
PATROLOGIAE TOMUS XLIII.

S. AURELII AUGUSTINI

TOMUS NONUS.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA. OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUA DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuI SIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XLIII.


S. AURELII AUGUSTINI



OPERA OMNIA.



TOMUS NONUS.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM CASTIGATA DENUO AD MANUSCRIPTOS CODICES CALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, ACCURANTE MIGNE, CURSUUM COMPLETORUM EDITORE.

TOMUS NONUS.
16 uOL.: PRIX 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC NONO TOMO CONTINENTUR.


PSALMUS CONTRA PARTEM DONATI.	Pag. 23
CONTRA EPISTOLAM PARMENIANI LIBRI III.	33
DE BAPTISMO CONTRA DONATISTAS LIBRI uII.	107
CONTRA LITTERAS PETILIANI LIBRI III.	245
EPISTOLA AD CATHOLICOS CONTRA DONATISTAS, uulgo DE UNITATE ECCLESIAE LIBER UNUS.	391
CONTRA CRESCONIUM GRAMMATICUM DONATISTAM LIBRI Iu.	445
DE UNICO BAPTISMO CONTRA PETILIANUM.	595
BREuICULUS COLLATIONIS CUM DONATISTIS.	613
POST COLLATIONEM AD DONATISTAS LIBER UNUS.	651
SERMO AD CAESAREENSIS ECCLESIAE PLEBEM EMERITO PRAESENTE HABITUS.	689
DE GESTIS CUM EMERITO LIBER UNUS.	697
CONTRA GAUDENTIUM DONATISTARUM EPISCOPUM LIBRI II.	707
SERMO DE RUSTICIANO SUBDIACONO A DONATISTIS REBAPTIZATO ET IN DIACONUM ORDINATO.	753

CONTENTA IN APPENDICE.
CONTRA FULGENTIUM DONATISTAM INCERTI AUCTORIS LIBER.	763
EXCEPTA ET SCRIPTA uETERA AD DONATISTARUM HISTORIAM PERTINENTIA.	773





Main uolume text




[OPERA OMNIA AUGUSTINI HIPPONENSIS.]





IN TOMUM NONUM Prefatio.

Etsi in confutandis Manicheis et Arianis labores grauissimos, ut ex superioris tomi opusculis satis intelligitur, sustinuit Augustinus; si tamen ii cum sequentibus scriptis, que aduersus Donatistas idem edidit, conferantur, ne illi ueluti quedam ludicre uelitationes et umbratica certamina facile reputabuntur. In Donatistis enim longe concitatiores motus magisque obfirmata peruicacia et indomita crudelitas, cui armata militum manus animos et furorem ministrabat. His non alia sanctissimus Doctor arma opposuit, quam caritatis, lenitatis et patientie infracte, quibus disputationes et collationes suas cum illis schismaticis, siue scripto, seu colloquio habitas, muniebat. Ad has uero fructuose legendas Lectorum animi breui narratione rerum que ad Donatistarum historiam pertinent, comparandi sunt; ut hoc proposito specimine eruditi iam nota paucis repetant, et minus in his uersati ad hanc lectionem instructi accedant.

Donatistarum schisma in Africa ortum est anno ferme quadragesimo tertio ante natum Augustinum, post finem persecutionis Diocletiani. Is anno Christi trecentesimo tertio primum edictum in Christianos promulgauit, mense martio, si Eusebium in Historia Ecclesiastica sequamur ; aut aprili, si acta Martyrum Palestine: quo edicto »ecclesie quidem ad solum usque dirui, sacri uero codices flammis absumi iubebantur.« Id autem, agentibus Anulino Proconsularis, et Floro Numidie prefectis, rigidissime confectum est in Africa, ubi atrociter seuitum in Christianos eidem edicto repugnantes. Ex his quidam sese ultro suppliciis obiecere, palam professi, se quos penes se haberent Libros sacros nunquam tradituros. Immoderatum hunc zelum improbauit Mensurius Carthaginensis episcopus; eosque qui hoc agendi modo martyrium sibi accersissent, martyrum loco haberi uetuit, Cypriani exemplo : quod synodus Eliberitana ante cauerat de iis qui idola eiusdem rei gratia confregissent . uerum alii in aliud extremum prolapsi sunt, imbecillitate et abiectione animi, tradendo Libros sacros in manus profanorum, ob id Traditores appellati, famosa sane appellatione, que Donatistarum schismati occasionem et colorem prebuit. Huius criminis insimulatus est ab eis Mensurius, precessor Ceciliani; maxime uero Ceciliani ordinator Felix Aptungitanus, quem in suo Carthaginensi concilio malorum omnium fontem dixerunt: sed hec criminatio legitimis probationibus destituta erat, eaque postmodum in ipsos accusatores iustius reiecta est .

Enimuero post persecutionem codicum tradendorum, in concilio Cirtensi, quod a Numidis undecim uel duodecim episcopis, ordinandi causa in Pauli locum episcopi, anno trecentesimo quinto celebratum est, Secundus Tigisitanus antistes, antiquitatis titulo ceteris superior, cum ante omnia uniuersos et singulos eiusdem conuentus episcopos criminis expertes esse probari uoluisset, in ipsa inquisitione herere coactus est, indulgendo collegis suis, qui uulgate Traditionis rei censebantur, ne et ipse eadem accusatione obligaretur . Itaque pendente purgatione, Siluanus non sine populi expostulatione Siluanum Traditorem uociferantis, atque alium eius loco flagitantis, Cirtensi Ecclesie prefectus est .

His auctoribus conflatum est post sex inde annos schisma Donatistarum, cui iam uiam fecerat Donatus Ecclesie a Casis-Nigris in Numidia episcopus, perturbando Carthaginensem Ecclesiam eo tempore quo Cecilianus in ea diaconus erat ; sed absque ulla unitatis scissura usque ad obitum Mensurii, et Ceciliani subrogationem, que libertate Christianis per Maxentium concessa, anno trecentesimo undecimo facta est . Tunc quippe in Cecilianum insurrexerunt tria hominum genera, »impii, fures, superbi«  Huius extremi generis fuere Botrus et Celestius, qui Carthaginensem cathedram ambientes, eamdem Ceciliano inuidebant. Medii erant seniores fideles plebis Carthaginensis, qui depositam apud se per Mensurium, cum ad comitatum proficisceretur, eiusdem ecclesie pecuniam successori restituere nolebant, ob id »fures ecclesiastici argenti« appellati . Denique primi generis antesignana fuit Lucilla, pecuniosissima et factiosissima femina, Ceciliano infensa ob increpationem ab eo diacono sibi factam, quod ante »spiritualem cibum et potum os nescio cuius martyris«, inquit Optatus, »si tamen martyris, libare dicebatur« . Hi omnes conspiratione in Cecilianum inita, ad Secundum Tigisitanum aliosque Numidie episcopos prouocarunt, eosque noue electionis causa Carthaginem accerserunt, Ceciliani ordinationem, quod a Felice Aptungitano. Traditionis crimine, ut ipsi uulgabant, obligato, facta esset, uitiosam causati. Ergo Carthaginem conuenere episcopi  numero ferme septuaginta : in his Traditores illi concilii Cirtensis, quibus confessis Traditoribus Secundus ignouit, una cum Siluano itidem Traditore, quem eiusdem urbis Cirtensis episcopum instituerant . Hospitio excepti omnes a predictis factiosis, non a Catholicis, quorum petitione Cecilianus fuerat ordinatus . uocatus in iudicium Cecilianus adesse recusauit, cum eos non ueros iudices, sed inimicos atque corruptos conuenisse cognosceret: imo etiam tota Ecclesia Cecilianum tenuit, ne se latronibus traderet. Absentem itaque et adesse nolentem damnauerunt seditiosi illi episcopi, tanquam a Traditoribus ordinatum, et quia, cum esset diaconus, uictum afferri martyribus in custodia constitutis prohibuisse dicebatur ; atque eius loco Maiorinum, Lucille domesticum, qui lector in diaconio Ceciliani fuerat, suffecerunt .

Ex hac ordinatione scissa est in duas partes uniuersa Africa, constituti in plerisque Ecclesiis duo pro utraque parte episcopi; aliis orbis christiani prouinciis in Ceciliani communione omnino persistentibus. Quin etiam Constantinus imperator eidem ab initio fauit, cum e fisco erogationes in Africa religionis catholice ministris fieri iussit per ipsum Cecilianum; quem etiam suis litteris dignatus est, in quibus testatur sibi non probari »quosdam non satis composite mentis homines,« id est Donatistas, »qui sanctissime et catholice Ecclesie populum improba atque adulterina falsitate tum corrumpebant« . Nec obscure eidem Ceciliano suffragatur Imperator in epistola ad Anulinum Africe proconsulem de immunitate clericorum: qui Anulinus in sua ad Constantinum relatione scribit, sacram Imperatoris se cum Ceciliano communicasse, cumque aliis, »qui sub eodem agebant,« quos ad instaurandam Ecclesie unitatem sit cohortatus ; at duos sibi a Ceciliani aduersariis porrectos fuisse libellos, quos ad Imperatorem dirigeret. Unus ex his libellis inscriptus erat, »Libellus Ecclesie catholice criminum Ceciliani datus a parte Maiorini:« quod nomen usurpabant primum schismatici illi, antequam a Donati factione uocabulum sibi tribuissent. Alterum libellum uerisimile est fuisse illum Donatistarum supplicem libellum, die decima quinta aprilis, anno trecentesimo decimo tertio datum, quo iudices e Galliis, qui Traditionis expertes erant, ab Imperatore poscebant.

Annuit petitis Constantinus. Dati quippe sunt iudices tres ex Gallia episcopi, Maternus ex Agrippina ciuitate, Reticius ab Augustoduno, et Marinus Arelatensis . Hi iussu Imperatoris Romam profecti, et una cum eis quindecim Itali episcopi, conuenerunt in domum Fauste in Laterano, Constantino III et Licinio III Coss., sexto nonas octobres, feria sexta, hoc est anno trecentesimo decimo tertio, Miltiade presidente, cui causa hec accuratissime diiudicanda et ex prescripto iustitie terminanda commissa fuerat per sacram imperatoris . Iussus etiam stitit se ad concilium Cecilianus cum episcopis ex sua communione decem: totidemque adfuerunt ex aduersa factione; in his Donatus a Casis-Nigris, dux schismaticorum. Causa tribus sessionibus uentilata examinata, purgatus est Cecilianus; damnatus uero ipse Donatus, ut totius factionis auctor et incentor, »et a singulis in eum dicte sententie, quod confessus sit se rebaptizasse, et episcopis lapsis manum imposuisse, quod ab Ecclesia alienum est« . De aliis porro eiusdem partis episcopis, ut ipsorum infirmitas lenius excepta intus sanabilis fieret, id statutum est, ut si ad Ecclesie communionem recipere se uellent, in suis honoribus susciperentur, etiamsi extra Ecclesiam ordinati essent .

»Eodem tempore,« ait Optatus , »idem Donatus« Africam repetendi facultatem, eo pacto ut nec ad Carthaginem accederet, petiit: eodemque tempore Imperatori suggestum est, »ut bono pacis Cecilianus Brixie retineretur, et factum est.« Missi insuper Carthaginem episcopi duo, Eunomius et Olympius, qui Ecclesiam catholicam eam esse referrent, que per uniuersum orbem diffunderetur, ipsamque Ceciliano communione coniunctam, Cecilianum denique purgatum iudicio nouemdecim Romani concilii episcoporum, quod dissolui non posset  Append. huius tomi, in excerptis ad historiam Donatistarum pertinentibus, uide sectionem cui titulus est: »Eunomius et Olympius episcopi in Africam missi.« etc.

Hec sententia reprimendo schismati, et paci restituende sufficere uidebatur: at Donatiste in sua pertinacia obfirmati, non recte iudicatum, apud Imperatorem conquesti sunt, »quod eorum omnis causa non fuisset audita, sed potius iidem episcopi quodam loco se clausissent, et prout ipsis aptum fuerat iudicassent« . Addebant minorem fuisse episcoporum in illo Romano conuentu numerum, quam ut tante controuersie modum imponere potuissent, adeoque alterum episcopale iudicium sibi esse necessarium. Eorum uero expostulatio maxime in Felicem Aptungitanum episcopum recidebat, a quo, utpote Traditore, Cecilianum rite ac legitime ordinari haud potuisse contendebant .

Eorum postulatis quantumuis iniquis, quo scilicet schismaticis turbas ciendi omnem uiam et occasionem precluderet, assensit Constantinus, permisitque Felicis accusationem in publico Africe iudicio examinari coram Aeliano proconsule: a quo Felix impacti criminis innocens pronuntiatus est. Preterea Arelatem synodum indixit Imperator, ut tota Ceciliani causa denuo ad examen reuocaretur, anno ut uidetur proximo post concilium Romanum.  Re maturius expensa, Ceciliani causa iterum superior ex illo celebri concilio euasit.

uerum nec sic Donatistarum contumacia fracta est: qui ad Imperatorem appellatione interposita, supremum eius iudicium interpellarunt. Hanc appellationem non sine stomacho et indignatione admisit Constantinus, sed eo tamen animo, ut si deinceps rixas et contentiones excitare pergerent, grauissimis in eos penis animaduerteretur. Utrisque ergo Mediolanum uocatis, auditisque partibus, ac rationum momentis utrinque libratis, Cecilianum »omni innocentia preditum« edixit Imperator, ut constat ex ipsius litteris die decima nouembris, anno trecentesimo decimo sexto ad Eumalium scriptis. Sed cum nec tam solemni iudicio obstinatissimi homines acquiescerent, »eos« idem Augustus, si Parmeniano credimus, »ad campum, id est, ad supplicium duci iussit, Hispano Osio,« ut ille quidem inuidiose dicit, »suggerente« . Certe »legem dedit seuerissimam; et aduersus errorem multa constituit, et eis basilicas iussit auferri,« precepitque »ut loca congregationum ipsorum fisco uindicarentur« . Quin etiam exsilium in quosdam ex illis decretum fuisse inde intelligitur, quod »de illorum exsilio soluto et eorum furore Deo uindici dimittendo litteras dedit« Constantinus anno trecentesimo uigesimo primo .

Sic itaque Donatistarum schisma in heresim uersum est, non eo tantum nomine, quod »heresis schisma inueteratum« ab Augustino appellatur , cum »schisma« sit »recens congregationis ex aliqua sententiarum diuersitate dissensio« , uerum etiam quod Ecclesie unitate uiolata in falsa item dogmata prolapsi sunt. Nam cum in sue contumacie patrocinium id semel constituissent, nempe reorum consortio culpam et reatum eorum incurri; hoc deinde colligebant, Ecclesiam catholicam in sola Donati parte integram remansisse, ceterum in aliis terrarum partibus periisse »quasi contagione communionis exstinctam,« nimirum »propter crimina Ceciliani,« , cum quo alie Ecclesie communicauerant. Ad hec, Sacramentorum efficaciam a ministrorum uirtute pendere asserebant, adeoque Baptismum extra Donati societatem nullum et inualidum esse. Quapropter Catholicos, qui ad eorum partes deflectebant, iterato baptizare non dubitabant. Quanquam Tichonius, et ipse donatista, referente Augustino, testatur, in concilio sue secte ducentorum et septuaginta episcoporum Carthagine habito, statutum fuisse ut »Traditoribus, si baptizari nollent, pro integris communicaretur« . At decretum istud non uidetur fuisse obseruatum. Denique Donatus, non ille a Casis-Nigris, sed Carthaginensis post Maiorinum episcopus, Catholicam de Trinitate, ut ex scriptis eius colligit Augustinus, non habuit sententiam: uerum addit sanctus Doctor, Donatistas in hunc istius Donati errorem non fuisse intentos, nec facile in eis quemquam, qui hoc illum sensisse nouerit, inuentum; tametsi tantum apud suos ualebat eius eloquentia et auctoritas, ut ab eo Donatistas nomen traxisse multi existimarent.

De hoc Donato fuse, quod scilicet inter suos precipuo loco haberetur, agit Optatus, eiusque animi leuitatem et furorem, presertim uero superbiam intolerandam notat. Quippe ita »exaltatum est cor eius, ut sibi iam non homo, sed deus fuisse uideretur; tantumque sibi de episcopis exegit, ut eum non minori metu omnes uenerarentur, quam Deum« . Hominis tumorem palpabat fouebatque discipulorum eius adulatio, quorum »apertissimis uocibus,« ait Augustinus, »Donato dicuntur ista cantata, Euge, euge, dux bone, dux preclare: et non dixit ille, Auertantur statim et erubescant, qui dicunt mihi, Euge, euge; nec eos corrigere uoluit, ut Christo dicerent, Dux bone, dux preclare« . Forte Optatus Donati superbiam nimium auxerit: sed eam tamen immodicam fuisse illud argumento est, quod aliarum Ecclesiarum communionem ita spernebat, ut ab eis uolens ac lubens recederet, quasi earum societate polluendus, aut sanctitatis gratiam amissurus esset. Eius tempore, ut quidem uerisimillimum est, Donatiste episcopum in urbe Roma habere ceperunt. Nam scribente Optato, qui quidem equalem habuit Parmenianum, proximum Donati successorem, Claudianus iam sextus erat in Urbe istius secte episcopus, non ut communione cum »Romana Ecclesia, in qua semper apostolice cathedre principatus uiguit« , iungeretur, sed ut suos qui Romam migrauerant, in sua defectione retineret. Illic »speluncam quamdam foris a ciuitate cramam migrauerant, in sua defectione retineret. Illic »speluncam quamdam foris a ciuitate cratibus sepserunt, ubi ipso tempore conuenticulum habere potuissent. Unde Montenses, et Cutzupitani« appellati  Eodem consilio et animo episcopum e suis unum in Hispaniam qui cuiusdam nobilis matrone domum et possessiones procuraret, et alium ad ignotum quemdam extra Africam locum miserunt Donatiste, nempe ut asseclasuos a deserendo schismate prohiberent .

Quo tempore Donatus ille Maiorino successerit, certo non constat. Ante ultimum Constantini iudicium contigisse, ponebant ipsi eius sectatores, qui suis post Collationem Carthaginensem scriptis eum »sic commendare uoluerunt, ut dicerent, quod apud imperatoris Constantini cognitionem ipse reum et asseruerit et conuicerit Cecilianum« . Hunc ipsum Donatum Hieronymi Chronicon anno trecentesimo  uigesimo octauo notum, atque anno trecentesimo quinquagesimo quinto Carthagine pulsum fuisse habet. Optatus eum ad Gregorii prefecti, simulque Pauli et Macarii tempus, audaciter iis obsistentem, refert .

Sic uero idem auctor tres uulgatas persecutiones, quas in se a Catholicis excitatas fuisse Donatiste iactabant, diserte ac ordine commemorat, eisque ex Ezechielis prophetia tempestatis, pluuie, et lapidum uocabula tribuit. »Fuit primo tempestas,« inquit, »sub Ursacio: agitatus est paries, sed non cecidit, ut haberet pluuia ubi operaretur. Secuta est pluuia sub Gregorio: udatus est paries, sed non maduit, ut haberent lapides ubi operarentur. Post pluuiam secuti sunt lapides sub Operariis unitatis: dispersus est paries, sed fundamentis suis se iterum reparauit« . Prima Ursacii persecutio ad annum trecentesimum uigesimum referri potest: quandoquidem gesta apud Zenophilum consularem, post que Siluanus Cirtensis, Traditor in eis dictus, in exsilium amandatus est »persequentibus Zenophilo et Ursacio« , aiebat Cresconius, eodem anno scripta sunt. . Gregorius, ad quem tam atroces Donatus litteras dedit, eum »maculam senatus et dedecus prefectorum.« , appellans, prefecti munus gerebat sub finem imperii Constantini, ex codice Theodosiano , id est annis 336 et 337. Denique Operarii unitatis, scilicet Paulus et Macarius, a Constante imperatore post patris obitum in Africam missi fuerunt, tum ut ex fisco eleemosynas spargerent in uulgus, tum ut negotium unitatis promouerent. Eis prefracte et impudenter restitit Donatus Carthaginensis, nichil »Imperatori cum Ecclesia esse« obtendens . Quin etiam Donatus Bagaiensis episcopus in eosdem commouit hominum furiosorum turbam, nempe Circumcelliones: quos quidem ob continentie professionem Donatiste monachis Ecclesie catholice opponebant. Eorum mores paucis exprimit Augustinus, aitque fuisse »genus hominum agreste et famosissime audacie, non solum in alios immania facinora perpetrando, sed nec sibi eadem insana feritate parcendo« , qui mortem sibi precipitiis, flammis et aquarum prefocatione consciscere gloriosum et martyrio proximum deputabant. Adeo porro eorum furor in omnia facinora, paulo ante ceptum negotium unitatis, exarsit, ut ipsorum episcopi Taurino comiti, quo intractabilem eorum compesceret rabiem, scribere fuerint coacti . Sed cum milites a Comite submissi quosdam ex illis uulnerassent, quosdam etiam interfecissent; hos nichilominus martyrum loco sodales sui habere ceperunt, Taurinum uero inter suos persecutores. Donatus igitur inde furiosam turbam conduxit, quorum furori ut occurrerent Paulus et Macarius, milites a Siluestro comite postularunt. Hos primum aggressi sunt ministri Donatistarum, qui tamen in Macarium totam huiusce tragedie causam reiiciebant. Periere inter mutuas utrinque cedes Donatus et Marculus, de quibus scribit Augustinus incertum esse utrum se ipsi precipitauerint, maxime cum eiusmodi supplicia Romane leges non decernerent: etsi Optatus ab Operariis unitatis multa aspere gesta fuisse non negat. uerum eorum necem Catholicis, tanquam Macariane, uti uocabant, uexationis auctoribus, imputabant Donatiste: qui duos illos factiosos pro martyribus agnosci, eorumque acta conscribi curarunt. Unde per inscitiam factum est ut in quedam martyrologia nostra referrentur. Etsi porro qui nuntiabant unitatem, sola adhiberent hortamenta; plerique tamen schismaticorum episcopi cum suis clericis uano timore correpti fugerunt: sed qui magis strenui et fortes uoluerunt uideri, capti et longe relegati sunt . Ex horum numero Donatum Carthaginensem exstitisse credere par est, quem Petilianus in collatione Carthaginensi martyrialis glorie uirum appellat .

Sit pax atque unitas Africane Ecclesie Constante curante per Paulum et Macarium ad tempus restituta, per annos ferme quatuordecim perseuerauit; reformari cepta sub annum 347, et quidem ante Carthaginense sub Grato concilium, in quo pax hec laudatur, uti et concilium Sardicense anno ipso 347 celebratum; certe ante annum 350, quo Constans Augustus e uiuis excessit: integra porro et inuiolata ad annum 361, quo Iulianus Constantio mortuo ad imperium promotus est. Tunc quippe Donatistarum episcopi ab eo petierunt, ut ab exsilio reuerti sibi liceret, supplicantibus Rogatiano, Pontio, Cassiano ceterisque episcopis et clericis partis Donati: qui in litteris Imperatori porrectis eo usque impie adulationis progressi sunt, ut dicerent, apud eum solam iustitiam habere locum . Annuit blandis eorum precibus Iulianus; sicque ab exsilio reuersi sunt illi palpatores, quos inter Parmenianus recensetur, tertius ex parte Donati apud Carthaginem episcopus atque Donati successor.

Hinc innumere cedes, sacra et horrenda facinora consecuta sunt dissimulante Iuliano, que non statim sub sequentibus Imperatoribus compesci potuerunt . Nam Iuliano mortuo ad diem uigesimam sextam iunii anni 363, breuior fuit Iouiniani eius successoris principatus, quam ut tantis malis mederi potuisset. Post Iouiniani mortem, que mense februario anni proximi accidit, ualentinianus in Donatistas leges tulit, qualis est una Iuliano  Africe proconsuli directa ex urbe Treuirorum, die uigesima februarii, anno 373. Neque iisdem schismaticis fauit Romanus comes, qui Romanis copiis imperauit a tempore Iouiniani ad annum 373, et ipse a Donatistis inter suos uexatores una cum Taurino et Macario habitus. Nec mitius cum iisdem egit Gratianus Augustus; imo seuera in eos edita lege, Flauiano Africe uicario directa, sanciuit, ut ab erroribus sese tandem reciperent, ecclesiis, quas contra fidem retinebant, Catholice restitutis. Denique lex Theodosii maioris, ad Tatianum pretorio prefectum data die iunii decima quinta, anno trecentesimo nonagesimo secundo, que lex quoscumque in heresi ordinantes uel ordinatos clericos denis libris auri multabat, in nullos postmodum amplius uiguit quam in Donatistas.

uerum nichil sic funestam hanc sectam repressit, ac demum ad excidium adduxit, quam intestine inter eius asseclas dissensiones. Hinc enim teste Augustino accidit, ut multa frusta de isto frusto per totam Africam facta sint : equa sane et iusta diuine animaduersionis uice, ut sicut Christum diuidere conatus fuerat Donatus, sic ipse a suis quotidiana concisione diuideretur . Primus ex omnibus Tichonius, scriptis suis, presertim libro Regularum ad sacre Scripture cognitionem edito clarus, stilum suum exeruit in dogmata Donatistarum, multumque negotii Parmeniano facessiuit: quo ex Tichonio Augustinus accepit celebre hoc in ipsos dictum: »Quod uolumus sanctum est«  Turbas etiam inter suos gregarios cierunt Urbanenses in quadam Numidie particula . Rogatiste item seu Rogatenses, sic dicti a Rogato natione Mauro, atque episcopo, ut uidetur, Cartennensi, »breuissimum frustum,« ait Augustinus, »de frusto maiore precisum« , quos uexatio Donatistarum, Firmo tyranno, qui in Romanos anno 372 rebellauit, duce, paulo insigniores ac notiores reddidit. Claudianiste etiam sectionem fecerunt in Donati secta, que sectio cum Primiano coiit ante Maximianistarum schisma .

Porro Primianus iste quartus ex Donatistis apud Carthaginem episcopus, Parmeniano successit circiter annum 391, quo anno Augustinus Hipponensis presbyter factus est. Primianus altero quam ad episcopatum accessit anno, Maximianistas sibi ualde infensos expertus est. Cum enim Maximianum sue Ecclesie diaconum a sacrorum communione remouisset, hic iniurie sibi facte impatiens, duos in Primianum schismaticorum conuentus cegit; unum Carthagine, quadraginta trium episcoporum; alterum apud Cabarsussim Byzacene prouincie anno trecentesimo nonagesimo tertio, conflatum ex centum uel amplius episcopis, qui remoto Primiano Maximianum subrogarunt. uerum ex aduerso Primianus anno sequenti maius concilium trecentorum et decem episcoporum apud Bagaitanum oppidum congregauit, in quo absolutus Primianus, Maximianiste uero damnati sunt.

Ex his autem dissensionibus, maximeque ex ipsa Maximianistarum causa magnopere profecit catholica Ecclesia; non solum quod ex huiusmodi discidiis multum debilitaretur schisma Donatistarum, uel quod ex argumentis altercantium partium ualide rationes elicerentur ad coarguendam reuincendamque eorum ab Ecclesia catholica secessionem: sed quia solemne eorum decretum, crimina contrahi eorum, quibuscum communio fuerit, societate; itemque Baptismum extra eorum cetum nullum et inualidum esse, ac proinde iterandum; denique eorum querele de Christianorum principum eorumque ministrorum diligentia, quam ipsi persecutionem appellabant, ad ipsorum conuersionem adhibita, ex modo agendi quem Donatiste in Maximianistas exercebant, penitus corruebant. »Nam,« referente Augustino, »quosdam ex eis, cum eis quos extra eorum Ecclesiam baptizauerant, in suis honoribus sine ulla in quoquam repetitione Baptismatis receperunt, nec eos ut corrigerent, per publicas potestates agere destiterunt, nec eorum criminibus per sui concilii sententiam uehementer exaggeratis communionem suam contaminare timuerunt« . Primiani partes adiuuit presertim Optatus cognomento Gildonianus seu satelles Gildonis, ad eosdem insectandos Maximianistas auctoritate et potentia usus illius comitis, qui Romanis copiis in Africa prefuit ab anno 386 ad 397. Optatus iste episcopus erat Thamugadensis, homo fame proiecte, et ob flagitia omnibus inuisus; quocum tamen alii Donatiste communionem retinuerunt, admisso etiam Baptismo ab eo collato: quod insigne exemplum Catholicis rursus maxime opportunum fuit ad refellenda dogmata Donatistarum.

His armis gnauiter in illos usus est Augustinus, quem Dei prepotentis prouidentia ad eos debellandos destinauerat. Mirum est uero quantum in Africa preualuisset hec secta, cum eam uir sanctus adortus est: quod satis arguit magnus ille numerus episcoporum, cum Bagaiensis concilii, tum Cabarsussitani, quos ultra quadringentos fuisse modo uidimus. Sic rebaptizante Donati parte maiorem multitudinem Afrorum, inquit Possidius, Africa seducta et oppressa iacebat . uerum quam primum Augustinus ad eam erigendam stilum et calamum cum uoce distrinxit, adiuuante Domino, Ecclesia catholica leuare exorsa est caput; adeo ut eius aduersarii, et numero et potentia quantumuis superiores, ne quidem eius conspectum et colloquium ferre potuerint, non sue, ut persuasum uolebant, cause diffisi, sed hominis dialectici uersutiam refugientes. Unde ad eius scripta nullum scripto responsum dabant; aut si quod darent, tanta id cautione faciebant, ut omnibus inde perspicuum esset, eos nobilis aduersarii reformidare congressum, ac magnopere uereri ne sua responsa in eius manus uenirent. Id Donatistis ipsis exprobrat sanctus Doctor his uerbis: »Nam si se ipsos intelligi uolunt sapientes, et scribas, et prophetas, nos autem tanquam  persecutores sapientium et prophetarum; quare nobiscum loqui nolunt, cum ad nos missi sint? Denique iste qui illam scripsit epistolam, cui modo respondemus, si urgeatur a nobis, ut ei manu propria subscribens suam esse fateatur, forte non faciat: usque adeo timent, ne ulla eorum uerba teneamus.« Quare cum Petiliani, ad quam respondere ceperat, epistolam perquireret, uix post unum aut alterum annum integram reperire potuit: quia »nullus,« inquit, »a quo petita est, eam dare uoluit, posteaquam cognouerunt nos ei parti ad quam peruenimus respondere« . Denique inuictissimi Doctoris calamum et colloquium adeo refugiebant, ut potius eum e medio tollendum, quam congrua responsione confutandum existimarent .

Is cum anno 391, ut iam diximus, presbyter Hipponensis, et post annos quatuor episcopus factus esset, primum in Donatistas opusculum presbyterii sui tempore edidit, quem Psalmum contra partem Donati appellauit abecedarium, pro rudioris populi captu accommodatum ad cantandum: in quo totius schismatis historiam, ab Optato, ut uidetur, acceptam, cum breui eius refutatione, claris et simplicibus uerbis exposuit. Hoc autem opusculum in Retractationibus collocat post alterum de Fide et Symbolo, quod in concilio Hipponensi anni 393 composuit. Exstat in hoc concilio decretum de recipiendis clericis Donatistarum. Hos cum initio in honoribus suis suscepissent Catholici, postea id uetitum fuit, anno forsan 392, in synodo Capuana: quam prohibitionem confirmat concilium Hipponense, sed tamen exceptis his quos aut non rebaptizasse constiterit, aut qui cum suis plebibus ad communionem catholicam transire uoluerint . Idem sancitum fuit in Carthaginensi conuentu anno 397.

Sub hec, alterius Carthaginensis synodi Patres die iunii decima sexta, anno 401, statuerunt interpellandum esse Anastasium papam cum uenerio episcopo Mediolanensi, ut consentirent, eos ad clericatum promoueri posse, qui a puero inter Donatistas Baptismum accepissent; ceteros uero maiori eorum considerationi dimittendos censuerunt . uerum in alio eiusdem anni concilio die septembris decima tertia coacto definitum est, omnes cum suis honoribus posse admitti, si e re Ecclesie catholice uideretur.

Ex aduerso Donatiste sua etiam conciliabula celebrarunt, unum Constantine, alterum in urbe Mileuitana, quorum acta exciderunt . Sed longe tolerabilior est hec iactura, quam libri ab Augustino tum presbytero elucubrati contra Epistolam Donati, scilicet Carthaginensis, in qua ille id agebat, ut nonnisi in eius communione Baptisma Christi esse crederetur . Habite sunt deinde a sancto Doctore collationes cum Donatistis, una anno 397 aut insequenti apud Tubursicum, cum Fortunio donatista, apud eam urbem episcopo, aliisque nonnullis Donatistis . Alia per litteras habita est cum alio eiusdem secte episcopo, Honorato nomine, et cum Clarentio item episcopo: idemque actum esset cum Crispino Calamensi etate et fama inter suos celebrato, nisi per eum stetisset .

Ad eumdem fere annum 400 composuit duos, quos huc usque desideramus, libros, quorum titulus erat, »Contra partem Donati.« Sub idem tempus Epistolam a Parmeniano contra Tichonium scriptam refellit tribus libris, in quibus celebrem uersat soluitque questionem, utrum in unitate et eorumdem communione Sacramentorum mali contaminent bonos. Deinde septem de Baptismo libris schismaticorum de iterando Baptismo argumenta inania esse demonstrauit, tantumque abesse ut eis faueret Cyprianus, ut e contrario nichil sic ualeret ad refellendos Donatistas, et ad eorum prorsus ora claudenda, quomodo littere, factumque Cypriani. Periit alius eiusdem etatis libellus, cuius erat inscriptio, »Contra quod attulit Centurius a Donatistis.« Haud longe ab eodem tempore Petilianus Cirtensis, seu, quod idem est, Constantinensis episcopus, inter schismaticos, si quis alius, maxime celebris, clero suo epistolam contra Ecclesiam catholicam scripsit: quam etsi magno studio tenerent occultam Donatiste, intercepit nichilominus uir sanctus, eamque duabus repetitis uicibus totidem libris arguit; partim anno 400, cum integram nondum habuisset; totam uero, anno 402. Ad primum librum Petilianus nonnisi conuicia reposuit: quod tertio libro Augustiniano, sane admirabili, argumentum et occasionem dedit. Neque silentio pretereunda est Epistola ad Catholicos, uulgo liber de Unitate Ecclesie, opus eadem, ut in ipsius exordio dicitur, occasione conscriptum.

Inter hec, Honorius imperator lege lata capitale supplicium decreuit in Ecclesiarum sacrorumque ministrorum uiolatores: que lex ad Donatistas quoque liquet pertinere. Eos uero solos indubie affecit aliud anni 400 imperatoris eiusdem edictum, ut publicis uicis ubique affigeretur »Rescriptum quod Donatiste a Iuliano principe impetrasse dicebantur,« pro sua ab exsilio reuocatione, et Gesta quibus huiuscemodi allegatio inserta erat. Id autem ideo edixit Honorius, quo omnibus innotesceret eorum desperatio et fucata perfidia.

Anno 403 die augusti uigesima quinta Carthaginem conuocatus est catholicorum episcoporum Africe generalis cetus, cuius hoc decretum fuit, ut solemni instrumento prouocarentur Donatiste ad reddendam in publica collatione sue defectionis rationem : sed hanc conditionem indignis modis communi consilio recusarunt. Hinc epistolam laicis eiusdem secte scripsit Augustinus , ut ex hac suorum episcoporum declinatione suspectam cause sue iustitiam tandem habere discerent. Sed non hic stetit Donatistarum uanitas. Nam Crispinus Calamensis episcopus Possidium  eiusdem ciuitatis catholicum episcopum sic insectatus est, ut is uix fuga saluti sue consulere potuerit . Ob hec et alia facinora Crispinus in iudicium uocatus, et pro heretico habitus, cum ex prescripto legis Theodosiane anni 392 decem auri librarum multam sibi impositam uidisset, coram Proconsule causam suam perorauit, atque heretici crimen a se amoliri conatus est. Sed iustam ac legitimam fuisse hoc nomine in eum prolatam sententiam Possidius in publica disputatione probauit. Sed tamen remissa Possidii rogatu multa, Crispinus Imperatorem appellauit, qui eamdem multam ipsi ceterisque Donatistis clericis inflixit.

Cum hec agerentur, Circumcelliones in Maximianum episcopum Bagaiensem aliosque tam atrociter grassati sunt , ut concilii Carthaginensis Patres die iunii uigesima sexta, anno 404, adeundum Imperatorem censuerint, ad cercendam legibus tantam immanitatem: sed ea tamen, quam Augustinus interposuit, conditione, ut leges ille plus moderationis, quam seueritatis haberent . At furiosorum hominum in Maximianum crudelitas seuerissimas leges ab Honorio extorsit.

Per id tempus Cresconius grammaticus e grege Donatistarum Epistolam Petiliani contra primum Augustini librum asserere tentauit: sed inanem hominis conatum Doctor sanctus reuicit quatuor libris, qui nonnisi post promulgatas ab Honorio leges conditi fuerunt. Non multo post tres alie, que ad nos usque non peruenerunt, Augustiniane prodierunt lucubrationes, nempe liber »Probationum et testimoniorum contra Donatistas,« item alter »Contra Donatistam nescio quem,« tertius denique inscriptus, »Admonitio Donatistarum de Maximianistis« . Preter ea aliud Petiliani de Unico Baptismo scriptum occasionem Augustino prebuit noue refutationis, que eumdem titulum prefert. Exstat illa quidem, sed que proxime hanc secuta est de Maximianistis contra Donatistas lucubratio, qua rursum diligentius ostendebat eorum aduersus Ecclesiam errorem sola funditus Maximianistarum causa subuerti, intercidit.

Anno 406, die trigesima ianuarii, Maximinus episcopus Sinitensis, aliique nonnulli Donatiste audientiam in publico apud Rauennam consessu coram Prefecto pretorii petierunt, ubi cum Catholicis causam suam uentilarent. uerum Maximinus ad saniorem mentem reuersus, Ecclesie catholice communionem meruit .

Iamuero anno 407 noua iterum per Africanos Patres decreta, noueque per Honorium leges. Nam die decima tertia iunii quidam in concilio Carthaginensi canones sanciti sunt de Ecclesiis Donatistarum, qui ad Ecclesie communionem reuertebantur: et mensis nouembris die decima quinta, et die uigesima quarta, Honorius nouas leges condidit ad Donatistas reprimendos.

Anno 408 Stilichone ad diem augusti uigesimam tertiam interfecto, noue per Donatistas turbe excitate sunt, quasi eo mortuo legibus soluti essent: et ne audacie color deesset, indulgentiam ab Honorio factam commenti sunt. Sed commentum statim dissiparunt leges ab Imperatore eodem anno et sequenti in eos late. His seuere exsequendis cum incumberent presides, penam sanguinis a schismaticis factiosis amoliri conatus est Augustinus.

uerum ut sunt uersatiles principum leges, circiter medium anni 409 Honorius hereticis exercende religionis sue libertatem concessit: sed eam libertatem, flagitantibus concilii Carthaginensis anno sequente habiti legatis, abrogauit eodem anno, mense augusto, litteris Heracliano Africe comiti directis.

Tandem die octobris decima quarta eiusdem anni 410 solemnis inter utrasque partes collatio ab Honorio Imperatore indicta est, Carthagine habita prima, tertia, et octaua die iunii anni 411, presidente Marcellino tribuno: qua in collatione Donatiste uicti, non tamen conuicti fuerunt. Nam Imperatorem confestim appellarunt, qui nouo in eos prolato edicto ad diem trigesimam ianuarii anni 412, id tandem effecit, ut multi Ecclesie communionem sint amplexi. Huius collationis acta cum prolixitate sua lectores fatigarent, eadem in compendium redegit Augustinus, et Breuiculum Collationis nuncupauit. Sed quia Donatiste eiusdem collationis acta uariis mendaciis ad retinendos suorum animos subornare et deprauare conabantur, eorum calumniis occurrit strenuissimus Athleta, edito ad Donatistas laicos libro, cui titulus est, »Post Collationem ad Donatistas.« Alia eiusdem argumenti scriptio paulo post eodem auctore prodiit ex concilio Cirtensi ad diem iunii decimam quartam anni 412 celebrato.

Post magnam illam, cuius modo meminimus, collationem, Marcellinum tribunum qui et prefuit, capitali odio prosecuti sunt Donatiste, maxime quod imperialium aduersus eos legum exsecutionem in Africa urgeret . Hunc ergo malis artibus et occultis cuniculis ita apud Marinum comitem infamarunt, ut eius iussu Tribunus capite plexus sit die decima tertia septembris, anno quadringentesimo decimo tertio . uerum nichilo mitius actum est cum Donatistis, contra quos Honorius die uigesima nona mensis iunii anni sequentis seuerissimam omnium legem condidit, missis etiam mense augusto desinente litteris contestatus, Marcellini nece nequaquam detractum auctoritati collationis Carthaginensis, cui prefuisset. Non melius Donatistis cessit importuna apud Bonifacium comitem interpellatio, qui reiectis mendacissimorum hominum calumniis, Augustini consilia pretulit sibi prescripta in eximio illo libro siue epistola que est »de Correctione Donatistarum« .

 Anno 418, uniuersalis concilii Carthaginensis Patres die prima maii noua decreta condidere ad exstinguendas obstinatissime secte reliquias. Mense uero septembri proximo, cum Augustinus apud Iuliam Cesaream uersaretur, Emeritus egre admodum e latebris suis eductus est ad ineundam cum sancto Doctore disputationem: sed eius presentia ita debilitatus et fractus animo est, ut ne mutire quidem aut hiscere ausus fuerit. Aliquanto ante ediderat Augustinus librum, cui titulus, »Ad Emeritum Donatistarum episcopum post Collationem,« quo res quibus illi uincuntur, uel uicti esse monstrantur, breuiter complectebantur .

Circiter annum eumdem 418 aut 419 habitus est Donatistarum conuentus, cui Petilianus cum aliis plus quam triginta episcopis interfuit: a quibus id statutum, ut qui Catholicis communicauerunt, episcoporum uel presbyterorum, tantum si sacrificium non obtulerint, aut in populo non tractauerint, ad ueniam pertineant, et in suis honoribus recipiantur .

Interea Dulcitius exsecutor imperialium iussionum contra Donatistas, Gaudentium eiusdem secte episcopum litteris hortatus est ad unitatem, dissuadens incendium, quo se ac suos cum ipsa in qua erat ecclesia consumere minabatur. Gaudentius respondit ad Dulcitii litteras: cuius rogatu Augustinus eidem Gaudentio reposuit edito libro, cui alium ad Gaudentii responsionem adiecit.

He sunt postreme sancti Doctoris lucubrationes in Donatistas, quorum numerus cum deficeret in dies, inuictissimum scriptorem tandem quiescere siuit. Nec tamen sic tum exstincta fuit pestilentissima secta, ut eius reliquie longe post Augustini tempora non superfuerint, sed ueluti languentis corporis et ad excidium properantis simulacrum, aut sicut fauilla fumusue ex ingenti relictus incendio.

Ceterum ad calcem horum operum reiecimus sermonem qui dubius nobis uisus est, Augustino adscriptum, »de Rusticiano subdiacono a Donatistis rebaptizato et in diaconum ordinato.« Huic sermoni subiecimus indicem operum sancti Doctoris contra Donatistas in precedentibus tomis sparsim editorum, una cum serie et argumentis epistolarum que eadem occasione scripte sunt. Nobis etiam opere pretium uisum est in Appendice post supposititium librum contra Fulgentium donatistam, edere uaria scripta et monumenta, que ad Donatistarum historiam pertinent, nonnulla quidem integra, aliorum uero fragmenta; precipue uero ex Collatione Carthaginensi, Exordium cuiusque actionis, Preceptum Imperatoris de habenda Collatione, Edictum Marcellini primum ac secundum, Notoriam Donatistarum edicto respondentium, Mandatum Catholicorum quo tota causa comprehensa est, Notoriam Donatistarum alteram, Donatistarum litteras contra Catholicorum Mandatum, tandem Sententiam iudicis; haudquaquam iis omissis que ab Augustino in eadem collatione dicta sunt. Huius enim collationis felix ac secundus successus Augustini maxime curis et industrie acceptus referendus est, »Quisquis ergo,« inquit Possidius, qui et ipse Collationi interfuit, unus ex septem episcopis ad disputandum designatis, »diligentiam et operam beatissime memorie Augustini pro Ecclesie Dei statu cognoscere plenius uoluerit, etiam illa percurrat gesta.« Quippe »totum illud bonum per sanctum illum hominem, consentientibus nostris episcopis et pariter satagentibus, et ceptum et perfectum est« .



IN PSALMUM CONTRA PARTEM DONATI,

uide lib. 1, cap. 20, Retractationum, tom. 1, col. 617, a uerbis, uolens etiam, usque ad uerba, Hypopsalma est, ubi loquitur Augustinus de quodam Proemio cause, quod PP. Benedicti dicunt ab hypopsalmate esse plane diuersum, et quod hactenus desideratur. M.





S. AURELII AUGUSTINI HIPPONENSIS EPISCOPI PSALMUS CONTRA PARTEM DONATI  . [1Kb] [1Kb] 


Omnes qui gaudetis de pace, modo uerum iudicate.
 Abundantia peccatorum solet fratres conturbare:
Propter hoc Dominus noster uoluit nos premonere,
 Comparans regnum celorum reticulo misso in mare,
Congreganti [1 1Kb] multos pisces, omne genus, hinc et inde.
Quos cum traxissent ad littus, tunc ceperunt separare:
Bonos in uasa miserunt; reliquos malos, in mare.
Quisquis nouit [2 1Kb] Euangelium, recognoscat cum timore.
uidet reticulum Ecclesiam, uidet hoc seculum mare.
Genus autem mixtum piscis, iustus est cum peccatore.
Seculi finis est littus: tunc est tempus separare.
Quando retia ruperunt, multum dilexerunt mare.
uasa sunt sedes sanctorum, quo non possunt [3 1Kb] peruenire .
Omnes qui gaudetis de pace, modo uerum iudicate.
Bonus auditor fortasse querit, Qui ruperunt rete?
Homines multum superbi, qui iustos se dicunt esse.
Sic fecerunt scissuram, et altare contra altare.
Diabolo se tradiderunt, cum pugnant de traditione,
Et crimen quod commiserunt, in alios uolunt transferre:
Ipsi tradiderunt Libros, et nos audent accusare,
Ut peius committant scelus, quam commiserunt et ante.
Quod possent causam Librorum excusare de timore,
Quod Petrus Christum negauit , dum terreretur de morte:
Modo quo pacto excusabunt factum altare contra altare?
Et pace Christi conscissa spem ponunt in homine?
Quod persecutio [4 1Kb] non fecit, ipsi fecerunt in pace.
Omnes qui gaudetis de pace, modo uerum iudicate.
Custos noster, Deus magne, tu nos potes liberare
A pseudoprophetis istis, qui nos querunt deuorare.
Maledictum cor lupinum contegunt ouina pelle [5 1Kb] :
Qui [6 1Kb] nouerunt Scripturas, hos solent circumuenire.
Audiunt enim traditores, et nesciunt quod gestum est ante.
Quibus si dicam, Probate, non habent quid respondere.
Suis se dicunt credidisse; dico ego mentitos esse:
Quia et nos credimus nostris, qui eos dicunt tradidisse.
uis nosse qui dicant falsum? Qui non sunt in unitate.
Olim iam causa finita est, quod uos non statis in pace.
Omnes qui gaudetis de pace, modo uerum iudicate.
 Dixerunt maiores nostri, et libros fecerunt inde,
Qui tunc causam cognouerunt, quod recens possent probare.
Erant quidam traditores Librorum de sancta lege,
Episcopi de Numidia, et non quilibet de plebe:
Cum Carthaginem uenissent episcopum ordinare,
Inuenerunt Cecilianum iam ordinatum in sua sede
Irati sunt quia ipsi non potuerunt ordinare.
Erant Botrus et Celestius  hostes Ceciliano ualde,
Impii, fures, superbi, de quibus longum est referre,
Iunxerunt se simul omnes crimen in illum conflare.
Dicunt ordinatorem eius sanctos libros tradidisse.
Sic pacis retia ruperunt, et errant modo per mare.
Omnes qui gaudetis de pace, modo uerum iudicate.

Ecce quam bonum et quam iucundum, fratres in unum habitare .

Audite uocem Prophete, ut sitis in unitate.
Crimen nobis [1 1Kb] quis probauit antiquum de traditione?
Quis obiecit in iudicio? Qui sederunt iudicare?
Quibus testibus conuicit? Quis ausus est affirmare?
Sed hoc libenter finxerunt, quod se nouerunt fecisse:
Quia fama iam loquebatur de Librorum traditione;
Sed qui fecerant latebant in illa perditione.
Inde alios infamauerunt, ut se ipsos possent celare.
Per illos ceteri errauerunt principes ex ipsa parte:
Quia non credere collegis putauerunt sibi turpe.
Iam, fratres, finitur [2 1Kb] error, et simus in unitate.
Omnes qui gaudetis de pace, modo uerum iudicate.
Fecerunt quod uoluerunt tunc in illa cecitate:
Non iudices sederunt, non sacerdotes de more,
Quod solent in magnis causis, congregati iudicare.
Non accusator et reus steterunt in questione;
Non testes, non documentum, quo possent crimen probare:
Sed furor, dolus, tumultus, qui regnant in falsitate.
Proferantur nobis Gesta que in concilio solent esse,
uideamus que res cegit fieri altare contra altare.
Si malus erat sacerdos, deponendus erat ante:
Si non poterat deponi, tolerandus intra rete:
Sicut modo toleratis tam multos malos aperte:
Et qui fertis pro furore, ferretis unum pro pace.
Omnes qui gaudetis de pace, modo uerum iudicate.
Gaudium magnum esset nobis, si tunc nolletis errare:
Sed si tunc non uisum est uerum, uel nunc experti uidete [3 1Kb] .
Multos nunc habetis prauos, qui uobis displicent ualde:
 Nec tamen hos separatis a uestra communione.
Non dico de illis peccatis, que potestis et negare:
Fustes, ignes, mortes dico, que committunt uestri in luce.
Et tamen suffertis illos, uel errore, uel timore.
Quantum erat, ferrent unum patres uestri pro unitate,
Si tantus erat tumultus, ut non possent degradare.
Addo quod innocens erat, et nil poterant probare.
Sed ne crimen quereretur, ubi se uidebant esse;
Finxerunt se nimis iustos, cum totum uellent perturbare.
Omnes qui gaudetis de pace, modo uerum iudicate.
Honores uanos qui querit, non uult cum Christo regnare:
Sicut princeps huius mali, de cuius uocantur parte.
Nam Donatus cum uolebat Africam totam obtinere,
Tunc iudices transmarinos petiit ab Imperatore:
Sed hec tam iniusta petitio non erat de caritate.
Hoc ipsa ueritas clamat, quam uolo modo referre.
Nam consensit Imperator, misit qui sederent Rome
Sacerdotes, qui tunc possent Cecilianum cum illo audire.
Dicta causa est, nil probatum est: ausus est et appellare;
Et post collegarum sedem, audire ab Imperatore.
Hic petitio illa probatur non esse de caritate.
Deinde ubique uictus cepit Christianos rebaptizare.
Omnes qui gaudetis de pace, modo uerum iudicate.
Iustitiam sequi si uultis, totam causam cogitate.
Quod postea fecit, quare factum non est ante?
Dissentiebant sacerdotes in tota Africana parte;
Sacerdotes transmarini possent inde iudicare:
Quid curritis ad schisma, et altare contra altare?
Ut quod postea iudicatum est, iam non possetis audire,
Et a iudicibus uestris cogeremini appellare,
Dum uultis erroris regnum quoquo modo confirmare.
Et nunc et uos totum nescitis, et fingitis uos nescire:
Et cum uos ueritas urget, patres dicitis errasse,
Quasi uos aliquis uetet iam recedere ab errore.
Sed superbia uos ligauit in cathedra pestilentie.
Omnes qui gaudetis de pace, modo uerum iudicate.
Karitatem Christi qui habet, pacem non potest odisse.
uel uos iam populi, audite, et nobiscum concordate [1 1Kb] ,
Qui non tenetis cathedram, pro qua pugnetis iniuste.
Si modo episcopi uestri ex una aliqua regione
Haberent inter se litem, quos uelletis iudicare,
Nisi alterarum regionum, qui non essent de ipsa lite,
 Sed cum discussissent causam, pronuntiarent pro una parte:
Nunquam communicaretis qui illis nollent consentire.
Quare ergo consensistis istis qui hoc fecerunt ante?
Nam et ipsi non consenserunt transmarinorum sententie,
Qui pro nobis iudicarunt: nam nobis iunguntur hodie.
Si iudex Christus hoc dicat, quid habetis respondere?
Omnes qui gaudetis de pace, modo uerum iudicate.
Lumen cordis si est in uobis, uerum potestis uidere.
Sunt Preces Donati et Acta, quibus quod dictum est probate.
Que si credere non uultis, uos huc aliqua proferte,
Quibus si et nos non credimus, erit rixa sine fine.
Amplectamur ergo pacem [1 1Kb] : quid ad nos quod gestum est ante?
Obiicitis traditionem: respondemus uos fecisse.
Clamatis uos de Macario, et nos de Circumcellione.
Illud nostrum iam transactum: uestri non cessant usque hodie.
Habeat paleas area uestra, uos hoc solum uultis esse:
uos enim non uultis pacem; illi minantur de fuste.
Et utinam minarentur, et non tunderent [2 1Kb] quotidie.
Hos si expellunt isti, uestri non habent per quos regnare.
Omnes qui gaudetis de pace, modo uerum iudicate.
Modum si excessit Macarius conscriptum in christiana lege,
uel legem regis referebat, ut pugnaret pro unitate:
Non dico istum nichil peccasse, sed uestros peiores esse.
Quis enim precepit illis per Africam sic seuire?
Non Christus, non Imperator probatur hoc permisisse,
Fustes, et ignes priuatos, et insaniam sine lege.
Quia scriptum est, Reconde gladium , scelus non putant in fuste.
Non ut homo moriatur, sed ut conquassetur ualde
Et postea moriatur, inde iam cruciatus languore.
Sed tamen si miserentur, occidunt et uno fuste.
Fustes Isreles uocant, quod dixerunt cum honoret
Ut plus uastent ipsum nomen, quam corpus quod cedunt inde.
Omnes qui gaudetis de pace, modo uerum iudicate.
Nolite nobis iam, fratres, tempus Macarii imputare.
Si crudeles erant illi, et nobis displicent ualde:
Si autem falsa de illis dicun, Deus potest iudicare.
Nos amemus pacem [3 1Kb] Christi, gaudeamus in unitate.
Si qui mali sunt in Ecclesia, nil nobis possunt nocere.
Si non possunt nobiscum esse, excludantur salua pace:
Si non poterunt excludi, excludantur uel de corde.
 Dixit Ezechiel sanctus, quosdam consignatos esse,
Qui gemunt peccata fratrum, et non se separant inde .
Sic nos propter malos fratres, non separemur a matre.
Quod tunc impii fecerunt, extra leuantes altare,
Ut peiores nunc haberent, quam quos se fingunt fugisse.
Omnes qui gaudetis de pace, modo uerum iudicate.
Omnis qui Scripturas legit, nouit quod uolo aperire.
Ioannes Baptista dixit tunc ad Iudeos aperte,
Quod illos tanquam aream suam Christus posset uentilare .
Misit in messem operarios discipulos predicare :
Per quos area collecta est, et uentilata de cruce.
Tunc iusti tanquam frumentum Ecclesias impleuerunt caste,
uendentes que possidebant, et mundo dicentes uale.
Illi tanquam semen erant, quod toto dispersum est orbe,
Ut alia surgeret messis, que uentilanda est in fine.
Hec crescit inter zizania, quia sunt hereses ubique:
Huius palea sunt iniusti, qui non sunt in unitate .
Ex quibus si erat Macarius, nos quid uis rebaptizare?
Omnes qui gaudetis de pace, modo uerum iudicate.
Pone in corde areas duas, ut possis quod dico uidere [1 1Kb] .
Certe et priores habebant sanctos, sicut ostendunt Scripture.
Nam et septem millia uirorum Deus se dixit reliquisse .
Et sacerdotes et reges, multi iusti sunt in lege.
Ibi habes tantos Prophetas, habes multos et de plebe.
Dic mihi quis tunc iustorum separabit sibi altare?
Multa scelera admittebat iniquus populus ille,
Idolis sacrificatum est, tot [2 1Kb] occisi sunt prophete.
Et nemo tamen iustorum recessit ab unitate.
Iusti iniustos sufferebant, uenturo uentilatore.
Uno templo miscebantur, sed mixti non erant corde.
Dicebant in illos tanta, et unum habebant altare.
Omnes qui gaudetis de pace, modo uerum iudicate.
Quid uobis ad hec uidetur? Secunda messis Ecclesie,
Que per totum orbem crescit, plura debet sustinere.
Habet enim Domini exemplum, et in Iuda traditore .
Hunc inter bonos ferebat, hunc misit et predicare.
Malus seruus predicabat, sed Christus erat in fide.
Quia qui iudici credebant, non curabant de precone.
Quando dedit sanctam cenam, nec tunc illum exclusit inde :
 Et posset per illum tradi, etiam si exisset ante.
Sed nobis exemplum datum est malos fratres tolerare,
Ut quando non possunt excludi, solo separemur corde [1 1Kb] .
Omnes qui gaudetis de pace, modo uerum iudicate.
Rogo, respondete nobis, quid uultis rebaptizare?
Lapsos sacerdotes uestros pellitis a communione:
Et nemo tamen post illos ausus est rebaptizare;
Et quoscumque baptizarunt, uobis communicant hodie.
Quid ab iis acceperunt, si non habebant quid dare?
Legite quomodo adulteri puniantur in sancta lege.
Non enim dicere possunt quod peccarunt a timore.
Si sancti soli baptizant, post istos rebaptizate.
Quid calumniamini nobis, quia sumus in unitate,
Qui nondum eramus nati in illa persecutione?
Scriptum est, peccata patrum ad filios non pertinere .
Sed nemo dat fructum bonum, si precisus est de uite.
Omnes qui gaudetis de pace, modo uerum iudicate.
Scitis Catholica quid sit, et quid sit precisum a uite:
Si qui sunt inter uos cauti, ueniant, uiuant in radice;
Antequam nimis arescant, iam liberentur ab igne.
Ideo non rebaptizamus, quod unum signum est in fide:
Non quia uos sanctos uidemus, sed solam formam tenere.
Quia ipsam formam habet sarmentum, quod precisum est de uite.
Sed quid illi prodest forma, si non uiuit de radice?
uenite, fratres, si uultis ut inseramini in uite.
Dolor est cum uos uidemus precisos ita iacere.
Numerate sacerdotes uel ab ipsa Petri sede,
Et in ordine illo patrum quis cui successit, uidete:
Ipsa est petra, quam non uincunt superbe inferorum porte .
Omnes qui gaudetis de pace, modo uerum iudicate.
Talis si quis ad te ueniat [2 1Kb] plenus catholica fide,
Quales illos sanctos uiros omnes solemus audire;
Et si tibi dicat, Frater, quid me uis rebaptizare?
Quid sit ante factum nescio, nunc autem sum in Christi fide.
Si me maculat quod nescio, tu qualis sis nunc ostende.
uultus tuos ecce attendo, ignoro quid sit in corde.
Si me maculat quod nescio, tu me maculas fortasse.
Et si credo esse sanctum, quibus communicas uide.
Si maculat quod nescimus, iam non potes sanctus esse,
Quem maculant tot peccata, que committunt uestri occulte.
Si autem quod nescis non curas, nec ego quod factum est ante.
Et tamen christianum talem audes rebaptizare.
 Omnes qui gaudetis de pace, modo uerum iudicate.
ue, qui pro cathedris uestris sic contenditis iniuste!
Clamatis uos solos sanctos, aliud dicitis in corde;
Quia uidetis et uos, multos malos abundare ubique:
Numquid dicere potestis, Mixti sumus intra rete?
Respondetur enim uobis, iam uos illud disrupisse.
Neque dicere potestis, paleas uos sustinere:
Iterum enim respondemus, Hoc fecissetis [1 1Kb] et ante.
Non enim peiores erant illo Iuda traditore;
Cum quo Apostoli acceperunt primum Sacramentum cene ,
Cum tanti sceleris reum inter se iam scirent esse:
Nec tamen hos inquinabant sordes in alieno corde.
Et tamen christianos fratres audetis rebaptizare.
Omnes qui gaudetis de pace, modo uerum iudicate.
Audite, fratres, quod dico, et mihi irasci nolite:
Quia non sunt falsa que auditis, potestis et considerare.
Quid, si ipsa nunc Ecclesia uos alloquatur cum pace,
Et dicat: O filii mei, quid querimini de matre?
Quare me deseruistis iam uolo a uobis audire.
Accusatis frates uestros, et ego laceror ualde.
Quando me premebant Gentes, multa tuli cum dolore,
Multi me deseruerunt, sed fecerunt in timore:
uos uero nullus cegit sic contra me rebellare.
 Dicitis mecum uos esse, sed falsum uidetis esse.
Ego Catholica dicor, et uos de Donati parte.
Iussit me Apostolus pro regibus mundi orare :
uos inuidetis quos reges iam sunt in christiana fide.
Si filii estis, quid inuidetis quia audite sunt preces mee?
Quando enim dona miserunt, noluistis acceptare.
Et obliti estis Prophetas, qui illud predixerunt ante,
Quod gentium reges magni missuri essent dona Ecclesie :
Que dona cum respuistis, ostendistis uos non esse:
Et Macarium cegistis suum dolorem uindicare  .
Sed ego quid uobis feci, uestra mater in toto orbe?
Expello malos quos possum: quos non possum cogor ferre;
Fero illos donec sanentur, aut separentur in fine.
uos me quare dimisistis, et crucior de uestra morte?
Si multum malos odistis, quales habetis uidete.
Si et uos toleratis malos, quare non in unitate,
Ubi nemo rebaptizat, nec altare contra altare?
Malos tantos toleratis, sed nulla bona mercede:
Quia quod debetis pro Christo, pro Donato uultis ferre.
Cantamus uobis, fratres, pacem si uultis audire.
uenturus est iudex noster; nos damus, exigit ille.



[CONTRA EPISTOLAM PARMENIANI.]





ADMONITIO IN LIBROS CONTRA EPISTOLAM PARMENIANI.

Subsequitur opus contra Parmeniani Epistolam, in cuius operis exordio Augustinus multa se antea contra Donatistas, partim scriptis opusculis, partim tractatibus siue sermonibus ad plebem habitis, disseruisse dicit. Nempe iam scripserat epistolas in eorum schisma quamplures: scilicet epist. 23, ad Maximinum; epist. 33, ad Proculeianum; epistt. 34 et 35, ad Eusebium; epistt. 43 et 44, ad Glorium, Eleusium et Felices; epist. 49, ad Honoratum, et alias quasdam ante annum Christi 400 datas, que in tomo secundo exhibentur. Libros etiam aliquot, unum aduersus Epistolam Donati Carthaginensis episcopi schismatici, et alios aduersus Partem Donati duos ediderat. Liber, quem contra Epistolam Donati appellat, ad annum Christi circiter 393 pertinebat: quandoquidem hunc in libro Retractationum primo proxime post Psalmum contra Partem Donati ponit, testaturque a se fuisse eodem presbyterii sui tempore compositum. At uero libri duo contra Partem Donati, quibus in libro Retractationum secundo, ubi opuscula episcopatus sui tempore confecta recenset, locum assignauit medium inter libros de Doctrina Christiana et libros Confessionum, referendi erant ad annum Christi circiter 398. His porro duobus opusculis, que adhuc desiderantur, pretermissis, offerunt sese hoc loco libri tres contra Epistolam Parmeniani, ceteris Augustini, qui aduersus Donatistas exstant, libris priores.

Parmenianus Donatistarum apud Carthaginem episcopus, Primiani precessor, successorque Donati, notus est ex ipsius equali, Optato Mileuitano episcopo catholico, qui grande contra Parmenianum opus uulgauit. In eo tamen Optati opere nulla fit illius epistole mentio, que ab Augustino refellenda sequentibus libris suscipitur. Tichonio donatiste scripta hec erat a Parmeniano epistola, ut sue communionis hominem preclara quedam ex Scripturis testimonia et argumenta pro Ecclesia catholica scriptis suis inserentem cohiberet. Hinc Augustinus ad uincentium Rogatistam scribens, Epist. 93, n. 44: »Ille est,« inquit, »Tichonius, quem Parmenianus scribendo compescit, et eum deterret ne talia scribat: non tamen refellit ea ipsa que scribit; sed uno, sicut supra dixi, eum premit, quod cum talia diceret de Ecclesia toto orbe diffusa, et quod neminem in eius unitate macularent aliena peccata, ab Afrorum se tamen quasi traditorum contagione remouebat, et erat in parte Donati.« Et in epistola 249 Restitutum hortatur ut legat Tichomum, qui illam »questionem, quomodo in Ecclesia Dei, si qua forte peruersa uel etiam scelerata corrigere aut  exstinguere non ualemus, saluo unitatis uinculo toleranda sint, strenue uideatur tractauisse atque soluisse.«

Parmeniani Epistolam tribus libris aggreditur Augustinus. In primo, criminationibus occurrit et iniustis querelis quas ille effudit in Catholicos. In secundo et tertio, Scripture testimonia, quibus perperam adhibitis decipere imperitos, et separationem a malis seadere Parmenianus conabatur, expendit, et ad legitimum intellectum reducit.

Adscribendi uidentur hi libri anno Christi prope 400. Nam in Retractationibus sub opere de Consensu Euangelistarum, quod ad annum circiter 400 reuocauimus, collocantur. Preterea quoties hic de Optato Gildoniano loquitur Augustinus, scilicet lib. 2, capp. 1, 4, 9, 15, ipsum uita iam functum esse satis innuit; eiusque tyrannidi finem impositum  significat in eodem contra Parmenianum libro secundo, cap. 2, ubi »Optatum Gildonianum decennalem totius Africe gemitum« appellat. Tandem in libro primo, cap. 9, dicit deorum »simulacra euerti atque confringi iussa esse recentibus legibus.« Has uero leges non ante annum 399 ab Honorio datas nemo nescit.

Pollicetur in eodem hoc opere se alias tractaturum uberius questionem de Baptismo. Promissum continenter exsoluisse ex Retractationum serie facile intelligitur, ubi libros de Baptismo conscriptos proxime huic operi subiungendos curauit.





[1Kb] S. AURELII AUGUSTINI HIPPONENSIS EPISCOPI CONTRA EPISTOLAM PARMENIANI Libri tres  . [1Kb] [1Kb] 



LIBER PRIMUS. Occurrit criminationibus et iniustis Parmeniani contra Catholicos querelis; ostenditque christianos principes pro officio ac iure suo penas ad cercendos hereticos et schismaticos recte constituere.

CAPUT PRIMUM.---1. Multa quidem alias aduersus Donatistas, pro uiribus quas Deus prebet, partim scribendo, partim etiam tractando disserui: nunc autem quoniam incidit in manus nostras Parmeniani quondam episcopi eorum quedam epistola, que scribitur ad Tichonium, hominem quidem et acri ingenio preditum, et uberi eloquio, sed tamen donatistam, cum eum arbitraretur in hoc errare, quod ille uerum coactus est confiteri; placuit petentibus, imo iubentibus fratribus, ut huic eidem Parmeniani epistole responderem, propter quedam maxime que de Scripturis testimonia non sicut accipienda sunt, accipit. Tichonius enim omnibus [1 1Kb] sanctarum paginarum uocibus circumtusus [2 1Kb] euigilauit, et uidit Ecclesiam Dei toto orbe diffusam, sicut de illa tanto ante per corda  et ora sanctorum preuisum atque predictum est. Quo percepto, suscepit aduersus ipsos suos demonstrare et asserere, nullius hominis quamuis sceleratum et immane peccatum prescribere promissis Dei, nec id agere quorumlibet intra Ecclesiam constitutorum quamlibet impietatem, ut fides Dei de Ecclesia futura et diffundenda usque ad terminos orbis terre, que in promissis patrum retenta et nunc exhibita est, euacuetur [1 1Kb] . Hoc ergo Tichonius cum uehementer copioseque dissereret, et ora contradicentium multis et magnis ac manifestis sanctarum Scripturarum testimoniis oppilaret; non uidit quod consequenter uidendum fuit, illos uidelicet in Africa christianos pertinere ad Ecclesiam toto orbe diffusam, qui utique non istis ab eiusdem orbis communione atque unitate seiunctis,  sed ipsi orbi terrarum per communionem connecterentur. Parmenianus autem ceterique Donatiste uiderunt hoc esse consequens, et maluerunt suscipere obstinatissimum animum aduersus apertissimam ueritatem quam Tichonius asserebat, quam ea concessa superari ab Africanis Ecclesiis, que illius unitatis quam Tichonius asserebat, communione gauderent, unde se isti separassent. Et Parmenianus quidem primo eum per epistolam uelut corrigendum putauit: postea uero ex concilio eorum perhibet damnatum. Epistole itaque Parmeniani, quam scripsit ad Tichonium, reprehendens eum, quod Ecclesiam predicaret toto orbe diffusam, et admonens ne facere auderet, hoc opere statuimus respondere.

CAPUT II.---2. Illud itaque primum uideamus, quale sit, quod »Gallos et Hispanos et Italos et eorum socios,« quos utique totum orbem uult intelligi, »traditoribus Africanis commercio scelerum et societate criminum« dicit »esse consimiles.« Homini enim de Scripturis sanctis proferenti tam multa et tam ingentia documenta, ipse sine documentis loquitur et uult nichil probans credi sibi; inuitans eum uidelicet ad imitationem sui, quia et ipse quibusdam cepiscopis suis contra tot Ecclesias per tantam latitudinem terrarum omnium constitutas, non nisi loquentibus credidit. Qua credulitate quid magis temerarium reperiri potest? Dicit enim »legatione functos quosdam,« sicut ipse asserit, »fidelissimos testes, ad easdem uenisse prouincias,« deinde »geminato aduentu sanctissimorum,« sicut ipse dicit, »Domini sacerdotum, dilucide, plenius ac uerius publicata esse« que obiiciunt; homo putans sibi magis credi debere quam Deo. Profert Tichonius diuini Testamenti tonitrua, quod factum est in promissione Abrahe et in promissione Isaac et Iacob, quorum se Deum testatur dicens: Ego sum Deus Abraham, Deus Isaac, et Deus Iacob; hoc nomen est mihi in eternum . Et iste opponit narrationes consacerdotum suorum. Quid dictum est ad Abraham? In semine tuo benedicentur omnes gentes . Quid dictum est ad Isaac? Et benedicentur in semine tuo omnes gentes terre, pro eo quod [1 1Kb] audiuit Abraham pater tuus uocem meam . Quid dictum est ad Iacob? Ego sum Deus Abrahe patris tui, et Deus Isaac, ne timeas. Terram enim supra quam tu dormis, tibi dabo et semini tuo: et erit semen tuum sicut arena terre 2, et replebitur in mare et in africum et in aquilonem et in orientem; et benedicentur in te omnes tribus terre, et in semine tuo . Ne autem de Iudeis dictum putent; quid sit semen Abrahe, in quo dictum est benedicendas omnes gentes, exponat Apostolus. Abrahe, inquit, dicte sunt promissiones et semini eius: non dicit, Et seminibus, tanquam in multis; sed tanquam in uno, Et semini tuo, quod est Christus . In Christo ergo omnes gentes benedictionem habituras, tanta auctoritate promissum est, tanta exhibitum ueritate; et contradicunt qui se christianos  dici uolunt! Et contra hoc quid opponunt? »Legatione,« ait, »functi quidam fidelissimi testes ad easdem prouincias uenerunt: dein geminato aduentu sanctissimorum Domini sacerdotum, dilucide, plenius ac uerius est publicatum.« Quid, queso te, quid per ipsos fideles testes, quos uultis Deo esse fideliores, quid publicatum est? An quia per Afros traditores semen Abrahe, quod est Christus, non est permissum peruenire usque ad omnes gentes, et ibi exaruit quo peruenerat? Dicite iam collegis uestris magis credendum esse quam Testamento Dei: et hoc dicentes, ipsum Testamentum uos a flamma conseruasse gloriamini, quod lingua delere conamini.

3. Sed eligat quisque quod placet; et si contra celestia fulgura mendacii terreni fumus aliquid preualet, dimisso celo euanescat in uentos. Si enim Parmenianus cathedre sue non faueret, magis eligeret Scripture Dei credere quam collegis suis. Deus enim dicit ad Iacob: Non relinquam te, donec faciam que locutus sum tecum . Istos autem multo est utique credibilius, quia iam iusto iudicio fuerant improbati, ad sociandum communionem in illis partibus, ubi iam Deus complebat quod promiserat patribus, non esse admissos, et propterea de sanctis sacerdotibus Dei, a quibus recipi non meruerant, iactasse talia, quibus infirmos animos deceptarum a se plebium falsis rumoribus agitarent, et temere credulas mentes superbia sui nominis irretitas, ab orbis terrarum pace disrumperent. Quid hac stultitia, imo uero dementia reperitur insanius? In tot gentibus orbis terrarum et ex magna parte compleuit Deus et adhuc complet, donec ad omnes omnino ueniat, quod promisit, qui dixit, Non relinquam te, donec faciam que locutus sum tecum. Et isti iam credunt nuntiantibus non impleri que promisit Deus, et ideo ex partibus terrarum in quibus iam impletum erat, periisse Abrahe semen, quod est Christus, et euacuatas promissiones Dei, quia ipsi non sunt admissi ad eorum communionem, apud quos hoc iam retinebat orbis impletum. Et non eis dicitur, Solus Deus uerax, omnis autem homo mendax : de uestro ista dicitis, Qui loquitur mendacium, de suo loquitur : uos ergo [1 1Kb] sicut homines mentimini, quia sicut homines irascimini. Non eis hoc dicitur, sed insuper creditur eis, de orbe terrarum, quem possidere iam ceperat, periisse Christum. Et qui hoc credunt, cum impudenter dicerent [2 1Kb] , Christiani sumus; audent dicere, Nos soli sumus.

CAPUT III.---4. Dicit etiam Parmenianus, hinc probari consceleratum fuisse orbem terrarum criminibus traditionis, et aliorum sacrilegiorum; quia cum multa talia fuerint tempore persecutionis admissa, nulla propterea facta est in ipsis prouinciis separatio populorum. Quasi fieri non potuerit ut partim latuerint mali, neque fuerint accusati, ut possent sine ulla temeritate damnari; partim etiam fuerint proditi atque damnati,  et quia rebus manifestis non arguebantur, ab Ecclesiis perturbandis diuidendisque cessauerint: atque ita factum sit ut cum quidam non accusarentur, quedam uero incerta crimina [1 1Kb] pro certa pace Deo dimitterentur; quedam autem ita manifestata et conuicta damnarentur, ut nullus damnatus posset simulata innocentia decipere populos, nequaquam unitatis uinculum rumperetur. Neque enim et in Africa fieret hoc tam immane precisionis malum, nisi magis factio falsa fingentium, quam ratio uera conuincentium preualeret.

5. Legant qui uolunt que narret, et quibus documentis quam multa persuadeat uenerabilis memorie Mileuitanus episcopus catholice communionis Optatus , siue de Lucilla pecuniosissima tunc et factiosissima femina, quam pro Ecclesie disciplina sanctus Cecilianus adhuc diaconus leserat; uel de ceteris factionis eius consortibus, siue furibus ecclesiastici argenti, siue ad episcopatum se non peruenisse dolentibus, et sibi prelatum Cecilianum insidiis quibus poterant insectantibus; siue de Numidis episcopis quos ista factio conuocauerat ad perniciem Ceciliani, ut illo deposito alter eis ordinaretur. Qui uenientes cum primate suo tunc Secundo Tigisitano, et aliis quibus traditionis confessa crimina Secundus ipse donauerat, ueluti paci consulens, sicut ecclesiastica Gesta testantur, absentem Cecilianum sine ulla dilatione diligentioris inquisitionis, nullo responsionis loco seruato, traditorem esse censuerunt: ut ei uidelicet obessent absenti traditionis crimina tantummodo obiecta, cum sibimetipsis presentes confessa donauerint. Ita contra sedentem in cathedra, cui totus orbis christianus in transmarinis et longe remotis terris, et in ipsis Africanis grauioribus et aduersus eiusmodi fallacias robustioribus communicaret [2 1Kb] Ecclesiis, episcopum alterum ordinauerunt  , ut possent pro suo facto contradicere promissionibus Dei, ne in semine Abrahe benedicerentur omnes gentes; ut eas etiam partes orbis terrarum a traditoribus Afris inquinatas dicerent, que nec Ceciliani nomen audissent. Insuper etiam contra orbem terrarum, dicentem, Quod ciuibus tuis obiicis, nec cognoscere potui, nec damnare incognitum debui , proferunt testimonium Apostoli dicentis, Non solum qui faciunt ea, sed etiam qui consentiunt facientibus . Parumne eis fuit tot et tantos christianos populos damnare inauditos, nisi etiam contra Apostolum ipsum eius quidem uerba, sed non eius intellectum depromere auderent? Si enim hoc est consentire malefacientibus, esse cum eis in Ecclesia, consentiebat etiam ipse falsis fratribus, inter quos se periclitari contestabatur , et quos non caste, sed per inuidiam sine caritate predicantes Euangelium, predicare tamen permittit .  Si autem nichil est aliud consentire malefacientibus, nisi mala facta eorum approbare atque laudare; exemplo Apostoli, orbis terrarum non consentiret criminibus Afrorum, etiam si ea cognita pro pace Ecclesie toleraret; quem tamen ea cognouisse isti non probant, etiam si uera fuisse probare potuissent.

CAPUT Iu.---6. Frustra itaque dicit Parmenianus, damnatos in Africa traditores in consortium damnationis acceptos a prouinciis transmarinis. Hoc enim est quod credere non debemus, ne temeritate sacrilega totum orbem terrarum in Christi unitate fundatum, ex istorum falsa criminatione damnemus, potius quam ex uera Dei promissione diligamus. Quid enim magis credendum est, quod dixit Deus, In semine tuo benedicentur omnes gentes; an quod isti dicunt, In semine traditorum Afrorum maledicuntur omnes gentes: ut plus ualeat quod commisit iniquitas, quam quod pollicita est ueritas? Cur ergo non potius credimus quia illi qui recepti sunt in communionem a prouinciis transmarinis, aut innocentes opprimi non potuerunt a calumniatoribus, quod multis documentis probabilius persuaderi potest; aut certe eum conuinci non possent, etiam si mali fuerunt, innocentes crediti, sine ulla suscipientium contaminatione suscepti sunt? Quid, quod etiam si per malos fratres, quales Apostolus in Ecclesie unitate tolerauit, quales martyr Cyprianus in Epistola de Lapsis gemit; si ergo per tales fratres etiam in iudicum numero constitutos, actum esset aliqua prauitate, ut traditores excludi conuincique non possent [1 1Kb] , et christianus orbis simulata eorum innocentia falleretur, nullo modo suam innocentiam perdidisset.

7. Quod enim de Osio dicunt Cordubensi quondam catholico episcopo, flagitandum est ut probent, non solum talem illum fuisse qualem dicunt, sed quod talis fuerit manifestum illis fuisse quibus eum communicasse asserunt. Hoc enim nisi probauerint, frustra dicunt se scisse qualis fuerit: quia nescientibus obesse non potuit, a quibus se isti innocentibus separando, propter ipsam separationis sacrilegam iniquitatem innocentes esse non possunt. Hoc enim magis credibile est , sic fieri potuisse, ut falsis criminationibus Hispani circumuenti, et callida insidiarum fraude decepti, contra innocentem ferrent sententiam, et postea pacifice in humilitate christiana cederent sententie collegarum, quibus illius innocentia comprobata est, ne peruicaci et animosa peruersitate priores suas sententias defendendo, in sacrilegium schismatis, quod omnia scelera supergraditur, cecitate impietatis irruerent: sicut isti miseri fecerunt, et nec sero saltem toties diuisi atque concisi sentiunt quod fecerunt.

8. Satis igitur, satisque declarant unde insanabiles facti sunt, uidelicet ne sententias suas, quas in absentem Cecilianum temere protulerunt, condemnare cogerentur, si transmarino iudicio, ubi a Ceciliano  presente superati sunt, consideratione ueritatis et pacis acquiescerent; maiorem reportaturi uictoriam, si animositatem humanam saltem post iudicium, quam si hominem in ipso iudicio superarent. Nam illa uictoria precelsior est, et triumpho celsiore plenior, quam si [1 1Kb] non solum de homine uno uicto, sed de uniuersa subiugata ciuitate referatur, dicente Scriptura, Melior est qui uincit iram, quam qui capit ciuitatem . Illi ergo hominem uincere cupiebant, quos ira uincebat. Et quia hominem uincere nequiuerunt, et ab homine et ab ira superati sunt: ab homine, quia in iudicio uicti sunt; ab ira, quia nec uicti quieuerunt, prauissimo corde uel audientes uel legentes Apostoli sententiam dicentis, Si enim que destruxi, hec iterum edifico, preuaricatorem me ipsum constituo . Que uerba scilicet si tam sinistro animo ipse Apostolus intelligeret, nec christianus nec apostolus fieret, nec predicator edificaret Ecclesias, quas persecutor ante destruebat. Nusquam itaque isti se tam aperte indicarunt, cur nec superati corrigi uoluerunt, quam cum detestantur Hispanos, quod post sententias suas aliter prolatas collegarum posteriori discussioni iudicioque cesserunt. Quam enim hoc factum est de mansuetudine christiana, tam illud de contentione diabolica: et ideo non mirum quod ista humilitate pax custodita est, et illa elatione disrupta. Proinde illis recte redditur quod fecerunt: docuerunt enim talia posteros suos. Nam et Maximianiste non ob aliud trecentorum et decem collegarum suorum, a quibus Primianus  , quem primo ipsi damnauerunt, innocens iudicatus est, iudicio cedere noluerunt [2 1Kb] , nisi pro dicta [3 1Kb] contumacia sententiam apostolicam imperitis opponendo, et dicendo, Si enim que destruxi, hec iterum edifico, preuaricatorem me ipsum constituo. Destruxerant enim centum college Primianum, et eum propterea cum trecentis rursus edificare noluerunt. Ita cum se cauere fingunt ne hominem edificent quem destruxerant, se ipsos malo schismatis sacrilegi destruxerunt [4 1Kb] .

9. Sed tamen si uiueret Parmenianus, non auderet iam reprehendere Hispanos, et eos appellare preuaricatores qui a sententia sua in collegarum sententiam deflexerunt, ne ipse offenderet [5 1Kb] collegas suos, qui multi Primiano iam a se damnato in melius correcti ad trecentorum concilium transierunt, magis  eligentes contra suas proprias [1 1Kb] uenire sententias, quam contra pacem unitatis, etiam in parte Donati. Et maxime Pretextato Assuritano et Feliciano Mustitano parceret Parmenianus, qui etiam damnati a trecentis et decem cepiscopis suis, ad eosdem ipsos a quibus damnati fuerant, studio concordie redierunt, et a suis damnatoribus eodem studio sine ullo sui honoris detrimento, pro pace suscepti sunt: nec quisquam rebaptizandos putauit, qui fuerant ab eis foris in schismate baptizati. An forte quia multum displicent Parmeniano qui corrigunt sententias suas, et eos non intelligens quos Apostolus preuaricatores uocat, detestaretur istos, quia intro redire quam foris remanere maluerunt, et adiunctis sibi nonnullis similibus sociis, etiam Parmenianistas crearet, sicut iam multa frusta de isto frusto per totam Africam facta sunt [2 1Kb] ? Sic, sic necesse est ut minutatim secti concisique dispereant, qui tumorem animositatis sue catholice pacis sanctissimo uinculo pretulerunt. Neque enim tam timenda sunt que comminatur Parmenianus, quam intuenda que confitetur.

CAPUT u.---10. Cum enim diceret, per Osium Hispanum adiutorium prestitum Ceciliano, ut ad eorum communionem sanctorum et illibatorum numerus cogeretur, et huic impietati fidem seruorum Dei integram restitisse; ultro fassus est suos ipsos adiisse etiam Constantinum, et arbitrio eius a iudicibus episcopis causam cognitam, quibus prefuit Melchiades [3 1Kb] Romane urbis episcopus. In quo iudicio, sicut ecclesiastica Gesta testantur, quia uicti sunt isti, et innocens Cecilianus inuentus est, eumdem Melchiadem crimine traditionis accusant. Quod quero quomodo cognouerint? Si enim ante iudicium, non sibi preiudicare debuerunt, ut apud talem iudicem causam agere inciperent, etiam ex precepto Imperatoris quem ipsi adierant, tale subire iudicium [4 1Kb] . Si autem post dictam causam prolatamque sententiam eum traditorem didicisse perhibent, usque adeo dementes sunt homines, ut contra iudices apud quos uicti sunt, uictis litigatoribus credant [5 1Kb] ? Et tamen in his omnibus , iam ceteras terras ceco more, uel potius furore arguunt, et eis irascuntur: quia cum due partes essent in Africa, una, inquiunt; traditorum, et  altera innocentium, traditores sibi quam innocentes adiungere maluerunt. Que una criminatio [1 1Kb] breuissime atque uerissime ita refellitur, quia cum duas partes audissent esse in Africa, unam traditorum, alteram innocentium, eam innocentem esse crediderunt, que causam suam apud uicinos ecclesiasticos iudices obtinuerat. Quapropter illi semper innocentes manserunt, qui nescientes quemadmodum ista in Africa gesta sint, id tamen crediderunt quod pacifice ac religiose credere debuerunt, a quibus innocentibus separatio nullo modo innocens esse potuit.

CAPUT uI.---11. Fatetur etiam Parmenianus ad Arelatense oppidum et episcopos iudices et partes ex Africa conuenisse, Cecilianum scilicet atque Donatistas; ubi omnia suis credidit, cui nichil uicti potuerunt nisi de iudicibus conqueri [2 1Kb] : nec tamen negat rursus eos ad Constantinum uenisse; et quia ibi quoque ultimo iudicio superati sunt, etiam ipsum gratia corruptum esse criminatur. Quibus omnibus consideratis, qui sine studio partium iudicat, eligat quibus credat; utrum iudicibus sententias proferentibus, an litigatoribus contra quos prolate sunt, litem finire nolentibus. Certe orbis terrarum iudicibus credidit. Qui autem Donatistis consentiunt, eosque defendunt, fatentur se illis credere qui causam suam, qualiscumque illa fuerit, non potuerunt [3 1Kb] tamen in transmarinis tot disceptationibus obtinere, et eorum aduersus iudices murmura et crimina credula uanitate suscipiunt. Qua in re si innocentes se dicunt, et eos quos superatos scimus; quanto innocentiores sunt qui temere aliquid mali de ipsis iudicibus credere nolunt, de quibus necesse est ut qui uicti fuerant conquerantur? Non solum enim qui bonam causam perdidit, de iniquo uel tardo uel negligenti iudice queritur: sed etiam qui iustissime uictus est, ea cecitate de innocente iudice murmurat, qua cecitate cum innocente aduersario litigabat. Quapropter isti non ideo scelerati sunt, quia de omnibus uictis nolunt temere aliquid credere: sed ideo quia se furore schismatis preciderunt ab eis innocentibus, qui multo rationabilius nolunt tale aliquid de ipsis iudicibus credere.

CAPUT uII.---12. Existat enim aliqua illarum partium in nomine Christi nobilissima Ecclesia, ex illis septem, et si placet potissimum Philadelphia , que de mystico nomine per linguam grecam fraternam intimat caritatem. Audiamus igitur uocem eius, nec eius palea loquatur, sed frumentum. Si ergo dicat istis: Quid in me arguitis [4 1Kb] , fratres? quid accusatis? Quanto interuallo secundum terrenum locum ab Africa remota sim, partim nosse, partim audire potuistis:  quid ibi tunc siue traditores, siue traditorum uel accusatores uel damnatores, siue innocentium uel calumniatores uel oppressores egerint, prorsus ignoro. Sed ille Dominus noster qui emit totum mundum pretio sanguinis sui, cuius sancta commercia propheta tanto ante cecinit dicens, Foderunt manus meas et pedes meos, dinumerauerunt omnia ossa mea: ipsi uero considerauerunt et conspexerunt me, diuiserunt sibi uestimenta mea; et super uestem meam miserunt sortem: inter nos et uos non spatia constituit uacua et nuda Christianis; impleuit hec omnia sanctificatione nominis sui. In ipso quippe psalmo passionis, non solum quanti, sed etiam quantum emerit declaratum est: ibi enim paulo post dicitur, Reminiscentur et conuertentur ad Dominum uniuersi fines terre, et adorabunt in conspectu eius uniuerse patrie gentium; quoniam ipsius est regnum, et ipse dominabitur gentium . De causa itaque uestra tunc fortasse cogerer iudicare, si uel uicina essem, uel ita remota, ut inter nos et uos non habitarent alii christiani eodem nomine signati, eadem unitate pacati. Multe interiacent patrie gentium, simul mecum empte illius sanguine, in cuius conspectu mecum pariter adorant. Per illas ad me transiit fama de uobis; ipse de uicinitate causam uestram examinare potuerunt: quod si non est factum, uos neglexistis; neque enim neglecti a ceteris, non usque ad nos etiam ueniretis: si autem aliquid iudicatum est, date ueniam, non audeo uobis superatis temere credere, et iudices uestros eadem temeritate damnare. Accedit huc aliud quod me plurimum moueat, quia si uos innocentes oppressi essetis, nos saltem fratres qui nichil uobis nocuimus, amaretis: cum uero nos, qui bene nobis conscii sumus causam uestram uicinis uestris recto Ecclesie iure commissam fuisse [1 1Kb] , qui coram Deo sciunt quemadmodum iudicauerint, lacerare tamen maledictis et acerbis odiis insectari, et quasi propter uos Christus apud nos hereditatem suam perdiderit, etiam rebaptizare conamini, quid boni de illa uestra causa sentire poterimus? Qui enim longe remotissimos fratres temerariis suspicionibus damnare minime dubitatis, quam iuste a uicinis uestris damnati fueritis, ostenditis. Cur enim non credam recte damnari potuisse a uicino iudice auditum, qui me fratrem tam longe absentem damnare non dubitat inauditum; hoc mihi obiiciens maximum crimen, quoniam qui presens esse non potui, eis ad quos causa perducta est iudicibus potius, quam uictis litigatoribus credidi? Quibus iudicibus si non potius credidissem, etiamsi illi qui uicti sunt innocentes essent, ego innocens esse non possem. Magno enim delicto implicaremur, si cum corda humana non cerneremus, necdisciplinam ecclesiasticam teneremus, cum eis nollemus iudicantibus credere, ultra quos non potuit causa transire, et per quos potuit ad nos fama percurrere. Ab istis innocentibus impia te direptione discindis, et innocentem te dicis: quod utique si esses, cum uideres in Scripturis  sanctis messem Domini tui ante ultimam segregationem et uentilationem a zizaniis et palea non posse separari , eligeres potius fortis esse in tolerandis malis, quam impius in deserendis bonis. Cur enim Ecclesiarum per orbem longe remotarum non putamus esse istas, et quam iustissimas uoces, quas in Philadelphia figuraui?

CAPUT uIII.---13. Quin etiam conqueri audet Parmenianus, quod eos Constantinus ad campum, id est, ad supplicium duci iussit, qui uicti apud ecclesiasticos iudices, nec apud ipsum que dicebant probare potuerunt, et adhuc in sancte Ecclesie precisione [1 1Kb] sacrilego furore ferebantur: et hoc eum tanquam immaniter iussisse, Hispano Osio suggerente criminatur: suspicionibus uidelicet suis, sicut semper, damnando inauditos. Quasi uero non humanius ac probabilius alius crediderit, Osio tanquam episcopo suggerente potius factum ut in leniorem cercitionem, quamuis immanissimi sceleris, id est, sacrilegi schismatis, sententiam flecteret Imperator. Quid enim isti non iuste patiuntur, cum ex altissimo Dei presidentis et ad cauendum ignem eternum flagellis talibus admonentis iudicio patiuntur, et merito criminum, et ordine potestatum? Prius enim probent se non esse hereticos uel schismaticos, tum demum de indignis penis suis liuidam emittant uocem, tum demum sese audeant cum mali aliquid patiuntur, ueritatis martyres dicere. Alioquin si quisquis ab Imperatore uel a iudicibus ab eo missis penas luit, continuo martyr est, omnes carceres martyribus pleni sunt, omnes catene iudiciarie martyres trahunt, in omnibus metallis martyres erumnosi sunt, in omnes insulas martyres deportantur, in omnibus penalibus locis iuridico gladio martyres feriuntur, ad omnes bestias martyres surriguntur, aut iussionibus iudicum uiui ignibus concremantur. Si autem, sicut dicit Apostolus, Non est potestas nisi a Deo, et minister Dei est, uindex in iram ei qui male agit, nec sine causa gladium portat. uis non timere potestatem? Bonum fac, et habebis laudem ex illa : bonus quidquid passus fuerit, laus illi prouenit ex potestate facientis; malus uero qui merito patitur iniquitatis, non deputet seuitie potestatis.

14. Et tamen quid tale isti patiuntur, quale faciunt, nisi quia hominum multitudo non in corde cor habet, sed in oculis? Nam si sanguis exit de carne mortali, quisquis aspicit exhorrescit. Si a pace [2 1Kb] Christi precise anime atque separate in heresis uel schismatis sacrilegio moriuntur, quia non uidetur, non plangitur: imo uero mors tetrior atque luctuosior, et, ut plane dixerim, uerior, iure consuetudinis deridetur: cum auctores tantarum mortium publice insultant, et nec ueritatis manifestande causa sermonem nobiscum conferre dignantur: et si quid temporalis molestie passi fuerint per certissimum atque rectissimum ordinem potestatum, cum ipsi priuatis  furiosorum agminibus multo grauiora [1 1Kb] passim atque quotidie, nulla regia, nulla ecclesiastica lege committant; nos corporum persecutores uocant, se animarum interfectores non uocant, cum priuata licentia nec corporibus parcant. Sed quia per mansuetudinem [2 1Kb] christianam multo seuerius oculus iudicatur euulsus in lite, quam animus excecatus in schismate, et aduersum nos loquuntur, et nobiscum loquuntur, et cum eos obmutescere compellat ueritas, silere non permittit iniquitas.

CAPUT IX.---15. An forte de religione fas non est ut dicat Imperator, uel quos miserit Imperator? Cur ergo ad imperatorem uestri uenere legati? Cur eum fecerunt cause sue iudicem, non secuturi quod ille iudicaret? Sed quorsum ista dicuntur? numquidnam, etiam si obtineant non pertinere ad Imperatorem aduersus eos aliquid statuere, qui praua in religione sectantur, propterea [3 1Kb] si interfecerit eos; quos punierit martyres erunt? Hoc enim modo ista hereticis omnibus uox patebit, in quos ex occulto imperio Dei, per manifestum hominum imperium multa quibus cercerentur, seuerissime constituta sunt; nec solum hereticis quoquo modo saltem christiano nomine dealbatis, sed etiam ipsis Paganis. Nam utique et ipsi falsa religione sunt impii, quorum simulacra euerti atque confringi iussa sunt recentibus legibus, inhiberi etiam sacrificia sub terrore capitali. Si quis ergo eorum damnatus in tali crimine fuerit, martyr habendus est, quia pro superstitione quam piam religionem putabat, penas legibus luit? Nullus certe quoquo modo christianus audet hoc dicere. Non ergo quisquis in aliqua religionis questione fuerit ab Imperatore punitus, martyr efficitur. Neque enim uident qui talia sentiunt, in eum locum se progredi, ut ipsos etiam demones martyrum sibi gloriam uindicare posse contendant, quia istam patiuntur persecutionem per imperatores christianos, ut pene toto orbe terrarum eorum templa euertantur, idola comminuantur, sacrificia subtrahantur, qui eos honorant, si deprehensi fuerint, puniantur. Quod si dementissimum est dicere; non ergo ex passione certa iustitia, sed ex iustitia passio gloriosa est. Ideoque Dominus, ne quisquam in hac re nebulas offunderet imperitis [4 1Kb] , et in suorum damnatione meritorum laudem quereret martyrum, non generaliter ait, Beati qui persecutionem patiuntur; sed addidit magnam differentiam, qua uera [5 1Kb] a sacrilegio pietas secernatur; ait enim, Beati qui persecutionem patiuntur propter iustitiam . Nullo modo autem propter iustitiam, qui Christi Ecclesiam diuiserunt, et cum eam simulata iustitia quasi conantur ante tempus a palea separare, ac frumenta eius falsis criminationibus insectantur, ipsi ab ea potius [1 1Kb] ,  tanquam leuissima palea uariis rumorum flatibus separati sunt. Sed inquiunt: Non hec fecimus. uideant ergo ex hac questione se primitus liberare debere [2 1Kb] , et tunc audere, si quid molestiarum siue penarum a christianis imperatoribus patiuntur, uel deponere in querimoniam, aut assumere in gloriam. De qua re, id est, ipsius schismatis questione, si nichil aliud dicerem, ea que superius sunt dicta sufficerent.

CAPUT X.---16. An forte dicent, etiam si conuincuntur in sacrilega dissensione, ut pro ea dementia si quid passi fuerint, martyres non sint; non tamen ad imperatorum potestatem hec cercenda uel punienda pertinere debere. Qua in re quero quid dicant: an quia de religione uitiosa uel falsa nichil curandum est talibus potestatibus? Sed multa iam etiam de Paganis diximus, et de ipsis demonibus, quod persecutiones ab imperatoribus patiantur. An et hoc displicet? Cur ergo ipsi ubi possunt templa subuertunt, et per furores Circumcellionum talia facere aut uindicare non cessant? An iustior est priuata uiolentia, quam regia diligentia? Sed hec omitto; illud quero, cum manifeste enumeret Apostolus opera carnis, que sunt, inquit, fornicationes, immunditie, contentiones, emulationes, animositates, dissensiones, hereses, inuidie, ebrietates, comessationes, et his similia ; quid istis uideatur [3 1Kb] , ut [4 1Kb] crimen idololatrie putent iuste ab imperatoribus uindicari: aut si nec hoc uolunt, cur in ueneficos uigorem legum exerceri iuste fateantur; in hereticos autem atque impias dissensiones [5 1Kb] nolint fateri, cum in iisdem iniquitatis fructibus auctoritate apostolica numerentur. An forte nec talia potestates iste humane constitutionis permittuntur curare [6 1Kb] ? Propter quid ergo gladium portat, qui dictus est minister Dei uindex in iram eis qui male agunt? Nisi forte, quemadmodum nonnulli eorum sane imperitissimi hoc intelligere solent, de honoribus ecclesiasticis dictum est, ut gladius intelligatur uindicta spiritualis, qui excommunicationem operatur [7 1Kb] : cum prouidentissimus Apostolus consequenti contextione lectionis satis aperiat quid loquatur. Illic quippe addidit, Propter hoc enim et tributa prestatis: ac deinde subiunxit, Reddite omnibus debita; cui tributum, tributum; cui uectigal, uectigal; cui honorem, honorem; cui timorem, timorem . Hoc ergo iam restat, ut istis disputationibus suis prohibeant Christianos tributa persoluere: cum et Dominus talia sentientibus Phariseis, quos imitantur isti, nummo inspecto, Reddite, ait, Cesari quod Cesaris est,  et Deo quod Dei est . Hi uero in utroque inobedientes atque impii, nec Deo reddunt christianum amorem, nec regibus humanum timorem: ita ceci et insani, ut cum schismaticos suos Maximianistas per potestates a catholicis imperatoribus missas de basilicis excluserint, et ui magna iussionum et auxiliorum cedere sibi compulerint, arguant Catholicam, si pro ea catholici principes tale aliquid fieri preceperint. Ipsi uero Maximianiste antequam essent Maximianiste, id est, cum adhuc uno simul Donatistarum consortio tenerentur, que ab eis Rogatus ille Maurus per regem barbarum Firmum  , quam seua, et quam acerba perpessus sit, recolant: et taceant, nec conqueri audeant si quid huiusmodi uel a Primianistis propter suum schisma, uel cum Primianistis propter Donatistarum [1 1Kb] , non pro religione sacra, sed pro animositate sacrilega patiuntur.

CAPUT XI.---17. Fortassis enim dicunt, grauiora se perpessos a catholicis imperatoribus, quam isti fecerunt per reges barbarorum Rogatistis, uel per iudices catholicorum imperatorum Maximianistis, uel etiam faciunt per furorem Circumcellionum quibuscumque possunt. Quasi uero inde questio sit, utrum grauiora patiantur quam faciunt. Quod quidem nullo modo concesserim. Multa enim eorum seuissima numerantur, imo numerari non possunt, que si pauciora essent uel eos in quos admittuntur minus affligerent, eo ipso essent certe grauiora, quod non ab ordinatis potestatibus iubentur, sed extraordinariis furoribus admittuntur. Non enim tam multa sunt que aduersus Maximianistas per iudices humane constitutionis egerunt [2 1Kb] : sed hec non tam multa sunt, quam multa quotidie agunt per furiosos ebriosorum iuuenum greges, quibus principes constituunt [4 1Kb] , qui primum tantummodo fustibus, nunc etiam ferro se armare ceperunt, qui Circumcellionum notissimo nomine per totam Africam uagantur, et seua contra omnem ordinem legum potestatumque committunt: quorum scelera cum ad eos deferuntur, fingunt se ignorare tale hominum genus, uel omnino ad se non pertinere contra omnes homines ore impudentissimo affirmant: neque hanc saltem uocem totius orbis accipiunt, multo probabilius ueriusque dicentis, nescire se quid in Africa gestum sit, siue a parte, siue contra partem Donati, quam scilicet in ipsa Africa Donatistarum episcopos Circumcellionum uel facta nescire, uel dicere [5 1Kb] ad se non pertinere [6 1Kb] .

18. Sed, ut dicere ceperam, hoc non queritur modo,  utrum patiantur grauiora quam faciunt: sed utrum aduersus hereticos et schismaticos tale aliquid fieri liceat. Si enim dicunt non licere, cur ipsi faciunt? Si autem licere fatentur, etiam sic ostendant, quod nullo modo possunt, grauiora se perpeti a catholicis imperatoribus, quam ipsi per iudices eorum, uel per regem Barbarorum schismaticis suis fecerunt, uel per insaniam Circumcellionum omni generi hominum faciunt. Neque hoc mirandum est, si plus possunt principes, quam missi a principibus iudices; si plus possunt Romani imperatores, quam barbari reges; et si merito grauiora legibus patitur latro, quam contra leges ipse committit: unde merito constitutionibus iustis grauiora patiuntur Circumcellionum mancipes [1 1Kb] , quam faciunt Circumcelliones: et tamen est tanta mansuetudo Christianorum, ut penas eorum incomparabiliter superent facinora eorum. Sed ecce damnauerunt in concilio suo  Maximianistas trecenti decem episcopi donatiste. Illi autem pertinacia peruersitatis suis basilicis cedere nolebant. Aditi sunt [2 1Kb] iudices, concilium eorum proconsularibus Gestis inductum est. Deinde iussum est [3 1Kb] ut illi qui tanto episcoporum numero damnati sunt, ederent locis: qui facile cesserunt, non multa passi sunt [4 1Kb] ; qui autem resistere tentauerunt, quemadmodum afflicti sint, quis ignorat? Sed tamen si tanta fuisset immanitas resistentium, ut ad iniurias iudicum perueniret, nonne multo acerbiora Romanis legibus paterentur? Sic et tunc cum post terminum cause, in qua se isti a Catholica preciderunt, consequenter agi cepisset ut basilicas non tenerent, et tenerent imperialibus resistendo iussionibus; ita ut uis illa notissima Circumcellionum preualeret, addendo insuper etiam, ut cum donis Ecclesie, quos miserat Imperator, per Africam euntes  , turbulentissimis et seuissimis seditionibus agitarent: tales in eos leges proferuntur, ut ne ipsas quidem basilicas que non erant unitatis, sed a separatis atque in suo schismate constitutis fuerant fabricate, retinere sinerentur. Qua in re iam suas iniurias potestas regia uindicauit. Quid enim ualent iuste possidere inimici iustitie?

CAPUT XII.---19. Nec pro eis aliquid promulgasse quis inuenitur, nisi apostata Iulianus, cui pax et unitas christiana nimium displicebat; quandoquidem ipsa ei unde impie ceciderat religio displiceret. Cui quidem isti Donatiste, sicut iudicum Gesta testantur, quibus hi quod impetrauerunt allegarunt, talibus uerbis supplicauerunt, ut ei fortasse mitius ad idolorum cultum quidam timore consenserint, quam eum isti furiosi laudauerunt. Dixerunt enim, quod  apud eum sola [1 1Kb] iustitia locum haberet. Quid ergo aliud dixisse reperiuntur, nisi christianam sanctitatem non esse iustitiam, que apud illum nullum haberet locum; aut honorem demonum esse iustitiam? Aliorum autem imperatorum leges que uehementer [2 1Kb] aduersus eos late sunt, quis ignorat? In quibus una generalis aduersus omnes qui christianos se dici uolunt, et Ecclesie catholice non communicant, sed in suis [3 1Kb] separatim conuenticulis congregantur, id continet, Ut uel ordinator clerici, uel ipse ordinatus denis libris auri mulctentur: locus uero ipse quo impia separatio congregatur, redigatur in fiscum. Sunt et alie iussiones generales, quibus eis uel faciendi testamenta uel per donationes aliquid conferendi facultas adimitur, uel ex donationibus aut testamentis aliquid capiendi. Nam in quadam causa cum homo nobilis Imperatoribus supplicasset, quod soror eius que de parte Donati fuerat, cum defungeretur, nescio in quos communionis sue, et maxime in quemdam Augustinum episcopum eorum plurima contulisset, ex illa generali lege preceptum est ut omnia fratri restituerentur: ubi etiam Circumcellionum mentio facta est, si more suo uiolenter obsisterent, quo genere auxiliorum et adminiculis repellerentur. Sic enim noti, sic multis preliis probati sunt, ut de his et supplicatio Imperatori fieret, et Imperator tacere non posset.

CAPUT XIII.---20. Que cum ita sint, cum et diuinis et humanis legibus ita damnentur; tanta est tamen mansuetudo christiana, ut non solum teneant basilicas, quas iam precisi edificauerunt, sed nec eas omnes reddiderint unitati, quas ab exordio unitas tenuit. Et cum ipsi Maximianistas de basilicis ad partem Donati pertinentibus, per iudices a catholicis imperatoribus missos instanter excluserint, tamen a multis locis quos catholica ante unitas retinebat, nec ipsorum catholicorum imperatorum legibus excluduntur. Postremo, si quid forte aliquando immoderatius in eos factum est, quod christianam excederet lenitatem, displicet omnibus frumentis messis dominice, id est, in Christo laudabilibus Christianis, qui siue centenario, siue sexagenario, siue tricenario fructu in catholica Ecclesia toto orbe succrescunt.

CAPUT XIu.---21. Quapropter zizania uel paleam catholice segetis nobiscum copiosissime accusent, sed nobiscum ferre patientissime non recusent. Noluit enim Dominus ante tempus eradicare zizania, et a frumentorum permixtione separare. Sinite, inquit, utraque crescere usque ad messem. Et cum inuolucrum eiusdem similitudinis querentibus discipulis explicaret, non ait, Ager est Africa; sed ait, Ager est hic mundus. Per totum ergo mundum seges ista seminata est, per totum superseminata zizania, per totum crescit  utrumque usque ad messem. Numquid aut Donatus fuit maior messor, aut eo tempore quo se isti a terrarum orbe separarunt, tempus messis aduenerat: cum idem Dominus ne alicui liceret interpretari quod uellet, apertissime dixerit, Messis autem est finis seculi; messores autem Angeli sunt ? Tales enim messores errare non possunt, ut uel frumenta pro zizaniis colligant, uel pro frumentis zizania redigant [1 1Kb] . Isti autem cum quasi zizania [2 1Kb] fugiunt, se ipsos esse zizania demonstrarunt, in manifestissimo sacrilegio contra sententiam Domini  predicantes: ut cum ille dicat, Sinite utraque crescere usque ad messem; isti per tam magnum agrum, id est, totum mundum [1 1Kb] , zizania crescere, frumenta uero diminuta, et in sola Africa remansisse contendant, Christo regi et principi nostro sacrilegam facientes iniuriam. Scriptum est enim: In late gente gloria regis; in diminutione autem populi contritio principis . Sed iam tempus est, quantum existimo, ipsa testimonia Scripturarum, que male interpretando [2 1Kb] decipiunt imperitos, diligenter attendere, et quantum Dominus donat, secundum intellectum catholice ueritatis aperire.



LIBER SECUNDUS. Expenduntur Scripture testimonia, quorum peruersa interpretatione Donatiste decipere imperitos moliebantur.


CAPUT PRIMUM.---1. Que tandem uis nisi cecitas et uanitas animi cogit hominem clausis [1 1Kb] , ut dicitur, oculis tanquam in alterum iacere, quod in eum qui iecit, continuo redeat, eumque ictu reciproco affligat, intacto illo quem uulnerare uoluerat; sicut isti Donatiste de omnibus fere Scripturarum testimoniis faciunt? Que cum se aduersum nos proferre arbitrantur, uelut admonere nos uidentur quales eos ipsa Scriptura conuincat esse. Quid enim facit aliud, quando uel pro se, uel contra nos Parmenianus putat esse quod scriptum est: ue his qui dicunt quod nequam est bonum, et quod bonum est nequam; qui ponunt lucem tenebras, et tenebras lucem; qui ponunt id quod amarum est dulce, et dulce quod amarum ? O stultissimam cecitatem! quid enim tam bonum et tam iucundum, quam habitare fratres in unum ? quod illi nequam dicunt et amarum ponunt, qui se ab omnibus fratribus separarunt, dum uanas suspiciones suas, ne dicam factiosas calumnias, uel non excitare, uel excitatas tollere noluerunt. Quod si ueram [2 1Kb] paleam odissent, et ipsi palea non essent, non propter eam se a dominico tritico per totum agrum, id est, mundum, seminato et crescente seiungerent [3 1Kb] .

2. Exclament itaque, quod possunt, ue his qui dicunt quod nequam est bonum, et quod bonum est nequam. Respondemus breuiter, Hoc uerum est: et addimus aliud, ue his qui perdiderunt sustinentiam, dum ponunt lucem tenebras, et tenebras lucem . Quid enim lucidius promissis Dei, qui temporibus nostris exhibuit, quod ante annorum millia prenuntiauit, in semine Abrahe, quod est Christus, benedictionem omnes gentes habituras ? Et quid tenebrosius presumptionibus hominum, qui propter temere obiecta, et nunquam probata crimina  traditorum , periisse dicunt christianum nomen de tot gentibus in orbe terrarum, et in sola Africa remansisse? Et hanc presumptionem suam lucem dicunt; promissa uero Dei iam ipso effectu rerum illuminata mendaciorum tenebris operire contendunt. Insuper aduersum nos facta sua clamant, dicentes, ue his qui ponunt lucem tenebras, et tenebras lucem. Itane lux erat Optatus, cum totum orbem tenebras appellabat [1 1Kb] ? An eum potius esse tenebras tota Africa sentiebat, et isti eum lucem uocabant, qui ponunt [2 1Kb] lucem tenebras, et tenebras lucem? »Sed displicebat,« inquiunt, »Optatus in communione nostra omnibus bonis.« Non ergo eum lucem uocabatis, et tamen ei communicabatis. Eligite itaque quod uelitis, aut non obesse in una communione tenebras luci, sed sufficere luci, ut tenebras improbet, et eas pro unitate, si expellere non potest, toleret; atque ita non fuisse causam cur ab innocentibus fratribus, quos malos [3 1Kb] certe non potuistis ostendere, si uobis cognitos etiam fuisse dicatis, tenebroso schismatis sacrilegio disiungeremini: aut si non sufficit luci ut improbet quas expellere non potest tenebras, id est, si non sufficit bonis ut improbent malos, quos excludere uel emendare non possunt; facilius unus Optatus partem Donati in una Africa notissimus et apertissimus maculauit, quam quilibet Afer traditor tot gentes per orbem terrarum et, si non dicam falsis criminibus accusatus, tamen quod impudentissime negatur, ignotus.

3. Accipientes itaque peruerso corde [4 1Kb] Scripturas, non eas faciunt obesse nobis, sed sibi: quando ad hoc putant esse scriptum, ue his qui dicunt quod  nequam est bonum, et quod bonum est nequam; quo paleam frumenta inter se non tolerent ad usque tempus uentilationis: ut cum male intelligant, ue his qui dicunt quod nequam est bonum, et quod bonum est nequam; compleatur in eis, ue his qui perdiderunt sustinentiam. Si autem intelligant in eos hoc esse dictum, qui opinantes quod malum est bonum esse, mala committunt, uel in eos [1 1Kb] qui talibus laudando atque approbando consentiunt; que duo genera in uno loco Scriptura commemorat, dicens, Quoniam laudatur peccator in desideriis anime sue, et qui iniqua gerit benedicitur : recte intelligent, nec turbabuntur cum apud ipsos inueniuntur mali, nisi quod eos pro parte Donati tolerant, quos pro Christi unitate tolerare debuerunt, et per hanc obstinationem animositatis sue coguntur miseri in schismate suo ferre quos norunt, in orbe terrarum accusare quos nesciunt [2 1Kb] . Quisquis ergo uel quod potest, arguendo corrigit, uel quod corrigere non potest, saluo pacis uinculo excludit, uel quod saluo pacis uinculo excludere non potest, equitate improbat, firmitate supportat; hic est pacificus, et ab isto maledicto [3 1Kb] quod Scriptura dicit, ue his qui dicunt quod nequam est bonum, et quod bonum est nequam; qui ponunt lucem tenebras, et tenebras lucem; qui ponunt quod amarum est dulce, et quod dulce est amarum, omnino liber, prorsus securus, penitus alienus.

CAPUT II.---4. Obiiciunt iterum simile aliquid solita cecitate. »De uobis,« inquiunt, »dicit Scriptura, Qui iudicat iustum iniustum, iniustum uero iustum, exsecrabilis est apud Deum« . Cur non ista exsecratio potius in illos cadit, qui uniuersum orbem terrarum christianum damnare ausi sunt inauditum, in quo tam ingenti hominum numero sine ulla dubitatione fuerunt et sunt ab eorum criminibus innocentes? Hoc ergo modo quod iustum est iniustum iudicarunt, cum Optatum Gildonianum  , decennalem totius Africe gemitum, tanquam sacerdotem atque collegam honorantes in communione tenuerunt. Aut si eum corde improbabant, sed pro pace tolerabant; discant nullius pacifici patientiam malo non consentientem, ab ullis malis posse maculari; atque ita sentiant in qua perditione iaceant, qui propter falsa siue uera  crimina Afrorum, unitatem spiritus in uinculo pacis non seruant cum orbe terrarum. Qui si dicerent [4 1Kb] , Nescimus an sint per tot gentes terrarum transmarinarum boni christiani; impudentissime  dicerent: Deus enim perhibet testimonium frumentis suis, que per totum agrum seminata [1 1Kb] , quamuis cum zizaniis a diabolo superseminatis; tamen usque ad messem crescere prenuntiauit. Unde et si homines ipsos minus nouimus, esse tamen eos [2 1Kb] ideo nouimus, quia mentiri Deum non potuisse, fide certissima retinemus. Cum ergo sacrilega impudentia dicerent [3 1Kb] , Nescimus utrum sint in cetero orbe terrarum boni christiani; uideant qua insania dicere audeant , Scimus non ibi esse christianos. Aliud est utique, Nescimus an sint; aliud, Scimus quod non sint: utrumque et infidele et impium est. Sed si detestandus est qui dicit, Nescio an uera dixerit Deus; quis est ille qui dicit, Scio quod non uera dixerit Deus?

5. Certe arbitror quod neminem istorum offendere debeo, si Donato Deum preposuero. Quantumlibet enim ament Donatum, plus timent Deum. Pestremo, quantumlibet ipsi ament Donatum, nos nouimus quia solus Deus uerax est, omnis autem homo mendax . Christus ergo qui super omnia Deus est benedictus in secula , et qui uerissime de se ipso dixit, Ego sum uia, ueritas et uita ; cum serui eius ab eo quererent, utrum uellet eos ire et colligere zizania, Sinite, inquit, utraque crescere usque ad messem: Donatus autem dicit zizania quidem creuisse, frumenta uero esse diminuta: eligant isti cui credant. Christus, id est ueritas, dicit, Ager est hic mundus: Donatus autem dicit, agrum Dei in sola Africa remansisse: eligant cui credant. Christus, id est ueritas, dicit, In tempore messis dicam messoribus, Colligite primum zizania; et exponit dicens, Messis est finis seculi: Donatus autem dicit, per precisionem partis sue ante messem a frumentis zizania separari: eligant cui credant. Christus, id est ueritas, dicit, Messores sunt Angeli : Donatus autem dicit, se atque collegas suos hoc fecisse ante messem, quod ille dixit Angelos in messe facturos: eligant cui credant. Certe christianos se dicunt, Christum eis Donatumque proponimus: si uerba dant Christo, cor autem Donato, qui sint considerent [4 1Kb] . Ego parco, non inuehor, non exaggero: dolorem meum melius premo, quam promo. Si autem dicunt se Christo dare cor suum, Christo ergo credant dicenti quod per totum [5 1Kb] mundum et filii regni crescant, et filii maligni: non Donato dicenti quod per totum mundum filii maligni tantummodo creuerunt, filii autem boni usque ad solam Africam diminuti sunt. Quod si Christo credunt, non iam dicimus cum Ecclesiis orbis terrarum, sed cum ipso Euangelio pacem habeant, [1 1Kb]  quod ab igne se conseruasse iactitant, quod factis non probant.

CAPUT III.---6. Iam illud quo pertinet, quod idem Parmenianus ex propheta Isaia nobis obiiciendum putauit: Numquid non ualet manus Domini saluos facere, aut grauauit aurem ut non exaudiat? Sed delicta uestra distinguunt inter medium uestrum et Dei, et propter peccata uestra auertit faciem a uobis, ne misereatur. Manus enim uestre sanguine coinquinate sunt, et digiti uestri in peccatis: labia autem uestra locuta sunt iniquitatem, et lingua uestra iniustitiam meditatur. Nemo loquitur iusta, non est iudicium uerum. Confidunt in uanis, et loquuntur uana 2 1Kb] ; quia parturiunt dolorem, et pariunt iniquitatem. Oua aspidum eruperunt [3 1Kb] , et telam aranee texunt [4 1Kb] ; et qui erat de ouis illis manducaturus, conterens inuenit olidum, et in ipso basiliscum. Tela ergo eorum non erit ad uestiendum, neque se operient de operibus suis. Opera enim illorum opera iniquitatis, pedes autem eorum ad nequitiam currunt, ueloces ad effundendum sanguinem, et cogitationes eorum cogitationes insipientium. Contritio et miseria in uiis eorum, et uiam pacis non cognouerunt ? Quos isto loco Scriptura describit, ubicumque fuerint inter bonos, non obsunt bonis, sicut non obest palea frumentis, donec ueniat dominus aree, ferens uentilabrum in manu sua ut mundet aream suam, frumenta recondat in horreum, paleam uero comburat igni inexstinguibili . Sicut non obfuit bonis tanta multitudo sceleratorum, qui per Ezechielem prophetam dicti sunt, illis uidelicet qui gemebant et merebant facinora populi que fiebant in medio eorum . Unde, quia eos corrigere non poterant, nec ab unitate populi Dei se ullo modo separare debebant [5 1Kb] , pro merito innocentissime tolerantie sue signari meruerunt, et in illorum perditorum uastatione atque interitu liberari. uerumtamen isti qui hec Catholicis obiiciunt, cur non se respiciunt, quorum caterue gregum furiosorum huc atque illuc armate ferro ac fustibus uolitant; et tam crebris ubi potuerint stragibus, nequaquam tamen tanta immanitate satiantur, ubi per busta cadauerum eorum cum feminis, que cum illis passim commixte contra ordinem rerum diuinarum et humanarum diebus ac noctibus euagantur, tanta feruet ebrietas, ut inde insaniam quotidianam non solum alios insectandi, sed etiam se ipsos precipitandi concipiant? Horum pedes ad malum [6 1Kb] non currunt, nec ueloces sunt ad effundendum sanguinem? Ab istis non recedit iudicium, qui sibi etiam iniustissimas licentias inordinate potestatis usurpant?  Istis non fiunt tenebre, dum [1 1Kb] non ualent sustinere lumen in falso martyrio? Nonne isti in media nocte ambulant etiam per diem; quandoquidem dicit Apostolus, Qui inebriantur, nocte sunt ebrii ? Nonne isti palpant in meridie [2 1Kb] quasi in media nocte ? Quod quidem omnium hereticorum est, qui rem manifestissimam in luce [3 1Kb] omnium gentium constitutam uidere non possunt; extra cuius unitatem quidquid operantur, quamuis magna solertia et diligentia fieri uideatur, tamen illis nichil prodest aduersus iram Dei, quos nec aranearum tele possunt defendere a frigore.

7. Quid ergo de hoc prophetico capitulo ponunt, quod in ipsos retorqueri non possit; nisi forte de ouis aspidum, quorum multo ante meminerat dictator illius [4 1Kb] sententie  plenarii concilii trecentorum decem, qui cum uniuersis prouinciis Africe conuenerunt? Hoc certe si uiueret Parmenianus, non diceret, nec ex Isaia propheta poneret aduersum nos, Oua aspidum eruperunt. Respiceret enim adiunctum collegio suo Felicianum Mustitanum et Pretextatum Assuritanum; quos ex numero damnatorum quasi bono pacis, non tamen Christi, sed Donati, uelut integros denuo receperunt, qui et erant oua aspidum, et eruperant. Sic enim eos describunt trecenti decem plenarii concilii »ore ueridico,« sicut eorum etiam proconsularibus Gestis allegata [5 1Kb] testantur. Hec certe concilii eorum uerba sunt: »Licet enim uiperei seminis noxios partus uenenati uteri aluus [6 1Kb] diu texerit, et concepti sceleris uda coagula in aspidum membra tardo se calore uaporauerint; tamen conceptum uirus euanescente umbraculo celari non potuit: nam etsi sero, publicum facinus et parricidium suum feta scelerum uota pepererunt [7 1Kb] .« Hec oua aspidum eruperant, iamque horribilia et maleolentia cum uenenosis fetibus erant ab eorum communione proiecta. Sed erat intus Optatus basiliscus, qui nutu quodam regali, quo inter serpentes excellere dicitur, etiam proiectas aspides reuocaret [8 1Kb] . Aut si hec pro pace non obsunt, quid Catholicis obiiciunt quos conuincere nequiuerunt, cum ipsi receperint quos ore proprio damnauerunt? Si hec pro pace non obsunt Christi, obsunt tamen pro pace Donati, cui multum fauetur in iniuriam pacis Christi, pro quo sacrilegio quidquid corporalibus molestiis patiuntur, admonitio Dei est cauende damnationis eterne. Nam ipsi uere sanguinem non solum corporaliter per furias Circumcellionum, sed etiam spiritualiter fundunt, qui orbem terrarum, si possunt, rebaptizare conantur. Aut si solus ille  sanguinem fundit, qui carnem mortalem uel uulnerat uel uulneratam perimit; ille autem non fundit qui seductas animas sacrilegio schismatis occidit; quare in schismaticos suos Maximianistas per eamdem plenarii concilii sui sententiam talia dixerunt, ueloces pedes eorum ad effundendum sanguinem: cum ab eis constet corporaliter neminem occisum, neminem uulneratum; sed insuper eos ab istis multa perpessos, cum de basilicis per iudiciarias potestates excluderentur, qualia ante separationem Maximianistarum, cum in unum [1 1Kb] pariter essent, multa fecerunt eis qui priora ex parte Donati schismata fecerant? Cui enim unquam schismatico suo pepercerunt, qui sibi ab orbe terrarum, cuius ipsi schismatici sunt, nimis impudenter parci uolunt, cum a sola ipsa uera unitate iustissime schismata puniantur, si eo modo ista punienda sunt?

CAPUT Iu.---8. Et illud quod scriptum est, Secundum principem populi, sic et ministri ipsius; et qualis rector est ciuitatis, tales inhabitantes ; si intelligerent quo pertinet, nec nobis obiicerent [2 1Kb] , nec ipsi uana iactantia superbirent. Nos enim ut hominum spem, que in solo Deo tuta recteque secura est, non in hominibus collocemus, quoniam scriptum meminimus, Maledictus qui spem suam ponit in homine ; non intelligimus hoc loco principem populi et rectorem ciuitatis episcopum significari. Non ideo quia non possimus innumerabiles sanctos in catholica fide episcopos intueri: sed ne cuiusquam, ut dixi, spes hominis collocetur in homine, et si forte ei contingat in ea uiuere ciuitate ubi non sit bonus episcopus, arbitretur impune se malum fieri, usurpans ad defensionem suam tam peruerse istam Scripturam [3 1Kb] , quam peruerse ab istis intelligitur; et dicens in eo se bonum esse non posse, quia secundum principem populi, sic et ministri eius; et qualis rector est ciuitatis, tales inhabitantes. Contradicitur enim huic errori ueritatis ore dicentis, Que dicunt, facite; que autem faciunt, nolite facere: dicunt enim, et non faciunt . Habentes itaque plebes tales episcopos, qui bona dicunt ex cathedra Moysi, et ea que dicunt non faciunt ex pestilentia sua, si illi faciant ea bona que dicunt, et non faciant ea mala que faciunt, sicut precipit Dominus; nonne satis indicant non ita intelligendum esse principem populi et rectorem ciuitatis quomodo isti intelligunt? Possunt enim esse populi boni ubi fuerint episcopi mali; sicut potuit esse populus malus ubi fuit Moyses princeps et rector bonus. Errantes enim in uerbis sanctarum Scripturarum, et sicut dicit Apostolus, non intelligentes neque que loquuntur, neque de quibus affirmant , ipsi potius secundum peruersitatem intellectus sui magnas patiuntur angustias, cum eis dicitur, Ergo qualis fuit Optatus, talis fuit et plebs Thamugadensis: et si communione Sacramentorum,  sicut dicitis, contaminantur et illi qui facta mala improbant, et illi qui etiam ea pro pace tolerant unitatis; tales estis et uos omnes, qui et illi college et illi plebi communicastis, cum illum tota Africa Gildonis satellitem manifesto gemitu declararet [1 1Kb] . Quem propterea sepe nomino, quia ita manifestus apparuit, ut ubicumque fuerit nominatus, nullus se ignorare respondeat.

9. Nam ipsi respiciant et recordentur quam multos inter se similes habeant, quorum par malitia est, sed impar notitia, et aliquando ueniant ad ueram sententiam istorum uerborum, et intelligant unum populi principem Dominum nostrum Iesum Christum, cuius ministri sunt boni; et ipsum rectorem ciuitatis illius Ierusalem, que est mater nostra in celis eterna; cuius rectoris dignitati congruunt habitantes, non ad equalitatem, sed pro modo suo, quia dictum est eis, Sancti eritis, quoniam et ego sanctus sum : secundum quamdam scilicet imaginis similitudinem, in quam [2 1Kb] transformamur de gloria in gloriam, tanquam a Domini Spiritu , munere illius qui nos facit conformes imaginis Filii sui . Est et alterius mali populi diabolus princeps, et rector eius ciuitatis que mystice Babylonia dicitur, quem principem et rectorem tenebrarum harum, id est, peccatorum, ipsum et angelos eius apostolus Paulus appellat : et illius ministri similes eius sunt, quia transfigurant se in ministros iustitie, sicut ille in angelum lucis , et inhabitantes rectori pessimo in factis similibus congruunt. Sed istorum populorum atque ciuitatum tunc erit aperta separatio, cum ista messis fuerit uentilata: quod donec fiat, omnia tolerat dilectio frumentorum, ne dum grana paleam prepropere fugiunt, a consortibus granis impie separentur.

CAPUT u.---10. Quid igitur iam ualet ad causam, quod isti nobis obiiciunt, quia de malis sacrificatoribus Dominus per Isaiam dicit: Facinorosus qui sacrificat mihi uitulum, quasi qui canem occidat; et qui similaginem, quasi sanguinem porcinum; et qui offert thus in memoriam, quasi blasphemus [3 1Kb] ? Hec omnia multo congruentius de illis dicuntur, qui contra Ecclesiam Dei toto, sicut promissa est, orbe diffusam, altare sui schismatis erexerunt: quod eos sacrilegium omnes inuoluit, et quilibet ubilibet offert sacrificium tali corde uel factis, hec ut audire mereatur, perniciem sibi infert, non illis bonis qui accipiunt ab eis Sacramenta eadem [4 1Kb] , qui secundum prophetam Ezechielem gemunt et merent peccata que fiunt in medio eorum , quamuis non se inde corporaliter separent. Unicuique enim Deus tribuit secundum cor suum. Nam si primis temporibus non obfuerunt mali sacerdotes, uel collegis bonis, sicut fuit Zacarias ; uel popularibus, sicut fuit  Nathanel, in quo dolus non erat : quanto magis nichil obest in unitate christiana episcopus malus uel cepiscopis bonis uel laicis, cum iam ille sacerdos secundum ordinem Melchisedech et pontifex noster sedens ad dexteram Patris interpellat pro nobis , qui traditus est propter delicta nostra, et resurrexit propter iustificationem nostram ? Nec illud bonis obest, sed offerentibus malis, quod uerissime dictum est, Dona iniquorum non probat Altissimus . Non enim dixit, Dona eorum qui pro pace iniquos tolerant, non probat Altissimus. Cum tamen nec isti ea que obiecerunt probare potuerint eo tempore quo schisma fecerunt: alioquin illis exclusis, istos hereditas Christi toto orbe diffusa in communione catholica retineret.

CAPUT uI.---11. Sacrificia, inquit, impiorum exsecratio est Domino: etenim inique offerunt illa . Iam supra responsum est quia non est iniquus Christus, qui pro nobis se ipsum obtulit, et noster in celo mediator est, quo suam Ecclesiam gubernante bonis mali non oberunt, qui uel ignorantur uel pro pace tolerantur, donec ipse ueniat ac separet premissis messoribus a messe zizania, et uentilabro paleas a frumentis. Quanquam isti, quod sepe dicendum est, falsa crimina obiecerint, que etiam si uera essent, bonorum caritati pro unitate in unitate omnia toleranti nichil nocerent, si ea forte etiam cognita, iudicibus ecclesiasticis persuaderi non possent. Sacrificia ergo impiorum eis ipsis oberunt qui offerunt impie. Nam unum atque idem sacrificium propter nomen Domini quod inuocatur [1 1Kb] , et semper sanctum est, et tale cuique fit, quali corde ad accipiendum accesserit. Qui enim manducat et bibit indigne, iudicium sibi manducat et bibit . Non ait, Aliis; sed, sibi. Qui ergo manducat digne et bibit, gratiam sibi manducat et bibit. Illi ergo uideant utrum digne manducent, qui inter tam multos parentes et filios, maritos et uxores; inter tam multos, quod est patentissimum [2 1Kb] , Dei heredes et Christi coheredes toto orbe diffusos, nefario schismate diuiserunt; cum possent utique si boni essent et uere malos arguerent, fructuose tolerare pro pace Christi, que perniciose tolerant pro pace Donati [3 1Kb] .

CAPUT uII.---12. In Exodo, inquit, scriptum est, »Sacerdotes qui accedunt ad Dominum Deum sanctificentur, ne forte derelinquat eos Dominus« : et iterum, »Cum ministri ad altare accedunt, non adducant in se delictum, ne moriantur« : et illud in Leuitico, »Homo qui habuerit maculam et uitium, non accedat dona offerre Deo« . Bene quidem de ueteribus Libris ista testimonia proponunt. Dicant ergo mihi, cui sancto secundum salutem spiritualem obfuerit, uel in sacerdotibus, uel inter populum constituto, malus aut maculatus sacerdos? Ubi erat Moyses et Aaron, ibi murmuratores  sacrilegi, quos Deus a facie sua semper perdere minabatur. Ubi erat Caiphas et ceteri tales, ibi Zacarias, ibi Simeon et ceteri boni, ubi Saül, ibi Dauid; ubi Ieremias, ubi Isaias, ubi Daniel, ubi Ezechiel, ibi sacerdotes mali et populi mali: sed sarcinam suam unusquisque portabat.

13. Omitto dicere quam scelerata superbia dicant, neminem esse inter collegas suos uel se ipsos cum aliqua macula et uitio, non membrorum, sed quod peius est, morum. Quod ubi agere cum eis ceperimus; respondebunt, interesse qualis macula et quale uitium sit: quasi [1 1Kb] Scriptura discreuerit, que ait, Homo qui habuerit maculam et uitium, non accedat dona offerre Deo. Nullamne maculam habuit et uitium, non dico Optatus, sed ipse Parmenianus, aut ipse Donatus? Sed tanto isti amore hominum ceci sunt, et corde impudico adulteros mentis sue uni legitimo uiro cequare non dubitant, ut quod de solo Domino Iesu Christo dici potuit, etiam in Donato perfectum fuisse contendant. Quis dabit oculis meis fontem lacrymarum ? Quis congruus huic sceleri gemitus concusso pectore exprimetur? Sed interim [2 1Kb] attendant, utrum saltem Optatus habuerit aliquam maculam aut uitium? Non usque adeo ceci sunt, ut istius uitam omnino immaculatam et omni uitio carentem fuisse respondeant. Cur ergo accedebat dona offerre Deo, et ab eo ceteri coniunctis manibus accipiebant, quod maculosus et uitiosus obtulerat? Attendant in ceteris collegis [3 1Kb] suis, utrum nulla sit macula ebriositas. Sed prius legant quibus sceleratis ebriosos adiunxerit Apostolus. Utrum auaritia nulla sit macula, quam idem apostolus sic detestatur, ut idolorum comparet seruituti .

14. Qui autem rectissime sapiunt, intelligunt quemlibet hominum, quamuis iam pro consortio societatis humane non absurde dici possit iustissime uiuere; non posse tamen esse sine aliquo uitio, quamdiu caro concupiscit aduersus spiritum, spiritus autem aduersus carnem . Et, Qui natus est ex Deo, non peccat : et, Si dixerimus quia peccatum non habemus, nosmetipsos seducimus, et ueritas in nobis non est . Quamuis enim in quantum ex Deo nati sumus non peccemus, inest tamen adhuc etiam quod ex Adam nati sumus, quia nondum absorpta est mors in uictoriam , quod etiam in corporum resurrectione promittitur, ut omnino beati et immaculati et incorrupti simus; qui iam secundum fidem filii Dei sumus, sed secundum speciem nondum apparuit quod erimus . Nondum enim re, sed spe salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus. Quamdiu autem exspectamus per patientiam corporis nostri redemptionem , non audeamus dicere carere nos omni uitio, ne ipsa superbia sit immanissimum uitium. Euigilemus igitur  aliquando, atque uideamus in sacerdotibus illius temporis, cum corporalia uitia uitabantur, illum prefigurari qui cum esset Deus, factus est propter nos homo, solus uerus [1 1Kb] agnus immaculatus et sacerdos sine uitio. Ideoque et tunc sacerdos solus intrabat in Sancta sanctorum, populus autem stabat foris: sicut nunc ille sacerdos post resurrectionem suam intrauit in secreta celorum, ut ad dexteram Patris interpellet pro nobis. Populus autem cuius ille sacerdos est, adhuc foris gemit. Nam cum episcopus solus intus est, populus et orat cum illo [2 1Kb] , et quasi subscribens ad eius uerba respondet, Amen. Usque adeo tunc quando sine ulla macula et sine uitio, quia non poterant animi sacerdotum, corpora querebantur, solus ille prefigurabatur, non isti superbi et impii, qui fornicantem animam non zelant sponso, sed ei audent se ostentare pro sponso.

CAPUT uIII.---15. In Euangelio, inquit, scriptum est, »Deus peccatores non audit: sed si quis Deum colit, et uoluntatem eius facit, hunc audit . Et hec absoluta responsio est. Si enim duo simul orent, unus peccator, et alter qui Deum colit et uoluntatem eius facit, nimirum illum audit, et illum non audit? Quid ergo sibi uult hoc testimonium, uel quomodo pro se arbitrantur esse proferendum, cum his uerbis maxime securi fiant inter malos boni, nec ulla causa corporalis separationis existat, ut nefario schismate homines etiam a bonis per talem discordiam separentur, quandoquidem possunt et mali inter bonos exaudiri propter fidem suam? Deus enim qui cordis inspector est, non errat, ut alium pro alio uel exaudiat uel repellat. An propterea dicunt hoc, ut intelligatur malus episcopus non exaudiri, cum pro populo rogat? Quod etsi ita esset, non ideo tamen populus, si bonus atque fidelis est, sollicitus esse deberet. Securos enim illos facit Scriptura que ait: Fratres, hec scribo uobis, ut non peccetis: et si quis peccauerit, aduocatum habemus ad Patrem, Iesum Christum iustum; et ipse est propitiatio pro peccatis nostris . Hoc quam ueraci et pia humilitate dictum sit audiant, si habent aures unde audiant. Ioannes enim dixit, Hec scribo uobis, ut non peccetis. Si itaque sequeretur, et diceret [3 1Kb] , Et si quis peccauerit, aduocatum habetis ad Patrem Iesum Christum iustum; et ipse est propitiatio pro peccatis uestris; se ipsum a peccantibus quasi segregasse [4 1Kb] uideretur, ut iam non ei opus esset propitiatione, que fit per Mediatorem sedentem ad dexteram Patris et interpellantem pro nobis . Quod utique non solum superbe, sed etiam falso diceret. Si uero ita diceret, Hec scripsi uobis, ut non peccetis: et si quis peccauerit, mediatorem me habetis ad Patrem, et ego exoro pro peccatis uestris ; quis eum ferret bonorum atque fidelium christianorum? quis sicut apostolum Christi, et non sicut antichristum intueretur? Et tamen lacus detriti fumosam aquam istorum superbiam ferunt [1 1Kb] , et Spiritum sanctum continere non possunt, ut seruent unitatem spiritus in uinculo pacis , et in omnibus orationibus suis de uno mediatore securi sint.

16. Homines enim omnes christiani inuicem se commendant orationibus suis. Pro quo autem nullus interpellat, sed ipse pro omnibus, hic unus uerusque Mediator est: cuius typus quoniam prefigurabatur in sacerdote ueteris Testamenti, nullus illic inuenitur orasse pro sacerdote. Paulus autem apostolus quanquam sub capite precipuum membrum, sed tamen quia membrum est corporis Christi, et nouerat non per figuram in interiora ueli ad Sancta sanctorum , sed per expressam et redditam ueritatem [2 1Kb] in interiora celi, ad sanctitatem non imaginariam, sed eternam, pro nobis intrasse maximum et uerissimum sacerdotem, Ecclesie se orationibus et ipse commendat [3 1Kb] : nec mediatorem se facit inter populum et Deum; sed rogat [4 1Kb] ut pro se orent inuicem omnia membra corporis Christi: quoniam pro inuicem sollicita sunt membra, et si patitur unum membrum, compatiuntur omnia membra; et si glorificatur unum membrum, congaudent omnia membra : ac sic oratio pro inuicem membrorum omnium adhuc in terra laborantium, ascendat ad caput quod precessit in celum, in quo est propitiatio pro peccatis nostris. Nam si esset mediator Paulus, essent utique et ceteri coapostoli eius, ac sic multi mediatores essent; nec ipsi Paulo constaret ratio qua dixerat, Unus enim Deus, unus et mediator Dei et hominum homo Christus iehsu . In quo et nos unum sumus, si seruemus unitatem spiritus in uinculo pacis: nec propter malos bonos deseramus, sed propter bonos malos sufferamus; ne cum defendere uolumus, quod temeraria presumptione reliquimus [5 1Kb] incognitos, cogamur maiori scelere damnare inauditos.

17. Cum etiam certum sit quia peccatores Deus audit: quod quidem inuenitur in Scripturis. Balaam propheta non de populo Isrel, sed alienigena, conductus ab inimico [6 1Kb] ut populo Dei malediceret, conuersus a Domino ad benedicendum est :  cuius uerba omnia bene imprecantis audimus, et legimus; et cum aliud haberet in uoto, uerba tamen precantis et bona sunt, et pro populo exaudiuntur a Domino. Unde non mirum est, uerba bona que pro populo dicuntur in precibus, etiamsi a malis dicantur episcopis, exaudiri tamen, non pro peruersitate prepositorum, sed pro deuotione populorum. uerumtamen quod scriptum est in Euangelio, Deus peccatores non audit: sed si quis Deum colit, et uoluntatem eius fecerit, ipsum exaudit; non a Domino dictum est, sed ab illo qui oculos corporis iam quidem restitutos habebat, sed ei oculi cordis nondum patebant: unde ipsum Dominum adhuc prophetam putabat. Nam eum postea cognitum Dei Filium adorauit. Ipse autem Dominus, cum in uno templo orarent phariseus et publicanus, publicanum confitentem peccata sua magis iustificatum dicit, quam phariseum iactantem merita sua , cui similes isti sunt. Quanquam enim iustificatus destiterit esse peccator, tamen ut iustificaretur peccator orabat, et peccator confitebatur [1 1Kb] et exauditus iustificatus, est, ut desineret esse peccator. Non utique desineret esse peccator, nisi prius exaudiretur peccator. Quamobrem non quidem omnem peccatorem exaudiri, sed tamen non omnem peccatorem non exaudiri ueritas testis est.

CAPUT IX.---18. Obiiciunt etiam quod dicitur in Psalmo: Peccatori autem dixit Deus: Utquid exponis iustificationes meas, et assumis testamentum meum per os tuum? Tu uero odisti disciplinam, et proiecisti sermones meos retro. Si uidebas furem concurrebas cum eo, et cum mechis particulam tuam ponebas [2 1Kb] , Os tuum abundauit malitia, et lingua tua concinnabat dolos [3 1Kb] . Sedens aduersus fratrem tuum loquebaris, et aduersus filium matris tue ponebas scandalum . Sed aperiant aliquando aures cordis, et desinant esse non intelligentes neque que loquuntur, neque de quibus affirmant . Attendunt enim dictum peccatori, Utquid exponis iustificationes meas, et assumis testamentum meum per os tuum? et non intelligunt ad hoc dictum, ut sciat sibi nichil prodesse uerba que ore pronuntiat, si quod dicit ipse non faciat; uerumtamen aliis prodesse que etiam per malos audiunt, et faciunt. Quod ipse Dominus docet in Euangelio, dicens de Phariseis: Super cathedram Moysi sedent; que dicunt, facite; que autem faciunt, facere nolite: dicunt enim, et non faciunt .

19. Atque utinam uellent in his uerbis que de psalmo meminerunt, se tanquam in speculo intueri. Quomodo non proiiciunt sermones Dei retro, qui populis pronuntiant pacem et non amant pacem?  Quomodo non oderunt disciplinam, qui damnare audent orbem inauditum, et quia pro merito, imo longe minus merito, pro tanti furoris audacia, secundum diuine misericordie disciplinam temporales molestias patiuntur, non peccata sua puniri confitentur, sed merita coronari gloriantur? Eos sane cum fure concurrisse non dico [1 1Kb] : quia fure peior est raptor, quod esse undique conclamabatur Optatus. Annon cum mechis particulam suam ponunt, qui greges ebrios sanctimonialium suarum cum gregibus ebriis Circumcellionum die noctuque permixtos, uagari turpiter sinunt? Annon sedentes aduersus fratres suos detrahunt, qui propter quosdam quos conuincere nequiuerunt, in hereditate Christi toto terrarum orbe diffusa contendunt non esse Christianos? Atque ita aduersus filium matris sue, id est, paruulum adhuc in fide et Sacramentorum lacte nutriendum, perniciosissimum scandalum ponunt [2 1Kb] , dura nesciens adhuc sequi Deum patrem, infirmus sequitur hominem, et simulata atque adumbrata specie ueritatis illectus [3 1Kb] , ab unitatis compage crudeli laceratione diuellitur. Sed si eis qui mala non faciunt, in eadem parte malefacta displicent ceterorum, nec obesse sibi aliena scelera credunt, que in medio sui fieri gemunt et merent; cur in communi sacrilegio schismatis [4 1Kb] perniciose tolerant, quos fructuose tolerare in unitatis integritate potuerunt? Possunt enim dicere, si tamen ipsis rebus expergefacti euigilant aliquando; possunt, inquam, dicere mala singulorum ceteris non obesse, qui nec approbant nec faciunt talia: non tamen singulorum malum esse schismatis sacrilegium, sed ad eos omnes pertinere, qui catholice non communicant unitati, facillime possunt conuinci, etsi difficillime confiteri. Qua enim causa in eorum communione ad alios non pertinent crimina aliorum, ea causa schisma crimen est omnium: quia cum se inter ipsos suos aliorum sceleribus maculari non posse iam dicunt, simul fateantur necesse est non se habuisse causam cur ab unitate discederent, ubi eos non possunt aliorum scelera maculare, et propterea scelere schismatis apertissimo tanquam uno mortifero uinculo pariter colligantur.

CAPUT X.---20. At enim prophetauit Ieremias. Quid prophetauit Ieremias? Non habere, inquiunt, uerum Baptismum eos qui relinquunt Deum. Ait enim: »Exspectauit celum super istud, et inhorruit multo uehementius, dicit Dominus: quoniam duo nequam fecit populus iste; me dereliquerunt fontem aque uiue, et effoderunt sibi lacus detritos qui non possunt aquam portare« . Et iterum: »Facta est [5 1Kb]  mihi sicut aqua mendax,« inquit, »non habens fidem« . Et illud quod scriptum est, »Qui baptizatur a mortuo [1 1Kb] , quid proficit lauatio eius« ? Et illud in Psalmo: »Oleum autem peccatoris non impinguet caput meum« . Et iterum alibi: »Musce moriture exterminant oleum suauitatis« . Et alibi: »Spiritus enim sanctus discipline effugiet fictum, et auferet se a cogitationibus que sunt sine intellectu« . Hec omnia si eo modo intelligenda sunt, quo ab istis intelliguntur, nec nobis nec ipsis conquadrat ratio ueritatis. Si autem alio modo docuero intelligenda, illi soli sua prauitate turbantur. Sed ut non turbentur, ad catholicum refugiant intellectum: quia non inueniunt exitum responsionis, dum irretiuntur crimine schismatis. Habent enim certe etiam ipsi; non dicam, Tales sunt, sed hoc dicam, quod uel fatentur, uel insanissime negant; habent ergo etiam ipsi derelinquentes Deum [2 1Kb] , qui est fons aque uiue, hoc est, inique uiuentes. Neque enim pedibus, ac non corde relinquitur Deus. Habent et mendaces, et non habentes fidem, aliud profitentes et aliter conuersantes. Habent etiam mortuos: si enim sexui delicatiori et infimiori delicias non concedit Apostolus, dicens, uidua que in deliciis agit, uiuens mortua est ; querant utrum nulli apud se uiri, et, quod amplius est, prepositi uel ministri uiuant in deliciis; atque si ita audent, renuntient se non habere mortuos, et meliores esse quam illa Ecclesia, cuius angelo in figura prepositorum uel animarum dicitur quod non uiuat, sed mortuus sit, et tamen inter septem Ecclesias numeratur, nec ei diuise [3 1Kb] a compage corporis Christi, sed in unitate perseueranti precepta uite insinuantur [4 1Kb] . Omitto quod in concilio suo aduersum Maximianistas dixerunt, »Aegyptiorum admodum exemplo pereuntium funeribus plena sunt littora« . De quorum numero mortuorum nunc intus est Felicianus, qui adhuc mortuus baptizat: aut si iam reuixit, habet secum illos quos mortuus in schismate baptizauit. Habent certe peccatores: nam si interrogentur quicumque sibi in ipsis magni uidentur, etiam se ipsos peccatores non negant. Neque enim non tundunt pectora sua, aut cum id faciunt, simulate faciunt; quod si ita est, tunc certe infeliciter peccant, populos suos simulata humilitate fallentes: aut non dicunt [5 1Kb] in oratione dominica, Dimitte nobis debita nostra, sicut et nos dimittimus debitoribus nostris ; quod utique non  de illis peccatis dicitur, que in Baptismi regeneratione dimissa sunt, sed de iis que quotidie de seculi amarissimis fructibus [1 1Kb] humane uite infirmitas contrahit, quibus curandis adhibentur medicamenta eleemosynarum, ieiuniorum et orationum, ut in oratione dicatur quod in eleemosynis agitur. Nam et peccatum quod in te alter admisit, dimittere, ut et tibi Deus dimittat, magnum opus misericordie est. Quod si hoc in oratione ficte et non ueraciter dicunt [2 1Kb] , putantes se non habere quod eis dimittat Deus, idipsum est inexpiabile sacrilegium, ea ipsa impia est et uesana superbia, quod est certe immane peccatum. Nam de morituris muscis quid dicam, quando in eis non morituros adhuc, sed iam mortuos multipliciter inueniri, siue fateantur, siue conuincantur, ostendimus? Fictos uero quos fugit Spiritus sanctus discipline, et sine intellectu perdite uiuentes, quam multos inter se habeant, secundum ea que supra dicta sunt, cogitent. Nam et quicumque ibi latent mali, quod uel eo certum est, quia sepe proditi conuictique damnantur, non de recentibus tantum factis, sed etiam de uetere consuetudine flagitiorum, quia stultissima fictione diu celari potuerunt [3 1Kb] , hi utique magis ficti sunt, qui se bonos fingendo decipiunt.

21. Si ergo sic sunt ista intelligenda ut isti intelligunt, quomodo eis ratio subsistere poterit, cur apud eos qui male uiuendo derelinquunt Deum, siue lateant, siue noti sint, non fuerint lacus detriti, qui continere non ualent aquas? Et si in hoc loco sacramentum Baptismi intelligendum est, cur mendaces et infideles eorum ministri, non aquam mendacem, sed ueracem uel dare uel habere creduntur? Cur ab illorum mortuis qui baptizantur, proficit aliquid lauatio eorum [4 1Kb] ? Cur peccatores impinguant oleo capita aliena? Quid tibi musce moriture uel mortue meruerunt, ut non exterminent oleum suauitatis? Quo priuilegio muniuntur quicumque ibi ficti sunt, id est, iustitie pelle obtegunt lupum, ut non eos fugiat Spiritus sanctus discipline? Aut si eos fugit Spiritus sanctus, quomodo per eos baptizatis datur? Hic enim dici non potest, quod solent ineptissime et impudentissime dicere [5 1Kb] , »tunc posse a malo baptizari quemquam, si lateat malitia baptizantis.« Qui enim fictus est, tanto magis fictus est, quanto magis latet. Ab hoc ergo cum se auferat Spiritus sanctus, que spes erit baptizati, si baptizantis hominis meritum in illa Dei gratia cogitandum est? Hic omnino quid respondeant non inueniunt, qui malos apertos habere se negant: in quo quidem apertissime conuincuntur. Sed quid ad nos? Satis est nobis ad necessarium articulum cause, quod fictos bonos, id est occultos malos,  apud se esse negare non possunt. Per multos enim redarguuntur, qui cum ibi perditis et sceleratis moribus uiuerent, et per ipsam fictionem diu latuissent, aliquando proditi, expulsi sunt. Credamus ergo, si nolunt ibi adhuc esse aliquos: tales illi certe qui eiecti sunt, cum in eadem fictione laterent, et eos fugeret Spiritus sanctus, de quo scriptum est, Spiritus enim sanctus discipline effugiet fictum , quomodo baptizare potuerunt [1 1Kb] ? Cur non recensentur saltem qui uiuunt, ut accipiant Baptismum [2 1Kb] , quem utique a fictis quos deserebat Spiritus sanctus, accipere nequiuerunt? Si autem dicunt, Spiritus quidem sanctus daturis fingentibus deerat iustificandis, sed accepturis credentibus aderat abluendis per ineffabilem efficaciam potentie sue; utrumque ualens facere, illos fugere, istos fouere, illos culpare, istos mundare: quam pro se questionem soluunt, simul cernant solutam esse pro nobis.

22. Quod autem intelligitur in hac sententia sancte Scripture, quam certe ipsi non intelligentes, et quasi pro suis partibus proponentes, ad se ipsos conuincendos ingerunt nobis, hoc pene in omnibus talibus questionibus intelligendum admonemus, scilicet quia omnia sacramenta cum obsint indigne tractantibus, prosunt tamen per eos digne sumentibus: sicut et uerbum Dei [3 1Kb] ; unde dictum est, Que dicunt, facite; que autem faciunt, facere nolite . Nam effodere lacus detritos qui continere non ualent aquas, quis me prohibet sic intelligere; id est, conuerti ad uoluntatem terrenam [4 1Kb] , et non posse continere Spiritum sanctum, quem nomine aque in Euangelio significari, quis quoquo modo christianus ignorat? Item aqua mendax non habens fidem, potest intelligi, non falsum baptisma, sed populus mendax et infidelis, non annumeratis [5 1Kb] ueracibus et fidelibus, sed his solis qui mendaces et infideles sunt. Nam populos significari aliquando uocabulo aquarum, legant in Apocalypsi, et calumnientur sibi prius potius quam nobis. Sic enim dicitur Ioanni: Aquas quas uidisti, super quas sedet meretrix illa populi et turbe sunt [6 1Kb] , et gentes et lingue . Et illud quod scriptum est, Qui baptizatur a mortuo, quid proficit lauatio eius ? ut interim differam diligentiorem istorum uerborum inquisitionem  , tutissime accipio, Paganorum baptismata esse denotata, quia homines et a iustitia et ab ista uita mortuos colunt, in quorum nomine baptizantur. Quamuis enim et ipsi sacerdotes per impietatem mortui  dicantur, non tamen propter eos sic intelligitur, sed propter mortuos deos eorum, in quorum significatione dicitur, Deus noster Deus uiuus . Quapropter etsi apud Christianos sunt aliqui prepositi uel ministri, qui per impietatem [1 1Kb] et iniquitatem suam mortui sunt, uiuit tamen ille de quo dictum est in Euangelio, Hic est qui baptizat : quia sicut dicit Apostolus, Christus resurgens a mortuis, iam non moritur, mors illi ultra non dominabitur . Oleum uero peccatoris apertissime Psalmus indicat, quemadmodum intelligendum sit. Ait enim: Emendabit me iustus in misericordia, et arguet me; oleum autem peccatoris non impinguet caput meum . Unde manifestum est, oleo peccatoris blanditias adulatoris esse significatas, quibus repudiatis et detestatis eligit a iusto emendari et argui; quia hoc iustus non fallaci lenitate adulationis, sed ueraci asperitate obiurgationis faciens, multo magis misericorditer facit. Unde est et illud in Apocalypsi, Ego quos amo, arguo et castigo : et illud apud Salomonem, Meliora sunt uulnera amici, quam uoluntaria oscula inimici ; et multa reperiuntur huiusmodi. Oleum uero suauitatis, scilicet bonum odorem, id est, bonam famam Christianorum, illi exterminant, qui male uicturi, et ad mortem suarum iniquitatum redituri, magna multitudine irruunt, ut eis per Baptismum peccata donentur, et ad ea denuo reuertantur. Nam propter numerositatem muscis arbitror esse comparatos . Sed hi exterminant oleum suauitatis, qui non ipsam Dei gratiam, sed hominum mores intuentur; et quoniam sicut grana inter paleas non uidentur, ita pie uiuentes inter iniquorum turbas non facile apparent, carnaliter offensi, a percipienda salute sempiterna siue retrahuntur [2 1Kb] , siue omnino resiliunt. Esse autem bonum odorem in bona fama recte uiuentium Christianorum, Apostolus docet, dicens, Christi bonus odor sumus Deo [3 1Kb] in omni loco . Contra illi quibus dicitur, Nomen enim Dei per uos blasphematur in gentibus ; utique oleum suauitatis exterminant. Sic ergo habent ista alios sinceriores intellectus, quos si sequantur, etiam ipsi ab earum questionum expediuntur angustiis. Illorum autem intellectus si a nobis non confirmetur, ipsos solos; si uero a nobis confirmetur, utrosque nostrum implicat.

CAPUT XI.---23. Quid opus est iam plura discutere? Nisi forte illud mouebit, quod cum probare Parmenianus uellet carnales homines non posse spirituales filios procreare, addidit ex Euangelio testimonium: Quod natum est de carne, caro est; et quod natum est de spiritu, spiritus est . Quasi nos dicamus per se ipsum quemlibet hominem spirituales filios generare, et non [4 1Kb] per Euangelium; in cuius predicatione Spiritus sanctus  operatur ad gignendos in Baptismo filios spirituales, etiam cum fugit fictum ministrum [1 1Kb] , sicut supra diximus. Ideoque Apostolus cum talibus filiis loqueretur, si dixisset, Ego uos genui; et non addidisset, in Christo Iesu per Euangelium : nullo modo se quisquam fidelium de illo natum religiose fateretur. Euangelium autem fur quoque Iudas sine detrimento credentium predicauit: et fictos eorum, id est, occultos malos, sicut ipsi quoque concedunt, cum fugiat Spiritus sanctus, per eorum tamen ministerium gigni spirituales filios asserunt. Nam quis ferat tantam dementiam, ut cum forte carnalem uocet hominem de coniuge filios procreantem, spiritualem appellet adulterum? Absit, inquit, ut hoc sentiam. Quomodo ergo adulter latens, cum apud eos prepositus esset spirituales potuit filios procreare, si carnales hoc facere non possunt? An forte tunc per manus eius uel Christus, uel Spiritus sanctus, uel forte angelus baptizauit? Si ergo tunc homo baptizat, cum baptizator manifestus est bonus; cum uero baptizator latet malus, tunc Deus baptizat aut angelus, et unusquisque talis spiritualiter nascitur qualis fuerit a quo baptizatur: optent qui desiderant baptizari ut homines per quos baptizantur, non sint manifesti boni, sed latentes mali, ut sic Deo uel angelo baptizante sanctiores renasci mereantur. Hanc absurditatem si cogitant euitare, per quemlibet hominem, cum quis [2 1Kb] Christi baptismo baptizatur, Christum baptizare fateantur, de quo solo dictum est, Hic est qui baptizat in Spiritu sancto .

24. Nam illud ex Euangelio, Sicut misit me Pater, et ego mitto uos. Hoc cum dixisset, insufflauit, et dixit: Accipite Spiritum sanctum; si cui dimiseritis peccata, dimittentur; et si cui retinueritis, retinebuntur : contra nos esset, ut cogeremur fateri ab hominibus hoc, non per homines fieri, si posteaquam dixit, Et ego mitto uos; subiecisset continuo, Si cui dimiseritis peccata, dimittentur; et si cui retinueritis, retinebuntur. Cum uero interpositum est, Hoc cum dixisset, insufflauit, et ait illis: Accipite Spiritum sanctum; et deinde illatum, per eos uel remissionem uel retentionem fieri peccatorum; satis ostenditur, non ipsos id agere, sed per eos utique Spiritum sanctum, sicut alio loco dicit, Non enim uos estis qui loquimini, sed Spiritus sanctus qui in uobis est . Spiritus autem sanctus in Ecclesie preposito uel ministro sic inest, ut si fictus non est, operetur per eum Spiritus, et eius mercedem [3 1Kb] in salutem sempiternam, et eorum regenerationem uel edificationem qui per eum siue consecrantur siue euangelizantur. Si autem fictus est, quoniam uerissime scriptum est, Spiritus enim sanctus discipline effugiet fictum; deest quidem saluti eius, ut auferat se a cogitationibus que sunt sine  intellectu: ministerium tamen eius non deserit, quo per eum salutem operatur aliorum. Propter quod Apostolus ait, Si enim uolens hoc facio, mercedem habeo, si autem inuitus dispensatio mihi credita est : id est, illis prodest quibus hoc dispenso, non mihi qui fictus sum. Qui enim inuitus facit propter commoda gaudiaque carnalia, que si aliter habere posset, illud desereret, ipse utique fictus est: ideoque non ait, Si inuitus facio, nichil prosum eis erga quos facio; sed se tantum a mercede salutis alienat, non et illos [1 1Kb] quibus cibaria dominica etiam malus seruus impendit. Quia uero non erat talis Apostolus, sed talis potius ut uolens faceret, id est, gratuitam gratiam pietate casti cordis erogaret; etiam mercedem eius [2 1Kb] per eum Spiritus sanctus operatus est, quam, sicut ipse dicit, reddet ei Dominus in illum diem iustus iudex . Illos uero qui Euangelium annuntiabant non caste, qui non quidem aliud nisi ueritatem, id est, Christum, tamen non ueritate cordis boni [3 1Kb] , sed per occasionem commodorum suorum annuntiabant, Sinite, inquit, hos annuntiare: et gaudet non utique illis, sed eis qui per eos salui fiebant, tenentes preceptum dicentis, Que dicunt, facite; que autem faciunt, facere nolite: dicunt enim, et non faciunt . De his etiam Apostolus [4 1Kb] ad Philippenses loquitur: Quidam quidem, inquit, per inuidiam et contentionem; quidam uero per bonam uoluntatem Christum predicant: quidam ex caritate, scientes quoniam in defensionem Euangelii positus sum; quidam uero et per contumaciam Christum annuntiant non caste, existimantes tribulationem suscitari uinculis meis. Quid enim, dum omni modo, siue occasione, siue ueritate Christus annuntietur? et in hoc gaudeo, sed et gaudebo . Numquid permitteret eos Christum predicare, cum Euangelii ueritatem non ueraci cordis castitate predicarent? Numquid de talium predicatione gauderet, nisi sciret quod illis quidem perniciosum esset, rem castam non caste annuntiare; illis autem salubre, qui bona et uera per eos audientes proficerent ad salutem? Nam ubi non Christus qui ueritas est, sed falsitas et mendacium predicatur, apertissime prohibet, ad Galatas dicens, Si quis uobis euangelizauerit preter id quod accepistis, anathema sit : itemque ad Timotheum, Sicut rogaui te, inquit, ut sustineres Ephesi, cum irem in Macedoniam, ut denuntiares quisbusdam ne aliter docerent . Illos autem inuidiosos, contentiosos, contumaces, non castos, occasionem querentes faciende sue male uoluntatis, quia sic eorum fictionem fugiebat Spiritus sanctus, ut eorum non desereret ministerium, quo per eos Christus predicabatur, non solum permittit [5 1Kb] ut faciant, sed et gaudet quia faciunt.

 25. Hec de Scripturis sanctis documenta proferimus, ut appareat facile non esse quidquam grauius sacrilegio schismatis: quia precidende unitatis nulla est iusta necessitas, cum sibi nequaquam spiritualiter nocituros malos ideo tolerent boni, ne spiritualiter seiungantur a bonis, cum discipline seueritatem consideratio custodiende pacis refrenat aut differt; quam tamen securitas exserit, cum apparet sine uulnere schismatis ad salubrem correctionem posse aliquid ecclesiastico iudicio uindicari. Dicimus enim magis nomen Domini eorum esse qui eum metuunt [1 1Kb] , quamuis permixti sint turbis eorum qui eum non metuunt; et illud quod Apostolus ait, Nouit Dominus qui sunt eius; et recedat ab iniustitia omnis qui inuocat nomen Domini . Si enim pro bono pacis, ne ante tempus cum zizania colliguntur, eradicetur simul et triticum, necessitate cogitur quisquam esse inter iniustos; recedat ab iniustitia, et securus inuocat nomen Domini [2 1Kb] . Simul enim et ab iniustis recedit, et ab eis exit, atque separatur interim corde, ut etiam corpore a talibus in fine separari mereatur.

CAPUT XII.---26. Et illud quod scriptum est, Non est speciosa laus in ore peccatoris . In ore certe fidelium utique speciosa est. Sic autem unicuique est os proprium, nec quisquam sine consensione sui cordis ex ore uulneratur alieno. Cum autem predicatio [3 1Kb] peccatoris ore procedit, querendum est cuiusmodi peccatorem hoc loco Scriptura significare uoluit. Nam et Publicanus qui iustificatus est magis quam ille Phariseus, utique peccator erat . Si enim uera eius peccata non erant, falsa erat confessio peccatorum: si autem uera erat confessio, propter quam iustificari etiam meruit, procul dubio uera erant peccata. Hoc etiam de oratione [4 1Kb] sancti Danielis uerissime dixerim, qui profecto ueraciter ait: Cum orarem, et confiterer peccata mea et populi mei . In cuius ergo ore peccatoris laus speciosa non est, nisi maxime mendacis et ficti, quem Spiritus sanctus discipline fugiet? Qui tamen cum loquitur ueritatem [5 1Kb] , non in eius ore speciosa est, quia non ei tribuitur cuius particeps non est: sicut speciosa non erat prophetia in ore Caiphe pontificis sacerdotum, qui nesciuit quid dixit, sed cum esset pontifex prophetauit : sed tamen per ipsum speciosa laus est Dei in auribus audientium et corde credentium.

CAPUT XIII.---27. Quin etiam ex Apostoli sententia male usurpata uelut insultare audet Parmenianus eis quos negat habere Baptismum, et propterea dicit eos dare non posse. Quid enim, inquit, habes quod non accepisti ? Quod ut omittam unde et quare dicat Apostolus, quod ipsius Epistole contextione declaratur; si hoc de Baptismo uult intelligi,  et si ille dare non potest qui non habet, ille autem non habet qui non accepit, ut ei aliquo modo [1 1Kb] suffragetur quod scriptum est, Quid enim habes quod non accepisti? quero utrum non habeat quod apud ipsos accepit. Si dixerint, Habet; quero utrum amittat si ab eis recesserit. Si dicunt, Amittit; baptizandus iterum est si redierit, ut ei possit restitui quod amisit. Si autem hoc non fit, nec quisquam dicit esse faciendum, non ergo amiserat. Porro si accepit, et non eo caruit, habet utique quod accepit: et ideo non ei potest dici secundum istorum intellectum, Quid enim habes quod non accepisti? Refer nunc animum ad ipsam origiginem schismatis. Qualemlibet existiment Cecilianum , procul dubio in unitate [2 1Kb] baptizatus erat: nondum enim facta erat ista diuisio. Ponamus, sicut illi uolunt, quod ab unitate ipse recesserit: non amisit utique quod acceperat; non enim, si rediret, baptizaretur iterum, ut reciperet quod amiserat. Porro si eo quod acceperat non caruerat, id utique habebat. Si ergo nec ipsi dici potuit ex istorum prauo intellectu, Quid enim habes quod non accepisti? multo minus hoc idem dici potest ei qui per Cecilianum a Domino accepit. Cur enim non potuit homo qui non coniunctus est uobis [3 1Kb] , id quod non habebat accipere per eum qui non amisit, quando recessit a uobis? Quanto ergo imprudentius dicitur orbi terrarum, Quid enim habes quod non accepisti? unde ipsius Sacramenti connexio in Africam uenit, qui per nullius traditoris facinus potuit amittere promissionem Dei, apertissima pollicitatione dicentis ad Abraham, In semine tuo benedicentur omnes gentes ; etiam si isti non impii calumniatores fratrum, sed ueri examinatores criminum fuissent?

28. Nam illud quod quidam eorum ueritate conuicti dicere ceperunt, »Baptismum quidem non amittit qui recedit ab Ecclesia, sed ius tamen dandi amittit;« multis modis apparet frustra et inaniter dici. Primo, quia nulla ostenditur causa cur ille qui ipsum Baptismum amittere non potest, ius dandi potest amittere [4 1Kb] . Utrumque enim Sacramentum est; et quadam consecratione utrumque homini datur: illud, cum baptizatur; istud, cum ordinatur; ideoque in Catholica utrumque non licet iterari. Nam si quando ex ipsa parte uenientes etiam prepositi, pro bono pacis correcto schismatis errore suscepti sunt, et si uisum est opus esse ut eadem officia gererent que gerebant, non sunt rursum ordinati; sed sicut Baptismus in eis, ita Ordinatio mansit integra: quia in precisione fuerat uitium, quod unitatis pace correctum est; non in Sacramentis, que ubicumque sunt, ipsa sunt [5 1Kb] . Et cum expedire hoc iudicatur Ecclesie, ut prepositi  eorum uenientes ad catholicam societatem honores suos ibi non administrent; non eis tamen ipsa Ordinationis sacramenta detrahuntur, sed manent super eos. Ideoque non eis in populo manus imponitur, ne non homini, sed ipsi Sacramento fiat iniuria. Et si quando ignoranter fit, nec animose defenditur factum, sed pie corrigitur cognitum, uenia facilis impetratur. Deus enim noster non est dissensionis Deus, sed pacis : nec Ecclesie eius Sacramenta in eis qui ab Ecclesia recesserunt, sed ipsi qui recesserunt inimici eius sunt. Sicut autem habent in Baptismo quod per eos dari possit, sic in Ordinatione ius dandi; utrumque quidem ad perniciem suam, quamdiu caritatem non habent unitatis. Sed tamen aliud est non habere, aliud perniciose habere, aliud salubriter habere. Quidquid non habetur, dandum est cum opus est dari: quod uero perniciose habetur, per correctionem depulsa pernicie agendum est ut salubriter habeatur.

29. Quanquam etsi laicus aliquis pereunti dederit necessitate compulsus [1 1Kb] , quod cum ipse acciperet, quomodo dandum esset addidicit [2 1Kb] , nescio an pie quisquam dixerit esse repetendum. Nulla enim cogente necessitate si fiat, alieni muneris usurpatio est: si autem necessitas urgeat, aut nullum, aut ueniale delictum est. Sed et si nulla necessitate usurpetur, et a quolibet cuilibet detur, quod datum fuerit non potest dici non datum, quamuis recte dici possit illicite datum. Illicitam autem usurpationem [3 1Kb] corrigit reminiscentis et penitentis affectus. Quod si non correxerit, manebit ad penam usurpatoris quod datum est, uel eius qui illicite dedit, uel eius qui illicite accepit: non tamen pro non dato habebitur; neque ullo modo per deuotum militem, quod a priuatis usurpatum est, signum regale uiolabitur. Si enim aliqui furtim et extra ordinem, in monetis publicis aurum, uel argentum, uel es percutiendo signauerint [4 1Kb] ; cum fuerit deprehensum, nonne illis punitis, aut indulgentia liberatis, cognitum regale signum thesauris regalibus congeretur [5 1Kb] ? Aut si quisquam, siue desertor, siue qui nunquam omnino militauit, nota militari priuatum aliquem signet; nonne ubi fuerit deprehensus, ille signatus pro desertore punitur, et eo grauius quo probari potuerit nunquam omnino militasse, simul secum punito, si eum prodiderit, audacissimo signatore? Aut si forte illum militie characterem in corpore suo, non militans pauidus exhorruerit, et ad clementiam Imperatoris confugerit, ac prece fusa [6 1Kb] et impetrata iam uenia militare iam ceperit; numquid homine liberato atque correcto character ille repetitur, ac non potius agnitus approbatur!  An forte minus herent Sacramenta christiana, quam corporalis hec nota, cum uideamus nec apostatas carere Baptismate, quibus utique per penitentiam redeuntibus non restituitur, et ideo amitti non posse iudicatur? An ducenda de militia similitudo non fuit, cum et Apostolus de agonisticis certaminibus clamet et aperte dicat: Nemo militans Deo implicat se negotiis secularibus, ut ei placeat cui se probauit .

30. Et hec quidem alia questio est, utrum et ab iis qui nunquam fuerunt christiani possit Baptismus dari  : nec aliquid temere inde affirmandum est sine auctoritate tanti concilii quantum tante rei sufficit. De iis uero qui ab Ecclesie unitate [1 1Kb] separati sunt, nulla iam questio est, quin et habeant et dare possint, et quin perniciose habeant pernicioseque tradant extra uinculum pacis. Hoc enim iam in ipsa totius orbis unitate discussum, consideratum, perfectum, atque firmatum est  . Sed si nos male facimus, ipsi explicent quomodo Sacramentum baptizati non possit amitti, et Sacramentum ordinati possit amitti: quoniam dicunt, Recedens ab Ecclesia Baptismum quidem non amittit, ius dandi tamen amittit. Si enim utrumque Sacramentum est, quod nemo dubitat; cur illud non amittitur, et illud amittitur? Neutri Sacramento iniuria facienda est. Si sancta malos fugiunt, utrumque fugiat: si sancta in malis inuiolabiliter manent, utrumque maneat. Si dixerint, Baptismus in sola uera Ecclesia recte datur: respondetur eis, Baptismus in sola uera Ecclesia recte habetur. Cur non potest dari ubi non recte datur, cum possit haberi ubi non recte habetur? An quia non habere aliud est, aliud non recte habere? Sic et non dare aliud est, aliud non recte dare? Sicut non recte habet qui ab unitate discedit, sed tamen habet, et ideo redeunti non redditur: sic etiam non recte dat qui ab unitate discedit, sed tamen dat; et ideo quod ab eo accepit, uenienti ad unitatem non iteratur. Illi autem quod non recte datur, datum non esse contendunt. Quod si alius quod non recte habetur, haberi non posse contendat, nonne utrique reclamamus [2 1Kb] , et dicimus habere quidem, sed non recte habere eum qui ab unitate discesserit? Si ergo uolunt, ut audiat ille quod pariter reclamamus, ipsi nos audiant reclamantes, dare quidem, sed non recte dare eum qui ab unitate discessit. Quapropter, sicut redeunti non redditur quod foris habebat; sic uenienti non repetendum est quod etiam foris acceperat. Unde consequenter intelligitur peruersitatem hominum esse corrigendam, sanctitatem autem Sacramentorum in nullo peruerso esse uiolandam. Constat enim eam in peruersis et sceleratis hominibus, siue in eis qui intus sunt, siue in eis qui foris sunt, impollutam atque inuiolabilem permanere: et quia dicuntur  ea mali polluere, quantum in ipsis est dicuntur, cum illa impolluta permaneant; sed in bonis permanent ad premium, in malis permanent ad iudicium. Nam et de Spiritu [1 1Kb] qui nullo modo potest exstingui, dictum est tamen, Spiritum nolite exstinguere ; id est, quantum in uobis est, nolite sic agere, tanquam conemini Spiritum exstinguere, aut tanquam Spiritum exstinctum deputetis: et nomen Dei nullo modo pollui potest, et tamen dictum est, Filius et pater intrabant ad unam puellam, ut polluerent nomen Dei sui .

31. Nec ullo modo isti expedire se possunt, cum eis proponitur cur sanctitas Sacramenti et haberi et dari possit ab eo quem intus sceleratum iam Deus damnauit, et tunc incipiat ab eo dari non posse, cum ab hominibus damnatus fuerit, cum tamen nec tunc eam possit amittere [2 1Kb] . Postremo cur Felicianus, quem cum Maximiano trecenti decem damnauerunt, et diu foris in sacrilegio, sicut ipsi in concilio suo  pronuntiauerunt, schismatis fuit [3 1Kb] , non solum ipsum Baptismum, sed etiam ius dandi non amisit? In honore quippe suo, sicut exierat, ita receptus est; cum his omnibus quos ipse foris positus baptizauit, nullo eorum rebaptizato: quia si aliquem eorum quos foris baptizauerat, rebaptizandum esse censerent, iudicarent eum amisisse ius dandi cum foris esset, et propterea consequens erat ut ipsum quoque iterum ordinarent, si illos iterum baptizarent. Sed cum ad pacem Christi reuocantur, calumniatores sunt: cum paci Donati consulunt, dissimulatores sunt. Quid est hoc aliud, quam quod eorum Tichonius [4 1Kb] de illis ait, Quod uolumus sanctum est?

CAPUT XIu.---32. Utquid ergo Parmenianus inani iactantia exsultat, et dicit: »Nunquam diuine legis censura patietur ut uiuificare quemquam mortuus possit, curare uulneratus, illuminare cecus, uestire nudus, et mundare pollutus?« Dominus enim suscitat mortuos, Dominus curat uulneratos, Dominus illuminat cecos, Dominus uestit nudos, Dominus mundat pollutos. Quid sibi arrogat que hominis non sunt? Itane uiui sunt apud eos qui non peccant, ut etiam uiuificare posse dicantur; cum incrementum dare non possint? Ego, inquit Apostolus, plantaui, Apollo rigauit; sed Deus incrementum dedit. Neque qui plantat est aliquid, neque qui rigat, sed qui incrementum dat Deus . Quando dat uitam mortuo, qui incrementum dare non potest uiuo? Sicut enim Pater suscitat mortuos et uiuificat, sic et Filius quos uult uiuificat . Itane apud illos sani sunt, ut possint etiam curare non sanos [5 1Kb] ? Quid aliud isti, quam se benedicendos  pro Domino opponunt? Sed ab eis nullo modo seducuntur, qui non in homine, sed in Deo sperantes cantant: Benedic, anima mea, Dominum, et noli obliuisci omnes retributiones eius; qui propitiatur omnibus iniquitatibus tuis, qui sanat omnes languores tuos [1 1Kb] . Si omnes languores ipse sanat, nullum relinquit quem Parmenianus sanare se dicat. Tantane apud illos lumina sunt, ut illuminare etiam possint? Quod nec illi, quo in natis mulierum maior surrexit nemo, Ioanni Baptiste Ioannes euangelista concedit; de quo ait, Non erat ille lumen, sed ut testimonium perhiberet de lumine. Erat lumen quod illuminat omnem hominem uenientem in hunc mundum. Si omnem hominem illud lumen illuminat, nullum relinquit quem Parmenianus illuminare se dicat. Quia etsi sancti homines, secundum quemdam modum dicuntur luminaria; alia tamen sunt lumina illuminata, aliud lumen illuminans, quod illud est de quo idem Ioannes Baptista dicit, Nos omnes de plenitudine eius accepimus . Nudos autem quis uestit, nisi qui dicit, Proferte illi stolam primam : et qui corruptibile hoc induet incorruptionem, et mortale hoc induet immortalitatem ? Et hoc quisquam [2 1Kb] diuino indumento aliquem uestire dicitur, cui magnum est si uestiri ipse mereatur? Iam porro emundare pollutum se audeat dicere, si prius audet se dicere non esse pollutum. Mundati enim sumus per gratiam Dei; sed nec tunc quidem mundabimus aliquem, cum fuerit perfecta nostra mundatio: quanto minus modo, cum corpus quod corrumpitur aggrauat animam ? Quis enim castum glorietur se habere cor? aut quis glorietur mundum se esse a peccato ? Mundare quippe atque sanare, in spiritualibus rebus tantumdem ualet. Sicut autem spe salui facti sumus, ita spe mundati sumus in perfecta salute et in perfecta munditia  . Quomodo ergo sanare et mundare iam possumus, qui nec tunc poterimus, cum omni modo salui et mundi fuerimus? »Sed Deus«, inquit, »hoc per hominem facit.« Facit sane, sed fecit et per Iudam, quem ad Euangelium predicandum cum ceteris misit : fecit et per Phariseos in eis qui bona que per eos audiebant ipsi faciebant, cum illi non facerent que dicebant. Postremo, cur iniqui et scelerati eorum, siue cum latent, siue cum pro pace Donati [3 1Kb] tolerantur, uiuificant, curant, illuminant, mundant? An ipsi non sunt mortui, uulnerati, ceci, polluti? An ideo non apud eos ceci cecos ducentes simul in foueam cadunt , quia non ipsos, sed Deum quem predicant, illi audiendo et obtemperando sectantur? Ita sane, sed tunc predicant Deum, si cum Christo colligunt: quicumque uero cum illo non colligunt, spargunt  ; Donatum predicando, non Deum, ceci cecos sequendo simul in foueam cadunt. Sed de questione Baptismi latius aliquid Domino adiuuante tractabimus , cum de omnibus testimoniis sanctarum Scripturarum, que nobis obiicienda credidit, Parmeniano responderimus [1 1Kb] . Qui uere ipse adequat proximos sibi euersione iniquitatis, qui eis tam malum propinauit errorem, ut non pro pace, sed pro diuisione et discissione non solum loquatur ipse, sed etiam diuinos Libros loqui persuadeat.

CAPUT Xu.---33. Sed inter multa miror hominem, cum ageret non posse haberi Baptismum nisi acceptum, nec posse accipi sine dante, interposuisse ex Euangelio testimonium: Non potest, inquit, accipre homo quidquam, nisi fuerit illi datum de celo. Posset enim aliquis eorum uerborum inscius, cum cepisset iste dicere, Non potest homo accipere quidquam, nisi datum fuerit illi; antequam dixisset, de celo, putare illum dicturum a Donato fuisse, aut a Parmeniano, aut ab aliquo de parte Donati, aut omnino ab ipsa parte Donati. Agnosco Euangelium, et illic scriptum esse recenseo, Non potest homo accipere quidquam, nisi datum fuerit illi de celo. Sed numquid Donatus est celum? numquid Parmenianus est celum? numquid pars ipsa Donati? Illa uero non est celum, non est in celo. Qui enim ait, Non potest homo accipere quidquam, nisi fuerit illi datum de celo. nunquam diceret [2 1Kb] , Nisi datum fuerit illi de sole, aut de luna, aut de stellis, que tamen in celo sunt: quanto minus diceret, Nisi datum fuerit illi de parte Donati, que non solum non est celum, nec est in celo, sed nec in regno uult esse celorum. Nec illud procul dubio diceret, Non potest homo accipere quidquam, nisi datum fuerit illi de Ecclesia: ipsa enim Ecclesia de celo accipit. Si autem diceret, Non potest homo accipere quidquam, nisi datum fuerit ei ab homine iusto; irruerent quidem isti frontosi, et se iustos esse proclamarent, ut ab eis acciperet qui uellet accipere: nec nos questionem faceremus, utrum iusti essent an non; sed inter eos esse uel latentes iniustos facile ostenderemus ex quibusdam proditis et exclusis; et tamen eos non improbaremus [3 1Kb] , nec diceremus non datum, uel non acceptum, quod datum et acceptum esset a talibus. Sed et hoc falso diceretur, Non potest homo accipere quidquam, nisi datum fuerit ei ab homine iusto. Ipse enim iustus a quo alter accipit, quero a quo acceperit. Si et ipse a iusto homine, et de illo ita quero, donec ab ipso capite ordinis humani ad aliquem perueniam, qui non ab homine acceperit; atque ita falsum esse doceam, quod non potest homo accipere quidquam, nisi fuerit ei ab homine datum.

34. Quid autem agunt isti nescientes per euangelicum  testimonium [1 1Kb] , nisi ut homines admoneantur [2 1Kb] ut aliquando euigilent, atque aduertant uere non homines esse attendendos, cum sanctum aliquid homo accipere desiderat, sed illum solum qui de celo dat homini; quia non potest homo accipere quidquam, nisi datum fuerit ei de celo? Quod si dixerint, De celo quidem accipit, non de homine, sed tamen per hominem; quero per qualem. Si per iustum tantum; non habent illi qui apud eos ipsos per latentes iniquissimos acceperunt: si et per iniustum; que causa ergo est ut aliquem rebaptizent? Si per iniustum non nisi latentem; non habent, quos baptizauit manifestus satelles Gildonis Optatus: si et per iniustum etiam manifestum, qui tamen nondum damnatus et ab Ecclesie communione proiectus sit; non habent illi quos Felicianus Mustitanus, cum ab eorum communione foris esset, in Maximiani schismate baptizauit, quos tamen nunc cum illo regressos nemo rebaptizat. Postremo si homo, quamuis de celo, non tamen nisi per hominem potest accipere quidquam; quero ipse Ioannes Baptista, qui hoc ait, per quem hominem acceperat, quod utique de celo acceperat? Et non inuenitur [3 1Kb] : atque ita a se testimoniis prolatis mala causa conuincitur. Quia etsi dicat Filius accepisse se a Patre, et Spiritum sanctum de suo accipere, non quasi gradatim, sed sicut ipse exposuit dicens, Quia omnia que habet Pater, mea sunt, ideo dixi, De meo accipiet : posse tamen hominem non interposito homine diuinitus aliquid accipere, exemplo suo Ioannes ipse testatur, et tot sancti antequam Dei Filius homo fieret, et posteaquam resurrexit et ascendit in celum, centum uiginti homines simul congregati erant, quos nullo homine in terra manum imponente, de celo ueniens Spiritus sanctus impleuit : et constituto iam ordine Ecclesie, Centurionem Cornelium ante ipsum Baptismum, ante impositionem manus, cum eis qui secum erant eodem Spiritu sancto repletum, Petrus ipse miratus est . Nemo ergo accipit sine dante: sed quod pertinet ad Baptismi sanctitatem, adest Deus qui det, et homo qui accipiat, siue per se ipsum donante Deo, siue per angelum, siue per hominem sanctum, sicut per Petrum, sicut per Ioannem; siue per hominem iniquum, sicut per tam multos uel latentes uel manifestos, quos ante tempus de messe colligere serui patrisfamilias prohibentur, et quos uelut paleam frumenta dominica usque ad tempus uentilationis corde interim separati non temeritate corporaliter deserunt, sed pietate spiritualiter ferunt.

CAPUT XuI.---35. Qui, inquit, male credidit, consequi non potest Baptismi sacramentum; quia scriptum est, »Peruersum non potes adornare« . Quid si ergo apud eos quispiam baptizatus fuerit, qui putauerat, uerbi gratia, Christum ex eo esse cepisse, ex quo secundum carnem de uirgine Maria natus est; postea ueritatis sermone commonitus, cum comperisset ipsum esse de quo Ioannes ait, In principio erat uerbum, et uerbum erat apud Deum, et Deus erat uerbum; de quo consequenter ait, uerbum caro factum est, et habitauit in nobis : fateretur eis suum pristinum errorem, atque in eo se fuisse cum baptizaretur sollicitus indicaret, iuberent eum denuo baptizari? Nunquam utique facerent: sed hominis imperitam simplicitatem carnali opinione prius deprauatam [1 1Kb] , ueritatis ratione correctam gratularentur: aut si etiam talis peruersitas pertinaciter ei defendenda uideretur, et diu reluctatus neque correctus, etiam de Ecclesia pelleretur, et postea cognita ueritate remcaret, penitentia utique curandum esse censerent, non iteratione Baptismatis uulnerandum; quamuis hoc in corde se habuisse fateretur etiam illo tempore quo apud ipsos fuerat baptizatus. Peruersum ergo non potes adornare, quia non ei ad ornamentum ualeret Sacramentum quod acceperat, si in fide peruersa persisteret, sed potius ad supplicium: cum tamen ipsum Sacramentum per se, etiam in peruerso quem non ornabat, sed iudicabat, integrum permaneret; et ideo nullo modo esset illius Sacramenti uiolanda sanctitas, etiam cum esset illius hominis corrigenda peruersitas.

CAPUT XuII.---36. Audet etiam Parmenianus nobis exempla diuina proponere, quibus se arbitratur ostendere, querendum esse hominem sanctum, a quo accipi debeat Sacramentum. Ipse, inquit, Dei Filius, ipse Dominus iehsu Christus, a quo principium spiritualis Baptismi exortum est, cum secundum uoluntatem Patris baptizandus esset, utrumne ad Phariseos perfidos atque profanos, an ad sanctissimum Ioannem uenisse monstratur? At si hoc exemplo inuitamur ad accipiendum Baptismum, inferiorem nobis a quo baptizemur debemus inquirere; quandoquidem Dominus ab eo baptizatus est, qui se ab ipso Domino baptizari debere predixerat, et qui se indignum corrigiam calceamenti eius soluere testabatur . Quinimo, ut intermittam inquirere diligentius cur ipse Saluator noster baptizari uoluerit, quia certe aliqua causa uoluit; propterea fortasse, cum se ipse posset tingere, qui etiam suum baptizatorem poterat baptizare, uoluit Dominus a seruo, et ille per quem facta sunt omnia ab illo qui factus est inter omnia, baptizari, ut et doceret humilitatem, et ostenderet non interesse quis a quo baptizetur, dum eo Baptismo quo baptizandus est baptizetur. Nec a Phariseis dedignaretur ille baptizari, si haberent huiusmodi baptismum, quo ille certi sacramenti gratia uoluit baptizari. Nam et cum circumcidendus esset, numquid Ioannes quesitus est? Hoc enim a Iudeis fieri iam solebat. Et cum pro illo esset offerendum  legale sacrificium, numquid deuitatum est illud templum, quod ab eo uocatur spelunca latronum ? Quo certe et boni intrabant et mali: nec bonis oberant mali; quoniam Dominus qui ait, Sancti estote, quia ego sanctus sum ; ita inuiolabiliter facit sanctos suos uersari inter malos, ut custodiant [1 1Kb] eam quam accipiunt sanctitatem, quemadmodum ipse Dominus iehsu nulla contagione malignitatis in Iudeorum gente pollutus est, neque cum illa prima sacramenta secundum perfectam humilitatis uiam factus sub lege suscepit, neque cum postea discipulis electis cum suo traditore usque ad extremum osculum uixit. Eius enim exemplo, non solum non facientis mala, sed etiam non consentientis [2 1Kb] ulli malitie, inter paleam frumenta secura sunt, quia neque talia faciunt, neque consentiunt facientibus; etiam si in eadem segete usque ad messem, in eadem area usque ad uentilationem, intra eadem retia usque ad separationem que in littore futura est, boni tolerent malos . Sed isti sunt uere ceci duces cecorum, qui et in numero suorum tam multos malos uident, et uiam pacis non uident; et ut se non ad sustinendum inuicem propter unitatis uinculum, sed ad diuidendum ab inuicem propter schismatis sacrilegium sequantur homines, persuadent.

CAPUT XuIII.---37. At enim dictum est per prophetam regi Iosaphat: O rex Iosaphat, si peccatorem tu adiuuas, aut eum quem Dominus odit tu diligis, propterea fuit super te ira Domini. Quis enim nostrum dicit peccatorem adiuuandum, ad hoc utique in quo peccare uult; sicut ipse Achab quem adiuuabat [3 1Kb] Iosaphat, eundo cum illo in prelium, cum ille Michee prophete ueracia uerba contemneret? Et tamen nec sic obfuit innocentie regis Iosaphat pessimum meritum regis Achab: quia illum Dominus ad se exclamantem a periculo bellico liberauit, illum autem sacrilegum contemptorem in manus hostium uenire permisit . Et si quid Iosaphat periculi expertus est, quod ei Propheta indicat ab ira Dei fuisse, non alieno meruerat peccato, sed suo; quia sicut ei dictum est, peccantem adiuuabat: sed apud Deum cetera eius bona facta preualuerunt. Sic enim dicitur ei: Peccatorem adiuuisti, et ei contra Dominum amicus es, et in hoc super te ira a facie Domini. Sermones Dei boni in uniuersis sunt tecum, quoniam abstulisti lucos de terra, et parasti cor tuum ad requirendum Deum . Qui autem uersatur in Ecclesia Dei, ubi sunt et illi qui sua querunt, non que Iesu Christi, qui per inuidiam et contentionem Christum annuntiant, non caste; et dicit [4 1Kb] , Siue per occasionem, siue per ueritatem Christus annuntietur; et in hoc gaudeo, sed et gaudebo : impollutus inter eos atque integer permanet, quia non eis ad sua querenda consentit,  cum hoc culpet atque reprehendat; nec eos ad peccandum, sed ad hoc adiuuat, unde Christus latius predicetur, et ab his qui audiunt et faciunt per eos qui quod dicunt non faciunt, Christo credatur, in Christo speretur, Christus diligatur. Talibus enim precipit idem apostolus dicens: Nolite coniungi cum infidelibus. Que enim participatio iustitie cum iniquitate? Que communicatio est luci ad tenebras? Que autem conuentio Christi ad Belial? Aut que pars fideli cum infideli? Qui autem consensus templo Dei cum simulacris? uos enim templum Dei uiui [1 1Kb] estis. Dicit enim: Quia inhabitabo in eis, et inambulabo; et ero illorum Deus, et ipsi erunt mihi populus. Propter quod exite de medio eorum, dicit Dominus, et immundum ne tetigeritis; et ego recipiam uos, et ero uobis in patrem, et uos eritis mihi in filios et filias, dicit Dominus omnipotens . Que uerba isti carnaliter sentientes, per tot diuisiones se ipsos minutatim in ipsa una Africa concidunt. Non enim intelligunt neminem coniungi cum infidelibus, nisi qui facit peccata Paganorum [2 1Kb] , uel talia facientibus fauet; nec quemquam fieri participem iniquitatis, nisi qui iniqua uel agit uel approbat. Quis autem communicat tenebris, nisi qui per tenebras consensionis sue dimisso Christo sequitur Belial? Quis ponit cum infidelibus partem suam, nisi qui eius infidelitatis fit particeps? Ita enim templum Dei esse desinit, nec se aliter simulacris adiungit. Qui autem sunt templum Dei uiui, et in medio nationis tortuose ac peruerse apparent sicut luminaria in mundo uerbum uite habentes , nichil eos quod pro unitate tolerant inficit; nec angustantur, quia in illis habitat et deambulat Deus: et exeunt de medio malorum, atque separantur interim corde; ne forte cum id facere per seditionem schismatis uolunt, prius a bonis spiritualiter, quam a malis corporaliter separentur.

CAPUT XIX.---38. Quod ergo scriptum est Deum dixisse, Eos qui me clarificant, clarificabo; et qui me spernit, spernetur ; ipsi maxime nolunt intueri. Quomodo enim clarificant Deum, qui dicunt per orbem terrarum impleri non posse eius promissa, que promisit patribus nostris, Abrahe, Isaac, et Iacob; que per Prophetas tanto ante prenuntians, exhibuit per Unicum suum, qui factus est ei ex semine Dauid secundum carnem , ut in illo, id est, in semine Abrahe benedicerentur omnes gentes: qui dicunt ipsum Dei Filium frustra dixisse, Sinite utraque crescere usque ad messem : quasi falsus fuerit, aut ipse fefellerit, cum sola zizania per mundum creuerint; frumenta uero preter partem Donati, in toto terrarum orbe defecerint? quomodo ista sentientes glorificant Deum, cum scriptum sit, In latitudine gentis gloria regis; in diminutione autem populi contritio principis ? Aut quomodo non spernunt Deum, qui Baptismum  eius in eis quorum causam non audierunt, et de quibus nullo modo iudicare potuerunt, incredibili temeritate impietatis exsufflant, et sibi audent arrogare quod Dei est; a se damnatos in honoribus integris pro Donati pace recipiunt, et a se inauditos contra pacem Domini detestantur; Baptisma in illis terrarum partibus per Apostolos traditum periisse contendunt, et per Felicianum apud Maximianistas traditum non periisse concedunt [1 1Kb] ? Iamuero quomodo Catholici non clarificant Deum, qui promissa eius nullis hominum sceleribus, quominus implerentur, impediri posse confidunt; qui sacremnta eius ita debita ueneratione prosequuntur, ut ea si etiam al indignis tractata fuerint; illis sua peruersitate damnatis, illa intemerata sanctitate permanere demonstrent?

CAPUT XX.---39. »Iterum,« inquiunt, »scriptum est: Nolite communicare operibus infructuosis tenebrarum, magis autem redarguite. Que enim fiunt ab ipsis latenter, turpe est et dicere« . Iam ipsa uerba quemadmodum intelligenda sint diximus, quia non communicare est non consentire: quod propter Ecclesie disciplinam parum est, nisi etiam redarguantur, ut corrigi possint. Sed hec salua pace facienda sunt, et quantum admittit officium conseruande unitatis, ne simul eradicetur et triticum.

CAPUT XXI.---40. »Iterum ad Timotheum idem apostolus, Ne, inquit, communicaueris peccatis alienis; te ipsum castum custodi« . Docuit ex consequenti, quemadmodum quod prius dixit, intelligendum sit. Qui enim se ipsum castum seruat, non communicat peccatis alienis. Si enim communicat, consentit: si consentit, corrumpitur: si corrumpitur, castum se non seruat. Sed sane tandem aliquando euigilauit Parmenianus, et attendit quid diceret Tichonius, sed frustra: statim quippe amore sententie sue contra ueritatem oculos clausit. Ait enim: »Numquid, frater carissime, non polluunt alios aliena peccata, et hoc est facinorosis non communicare, licet cum ipsis conuenias, eorum facta non facere?« Et tamen non totum dixit. Parum est enim eorum facta non facere, nisi displiceant: parum est ut displiceant, nisi redarguantur. Aliud enim est non facere, aliud non communicare, id est, non consentire facientibus, aliud etiam redarguere. Cur ergo ubi uidere ceperat, statim se auertit, et usque in finem noluit peruenire, et uix trientem de toto posuit? An sicut de populo fecerunt, et sententiam ueritatis precidendam putauit? Nos dicimus, quod qui non facit malum, nec facienti consentit, et facientem arguit, firmus atque integer inter iniquos tanquam frumentum inter paleas conuersatur. Ille autem tantummodo ait, »eorum facta non facere.« Et tertiam tamen de tota sententia particulam quemadmodum refellat uideamus.

41. »Quod contra legem esse diuinam,« inquit, »nullus qui legem ueneratur, ignorat.« Adhuc ista uerba communiter dici possunt. Potest enim et alius  dicere, Quod secundum legem esse diuinam, nullus qui legem ueneratur, ignorat. Sed opus est probare, non dicere. Attendamus ergo quemadmodum probet. »Quid enim prodest,« inquit, »innocentiam custodisse, si cum reis mixtus est et obnoxiis?« Sane si ita est, innocentiam custodisse non prodest [1 1Kb] , sed innocentia custodita non est. Mixtus enim reis et obnoxiis, nisi per conscientie maculatam consensionem, nullus recte dici potest. Qui uero implet quod scriptum est, Iusto nichil placet iniquum ; ubilibet cum uersari quelibet necessitas cogat, misceri iniquitatibus non potest. »uel quomodo,« inquit, »incorruptus poteris permanere, si corruptis sociaris?« Ita plane, si sociatur, id est, si mali aliquid cum eis committit, aut committentibus fauet: si autem neutrum facit, nullomodo sociatur. Porro si addat tertium, ut non sit in uindicando piger, sed uel corripiat iustus in misericordia et arguat, uel etiam, si eam personam gerit, et ratio conseruande pacis admittit, coram omnibus peccantes arguat, ut ceteri timeant; remoueat etiam uel ab aliquo gradu honoris, uel ab ipsa communione Sacramentorum, et hec omnia cum dilectione corrigendi, non cum odio persequendi  ; plenissimum officium, non solum castissime innocentie, sed etiam diligentissime seueritatis [2 1Kb] impleuit. Ubi autem cetera impediuntur, illa duo semper retenta incorruptum castumque custodiunt, ut nec faciat malum, nec approbet factum.

CAPUT XXII.---42. Sed tamen uideamus unde iste doceat quod affirmat: »Cum scriptum sit,« inquit, »Modicum fermentum totam massam corrumpit« . Dixit hoc Parmenianus, atque abiit: nec ei nunc ostendi potest, in parte Donati, non solum modicum fermenti, sed multum ueneni ex illis ouis aspidum ruptis, et preualidis iam serpentibus pro Primiano damnatis, et ad Primianum iterum reuocatis [3 1Kb] . Sed correcti sunt, inquit. Deo gratias. Si uerum est, non inuideo, atque utinam id perfecte fiat. Si enim a Maximianistis redire ad partem Donati,  nonnullus correctionis est gradus [1 1Kb] ; quanto uerior perfectiorque correctio est, ab ipsa parte Donati ad unitatem catholicam remeare? Et Tichonius quidem multa dixit, que illis temporibus, et sicut interior nouerat, quam non modico, sed multo fermento, totam suam massam nollent fateri corruptam, qui totum orbem terrarum peccatis Afrorum fermentatum esse criminarentur. Sed ego istos miror, si adhuc eis placet hec apostolica uerba [2 1Kb] sic intelligere, ita eos Optatum Gildonianum uelle defendere, ut nec modicum fermenti eum fuisse concedant [3 1Kb] . Quod si uel hoc concedunt, quam magnam putant esse massam suam, ut non potuerit tota corrumpi? aut si in eis solis tota corrupta est, quibus placet Optatus; experti discant intelligere quod legunt, quia inest tota massa ad quos pertinet quod dicitur totum, siue bonum, siue malum: ad eos pertinet qui consentiunt; ad eos autem qui non consentiunt, omnino non pertinet: et ideo disciplina ecclesiastica [4 1Kb] corrigendum est, ne ad multos persuadendo perueniat; quod ubi fieri permittit ratio pacis, et non fit, ipsa negligentia culpam trahit, et in periculo consentiendi est per desidiam corrigendi.

CAPUT XXIII.---43. Ex qua regula et illud intelligendum est [5 1Kb] , quod consequenter opponit, dicens esse scriptum: Sit uobis legitimum eternum in progenies uestras, diuidere in medio sanctorum et irreligiosorum, et in medio mundorum et immundorum . Tanto enim quisque melius hoc facit, quanto magis in Ecclesia proficit. Cum enim creuisset herba, et fructum fecisset, tunc apparuerunt zizania. Et quamuis inter utrumque iam serui patrisfamilias cognitione diuiderent atque distinguerent; iubentur tamen ea sinere crescere, et hoc usque ad messem . Sed hec hactenus: ea enim que restant, aliquanto diligentius ab alio exordio consideranda atque tractanda sunt.



LIBER TERTIUS. Reliqua tractantur loca Scripture que Parmenianus obiectabat.


 CAPUT PRIMUM.---1. Cum omnis pia ratio et modus ecclesiastice discipline unitatem spiritus in uinculo pacis maxime debeat intueri, quod Apostolus sufferendo inuicem precipit custodire , et quo non custodito medicina uindicte [1 1Kb] non tantum superflua, sed etiam perniciosa, et propterea iam nec medicina esse conuincitur: illi filii mali, qui non odio iniquitatum alienarum, sed studio contentionum  suarum infirmas plebes iactantia sui nominis irretitas, uel totas trahere, uel certe diuidere affectant, superbia tumidi, peruicacia uesani, calumniis insidiosi, seditionibus turbulenti; ne luce ueritatis carere ostendantur, umbram rigide seueritatis obtendunt, et que in Scripturis sanctis salua dilectionis sinceritate et custodita pacis unitate, ad corrigenda fraterna uitia mordaciori [1 1Kb] curatione fieri precepta sunt, ad sacrilegium  schismatis et ad occasionem precisionis usurpant, dicentes, »Ecce ait Apostolus, Auferte malum ex uobis ipsis. Quod malum utique si integris,« inquiunt, »non obesset, nec iuberetur auferri.«

2. Interim uideamus ne forte non frustra non dixerit Apostolus, Auferte malos a congregatione uestra; sed, Auferte malum ex uobis ipsis: quia cum quisque impeditur ab Ecclesie congregatione malos homines separare, si ex se ipso auferat malum, non eis corde miscetur  ; atque ita spiritualiter non solum coniungitur bonis, sed etiam separatur a malis. Sic enim in illo loco ad Timotheum cum dixisset, Neque communicaueris peccatis alienis: tanquam ille diceret, fieri posse ut aliquos malos ab Ecclesie congregatione separare non posset, et ideo tolerare cogeretur; tanquam consilium dans quemadmodum peccatis eorum non communicaret, Te ipsum, inquit, castum custodi . Nam malis malus misceri potest [1 1Kb] , bonus autem nullo modo, quamuis cum eis in una congregatione uersetur. Ita et hic ad Corinthios cum dixisset, Quo enim mihi de his qui foris sunt iudicare? Nonne de his qui intus sunt uos iudicatis? ne forte turbarentur aliqua malorum numerositate, sic permixtis frumentis, ut sine illorum uexatione colligi separarique non possent; Auferte, inquit, malum ex uobis ipsis : ut si forte non possent auferre malos a congregatione sua; auferendo malum ex se ipsis, id est, non cum eis peccando, nec eis ad peccandum consentiendo aut fauendo, integerrimi inter eos et incorruptissimi uersarentur. Quia per malum suum malis quisque consentit. Si autem a se ipso auferat malum, alieno malo non est unde consentiat. Quapropter quisquis etiam contempserit Ecclesie Dei disciplinam, ut malos cum quibus non peccat et quibus non fauet, desistat monere, corrigere, arguere, et si talem gerit personam, et pax Ecclesie patitur, etiam a Sacramentorum participatione separare [2 1Kb] ; non alieno malo peccat, sed suo. Ipsa quippe in tanta re negligentia graue malum est: et ideo, sicut Apostolus monet, si auferat malum a se ipso, non solum auferet audaciam committendi, aut pestilentiam consentiendi; sed etiam pigritiam corrigendi, et negligentiam uindicandi, adbibita prudentia et obedientia in eo quod [3 1Kb] precipit Dominus, ne frumenta ledantur . Ea quippe intentione quisquis inter triticum zizania tolerauerit, auferendo a se ipso malum, non eis communicat: et ea distinguit ac iudicat interim ad diem; non enim nouit quid cras futurum sit: et ideo dilectione seruata, non sine spe correctionis uindicandum est, quidquid etiam cogit necessaria seueritas  uindicari [1 1Kb] . Quod ut satis appareat, totum ipsum Epistole apostolice locum diligentius tractemus.

3. Quid uultis, inquit? In uirga ueniam ad uos, an in caritate et spiritu mansuetudinis? Iam hic apparet eum loqui de uindicta, ad cuius significationem uirgam nominauit. Numquid tamen et uirga sine caritate est, quia ita contexuit, In uirga ueniam ad uos, an in caritate? Sed quod sequitur, spiritu mansuetudinis, admonet intelligi, quia et uirga caritatem habet. Sed aliud est caritas seueritatis, aliud caritas mansuetudinis. Una quidem caritas est, sed diuersa in diuersis operatur. Omnino, inquit, auditur inter uos fornicatio, et talis fornicatio, qualis nec in Gentibus, ita ut uxorem patris sui quis habeat. De tam immani facto uideamus quemadmodum eos seuire precipiat. Et uos, inquit, inflati estis, et non potius luctum habuistis, ut tolleretur de medio uestrum qui hoc opus fecit. Quare luctum potius, et non iram, nisi quia si patitur unum membrum, compatiuntur omnia membra ? et non luctum, quia tollebatur; sed luctum, inquit, ut tolleretur: id est, ut lugentium dolor ad Deum ascenderet, et ipse tolleret hoc opus de medio eorum, sicut ipse sciret, ne forte illi per humanam imperitiam eradicarent et triticum. Cum ergo ad talem uindictam necessitas cogit, humilitas lugentium debet impetrare misericordiam, quam repellit superbia seuientium [2 1Kb] : nec illius ipsius qui de medio fratrum tollitur debet negligi salus; sed ita agendum est, ut ei talis uindicta sit utilis; et agendum uoto et precibus, si corrigi obiurgationibus non potest. Ideoque sequitur et dicit: Ego quidem absens corpore, presens autem spiritu, iam iudicaui quasi presens eum qui sic operatus est, in nomine Domini nostri Iesu Christi congregatis uobis et meo spiritu, cum uirtute Domini nostri Iesu Christi, tradere huiusmodi satane in interitum carnis, ut spiritus saluus sit in die Domini . Quid ergo agebat Apostolus, nisi ut per interitum carnis saluti spirituali consuleret, ut siue aliqua pena uel morte corporali, sicut Ananias et uxor eius ante pedes apostoli Petri ceciderunt ; siue per penitentiam, quoniam satane traditus erat, interimeret in se sceleratam carnis concupiscentiam? Quia ipse item dicit, Mortificate membra uestra que sunt super terram: inter que et, fornicationem commemorat . Et iterum: Si enim secundum carnem uixeritis, moriemini; si autem spiritu facta carnis mortificaueritis, uiuetis . Non tamen ab eo fraternam separat caritatem, quem de fraterna congregatione [3 1Kb] precipit separari. Hoc enim apertius ad Thessalonicenses dicit: Si quis autem non obaudit uerbo nostro per epistolam, hunc notate, et non commisceamini cum illo, ut erubescat: et non ut inimicum eum  estimetis, sed corripite ut fratrem. Audiant isti aliquando, et intelligant quemadmodum satagat caritas apostolica, ut sufferentes inuicem studeamus conseruare unitatem spiritus in uinculo pacis . Nam et hic cum dixisset, Et non ut inimicum eum estimetis, sed corripite ut fratrem; tanquam ostendens cur hoc dixerit, continuo subiunxit, Ipse autem Deus pacis det uobis pacem semper in omni bono . Ita et de isto qui uxorem patris sui habuit, luctum potius indicit, et pacificam caritatem ubique commendat: sicut et de seipso ait, Ne iterum cum uenero ad uos, humiliet me Deus, et lugeam multos ex his qui ante peccauerunt et non egerunt penitentiam super immunditia, et luxuria, et fornicatione quam gesserunt. Et paulo post ait: Predixi, et predico sicut presens secundo, et nunc absens, his qui ante peccauerunt, et ceteris omnibus, quia si uenero iterum, non parcam . Ideo lugendo iudicabat [1 1Kb] , ut Dei misericordia sine corruptione uinculi pacis, ubi salus tota consistit, contereret peccantes atque corrigeret; sicut de isto ipso qui cum patris uxore fuerat fornicatus, fecisse intelligitur. Nam non inuenitur de quo alio significet in secunda Epistola ad eosdem Corinthios, cum ait: Nam ex multa tribulatione et angustia cordis scripsi uobis per multas lacrymas, non ut contristemini, sed ut sciatis dilectionem quam habeo abundantius in uos. Si quis autem contristauit, non me contristauit, sed ex parte, ut non onerem omnes uos. Sufficit ei correptio hec que fit a multis, ita ut e contrario uos donetis, et consolemini, ne quando maiori tristitia absorbeatur qui eiusmodi est. Propter quod obsecro uos, ut confirmetis in eum caritatem. Ad hoc enim et scripsi, ut cognoscam probationem uestram, si in omnibus obaudientes estis. Si cui autem aliquid donaueritis, et ego. Nam et ego si cui donaui, propter uos, in persona Christi, ut non possideamur a satana: non enim ignoramus mentes eius . Quid moderatius, quid diligentius, quid sollicitudine pia et paterna ac materna caritate plenius fieri aut dici potest? Sicut peccanti adhibet emendationem, sic correcto, et conterenti atque humilianti in penitentia cor suum, uult reddi consolationem [2 1Kb] ; ne maiori, inquit, tristitia absorbeatur. Sed quid illud quo conclusit istam sententiam, Ut non possideamur a satana? Non enim, inquit, ignoramus mentes eius. Ipse est enim qui per imaginem quasi iuste seueritatis crudelem seuitiam persuadet, nichil aliud appetens uenenosissima uersutia sua, nisi ut corrumpat atque disrumpat uinculum pacis et caritatis, quo conseruato inter Christianos, uires eius omnes inualide fiunt ad nocendum, et muscipule insidiarum comminuuntur, et consilia euersionis euanescunt.

CAPUT II.---4. Sed etsi de aliquo alio in secunda ad Corinthios Epistola locutus est Apostolus, et ibi  tamen significauit quanta caritate in quemque debeat ecclesiastica uindicta procedere. Hoc est illud quod isti non intelligentes inter calumnias suas solent habere precipuum: Emendabit me iustus in misericordia, et arguet me; oleum autem peccatoris non impinguet caput meum . Quia uero isti non in misericordia emendare nouerunt, et Ceciliani innocentiam seuis suspicionibus insectati sunt, et Optati Gildoniani potentiam fallacis oleo adulationis unxerunt. Nam si propter uinculum pacis iniquitatem Optati gementes lugentesque tolerarent, non utique pacem christianam atque catholicam in orbe terrarum, sanctamque unitatem disrumperent [1 1Kb] , aut certe a maioribus suis nefaria cecitate disruptam ita dolerent, ut saltem apud se experti quam multos malos pro pace Donati ferre cogantur, impacatas illorum calumnias pace sue correctionis exstinguerent.

5. Sed et ad illius prime ad Corinthios Epistole consequentia redeamus. Cum dixisset Apostolus, Tradere huiusmodi satane in interitum carnis, ut spiritus saluus sit in die Domini Iesu: etiam atque etiam commendans humilitate lugentium hoc debere fieri, non superbia seuientium, continuo subiecit, Non bona gloriatio uestra: uel per exprobrationem pronuntiationis, Bona gloriatio uestra. Sic enim nonnulli, et maxime latini codices habent, cum eadem in utroque sententia teneatur. Non enim metuendum est ne quis intelligat laudando eos dixisse, Bona gloriatio uestra: cum et superius dixerit, Inflati estis, et non potius luctum habuistis; et hic continuo subiungat, Nescitis quia modicum fermentum totam massam corrumpit : quod ad ipsam inanis gloriationis corruptionem congruentius referri potest [2 1Kb] . Superbia quippe ex uetustate [3 1Kb] primi hominis, qui superbia lapsus est, quasi fermentata et corrupta mente facit elatos in unam conspersionem, qui sibimet in eam [4 1Kb] simili iactantie uanitate consentiunt. Et gloriari quidem, non de peccatis suis, sed super alterius peccata, tanquam ex comparatione innocentie sue, modicum uidetur fermentum; quia de suis etiam iniquitatibus gloriari, multum fermentum est: sed et illud modicum totam massam corrumpit. Cadit enim superbus merito superbie sue, et incipit etiam peccata sua defendendo uelle gloriari. Quod preuidens idem apostolus ait: Quapropter, qui se putat stare, uideat ne cadat . Et iterum: Si preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis, intendens teipsum, ne et tu tenteris. Alter alterius onera portate, et sic adimplebitis legem Christi . Quid est lex Christi, nisi, Mandatum nouum do uobis, ut diligatis inuicem ? Quid est lex Christi, nisi, Pacem meam do uobis, pacem relinquo uobis  . Quod ergo hic dixit, Inuicem onera uestra portate, et sic adimplebitis legem Christi; hoc alio loco ait, Sufferentes inuicem in dilectione, studentes seruare unitatem spiritus in uinculo pacis . Nam et in illo Phariseo modicum fermentum esse uidebatur, quia peccatorem non solum non dolebat, sed super eius peccata de suis se meritis extollebat. Sed descendit ille confitens peccata sua, iustificatus magis quam ille Phariseus iactans merita sua: quoniam qui se exaltat, humiliabitur, et qui se humiliat, exaltabitur . Sequitur ergo Apostolus, et dicit: Expurgate uetus fermentum, ut sitis noua conspersio, sicut estis azymi. Quid est, ut sitis; et quid est, sicut estis: nisi quia erant ibi tales, erant ibi non tales, quos ut tales essent, exemplo talium commonebat? Tamen omnes in uno tanquam eosdem admonet, ne illi qui tales erant [1 1Kb] , deperarent de his qui nondum tales erant, et eos ad compagem sui corporis non pertinere arbitrarentur; tanquam eosdem admonet cum dicit, ut sitis sicut estis. Nouerant enim et illi qui iam sic erant, et admonente Apostolo magis magisque nosse debebant, sufferre illos qui nondum sic erant, ut sufferendo inuicem in dilectione, seruarent unitatem spiritus in uinculo pacis, et inuicem onera sua portantes, implerent utique legem Christi, qua Dominus noster iehsu Christus ad docendam humilitatis uiam usque ad mortem crucis humiliari dignatus est , et tanquam medicus egrotantes, ita cum dilectione pertulit peccantes, de quibus dixerat, Non est opus sanis medicus, sed egrotantibus . Statimque principale proposuit exemplum dicens, Etenim pascha nostrum immolatus est Christus: ut tante humilitatis exemplo discerent expurgare uetus fermentum, id est, quidquid in eis superbie de ueteri homine remansisset. Itaque, inquit, diem festum celebremus; non utique unam diem, sed totam uitam: non in fermento ueteri, neque in fermento malitie et malignitatis, sed in azymis sinceritatis et ueritatis. Malitia quippe est et malignitas uelut de alieno peccato gloriari, quasi tunc debeat de iustitia sua quisque gaudere, cum alium iustum esse non conspexerit. Sinceritas autem et ueritas est, etiam si proficit aliquis, meminisse quid fuerit, et multo magis misereri lapsorum: quandoquidem ipse erectus est a lapsu suo per Christi misericordiam, qui sine ullo suo peccato se pro peccatoribus humiliauit [2 1Kb] .

6. Sed ne perniciose relinquantur, et quasi dissimulanter negligantur aliena peccata, quod non est minoris crudelitatis, quam illud superbie, sequitur et dicit: Scripsi uobis in epistola, non commisceri fornicariis; non fornicariis huius mundi, aut auaris, aut raptoribus, aut idolis seruientibus: alioquin debueratis de hoc mundo exisse. Opus enim uestrum in hoc mundo illud est, ut peccatores Christo ad salutem lucremini. Quod fleri non poterit, si eorum colloquia conuictumque fugiatis. Nunc autem, inquit, scripsi uobis  non commisceri: si quis frater nominatur [1 1Kb] inter uos aut fornicator, aut idolis seruiens, aut auarus, aut maledicus, aut ebriosus, aut rapax, cum eiusmodi nec cibum quidem simul sumere. Quo enim mihi de his qui foris sunt iudicare? Nonne de his qui intus sunt uos iudicatis? De his autem qui foris sunt, Deus iudicabit. Auferte malum ex uobis ipsis .

7. Ecce quemadmodum ad hanc sententiam uenit Apostolus, cuius ultimam particulam ponendam credidit Parmenianus, dicens esse scriptum, Auferte malum ex uobis ipsis. »Quod,« inquit, »utique si bonis et integris non noceret, non iuberetur auferri.« Que autem superius dicta sunt, unde ad hoc uentum est, pretermisit; quibus utique ad id quod persuadere cupiebat, separationem a malis fieri corporaliter oportere, poterat adiuuari dicente Apostolo, Cum huiusmodi nec cibum simul sumere. Cur ergo non commemorauit quod eius intentionem maxime adiuuare posse uidebatur? Cum enim uehementer instet ut a male uiuentibus corporalem separationem faciendam esse persuadeat, cur non adhibet testimonium Apostoli dicentis, Si quis frater nominatur fornicator, aut idolis seruiens, aut auarus, aut maledicus, aut ebriosus, aut rapax, cum eiusmodi nec cibum simul sumere: nisi quia uidit, si hoc diceret, posse sibi responderi, Itane uos etiam fornicatores et idolis seruientes aut non habetis, aut eos ignoratis? Nullum auarum, aut maledicum, aut ebriosum, aut rapacem inter uos uidetis et nostis? Cur ergo cum talibus contra preceptum Apostoli, non solum cibum mense uestre sumitis, sed etiam cenam [2 1Kb] mense Dominice communicatis? Hoc ergo Parmenianus, quantum arbitror, euitare conatus est, ne sibi responderetur: ut id non poneret quod pro eius causa ualidissime sonare uideretur: nam hoc Epistole apostolice capitulum si eum fugisset [3 1Kb] , et ei non occurrisset, non ex eius ultima parte poneret, Auferte malum ex uobis ipsis.

8. Sed nunc quia hoc diximus, fortasse isti audebunt negare haberi inter se auaros, aut maledicos, aut ebriosos, aut rapaces; et ipsum Optatum, qui uniuerse Africe notissimus fuit, quem tamdiu pertulerunt, quamdiu timuerunt, fortasse defendere conabuntur. Dicant ergo, si possunt, meliorem se atque purgatiorem habere nunc Ecclesiam, quam erat ipsa unitas beatissimi Cypriani temporibus, qui collegas suos, a quibus tamen nulla corporali disiunctione separatus est, nullum eorum nominatim appellans, sed prudenter ac sobrie saluberrime mordacitatis inferens [4 1Kb] medicinam, his uerbis grauiter arguit, quia esurientibus in Ecclesia fratribus habere argentum largiter uellent, fundos insidiosis fraudibus  raperent, usuris multiplicantibus fenus augerent. Et ut apertissime ostenderet de his se dicere, cum quibus in unius Ecclesie communione uiuebat, consequenter annexuit: »Quid non perpeti tales pro peccatis huiusmodi mereremur« ? Non enim ait, Mererentur; sed, »mereremur:« quod nullo modo dixisset, cum talis utique ipse non esset, nisi manifestare uellet eorum facta se gemere, qui ei non solum Ecclesie unitate [1 1Kb] , sed etiam collegii consortio iungerentur, quamuis ab eis uita, moribus, corde, proposito discreparet. Dicant ergo isti meliorem nunc esse Ecclesiam suam, et non se habere tales, quales habuit in ipsa unitate Cyprianus. Credant eis qui uolunt, et aduersus ea mala que de moribus eorum insimulata fuerint [2 1Kb] , oculos claudant: ego eos ad illa ipsa priora unitatis tempora reuocabo, et ab eis queram, utrum quando ille tantus episcopus Carthaginensis Ecclesie Cyprianus de tam malo collegio, testimonio libere uocis usque ad ea scripta, que posteris etiam proderentur, ingemuit, erat Ecclesia Christi, an non erat. Si erat, quero quemadmodum Cyprianus et ceteri similes eius implebant quod precepit Apostolus, Si quis frater nominatur aut fornicatur, aut auarus, aut idolis seruiens, aut maledicus, aut ebriosus, aut rapax, cum eiusmodi nec cibum simul sumere: quando cum his auaris et rapacibus, qui esurientibus in Ecclesia fratribus habere argentum largiter uellent, fundos insidiosis fraudibus raperent, usuris multiplicantibus fenus augerent, panem Domini manducabant, et calicem bibebant?

9. An forte parua sunt ista crimina, et parui estimanda? Solent enim isti etiam hoc dicere, pensantes ea non in statera equa diuinarum Scripturarum, sed in statera dolosa consuetudinum suarum. Quidquid enim sceleris et iniquitatis inebriat multitudinem, amittit examinis ueritatem. Sed ideo sunt tanquam sincerissimum speculum proposita hominibus oracula celestium paginarum, ut ibi quisque uideat quodlibet peccatum quantum sit, quod forte magnum est, et male uiuentium [3 1Kb] ceco more contemnitur. Potuitne grauius diuinis eloquiis accusari auaritia, quam ut idolatrie demonstraretur equalis, et eius nomine appellaretur, dicente Apostolo, Et auaritia, que est idolorum seruitus ? Potuitne maiori pena digna iudicari, quam ut inter illa crimina poneretur, quibus obsessi regnum Dei non possidebunt? Aperiantur oculi cordis, ne frustra pateant oculi corporis, et legant predicatorem liberum ueritatis in eadem ipsa prima ad Corinthios Epistola scribentem: Nolite errare; neque fornicarii, neque idolis seruientes, neque adulteri, neque molles, neque  masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt . Quomodo ergo Cyprianus et alia similia frumenta dominica in illa tunc unitatis Ecclesia cum auaris et rapacibus, cum his qui regnum Dei non possidebunt, non laicis uel quibuscumque clericis, sed et ipsis episcopis panem Domini manducabant, et calicem Domini bibebant; cum idem apostolus precipiat non eis commisceri, et clamet cum eiusmodi nec cibum sumere? An quia non poterant ab eis corporaliter separari, ne simul eradicarent et triticum, sufficiebat eis a talibus corde seiungi, uita moribusque distingui, propter compensationem custodiendie pacis et unitatis, propter salutem infirmorum et tanquam lactentium frumentorum, ne membra corporis Christi per sacrilega schismata laniarent?

10. Sed ecce ego non urgeo quemquam illorum sic intelligere: ipsi explicent quemadmodum esse potuerit illa tunc Ecclesia gloriosa sine macula et ruga , ubi esurientibus in Ecclesia fratribus habere largiter argentum uolebant, ubi fundos insidiosis fraudibus rapiebant, ubi usuris multiplicantibus fenus augebant, ubi tantis erant inuoluti iniquitatibus, ut per illas regnum Dei non possiderent. Quod si gloriosa Ecclesia sine macula aut ruga in eis solis computabatur, qui merebant et gemebant illas iniquitates, que fiebant in medio eorum; unde etiam [1 1Kb] secundum sancti Ezechielis prophetiam, tales proprio signo signari meruerunt, ut a uastatione et perditione iniquorum tutissimi euaderent: desinant calumniari bonis, non operantibus mala per morbidam cupiditatem, sed tolerantibus propter pacificam caritatem, quibus dictum est, Beati pacifici, quoniam filii Dei uocabuntur . Nam propterea Spiritus sanctus per memoratum Ezechielem prophetam tali uerbo designauit malos, quos in unitate tolerant boni, ut eos in medio bonorum diceret constitutos: quia si bonos diceret in medio malorum, illi quasi extrinsecus et forinsecus esse uiderentur. Gemunt, inquit, et merent iniquitates populi mei, que fiunt in medio eorum : ut illos iniquos non solum non exclusos, sed etiam inclusos cogitaremus.

11. Si uero iam tunc non erat Ecclesia, quia Cyprianus et quicumque cum eo auaros illos rapacesque nouerant, quales ipsi non erant, quamuis eos grauissimis gemitibus et preclarissimis uocibus accusarent, unam tamen cum eis intrantes ecclesiam, et in una congregatione paria Sacramenta tractantes, per huiusmodi communionem [2 1Kb] paris sortis effecti sunt: quia non obtemperauerunt Apostolo iubenti, ut cum huiusmodi nec cibum quidem simul sumerent; et, Auferte malum ex uobis ipsis: quid adhuc laboramus? Quid se ipsi iactant quod habeant aliquam Ecclesiam, si iam illis temporibus esse destitit? Dicant unde natus est Maiorinus aut Donatus, ut per eos nasceretur  Parmenianus atque Primianus  . Quid eis prodest quod auaros et rapaces, cum quibus cibum sumi uetat Apostolus, modo se uel non habere in congregatione sua, uel incognitos sibi esse mentiuntur; quandoquidem fuerunt tales in illa unitatis Ecclesia, unde isti exortos se sic iactant, ut eam in sua sola societate, id est, in communione Donati remansisse persuadere conentur? Si enim dicunt per talium communionem perire Ecclesiam, cur eam non dicunt iam Cypriani periisse temporibus? ac sic et per se ipsos unde exstiterint non inuenientes, dicere desinant apud se Ecclesiam remansisse, quam totam prioribus periisse temporibus dicunt. Si autem in bonis quibus talia displicent semper mansit et manet et manebit Ecclesia: discant isti aliquando non sic intelligere quod ait Apostolus, Auferte malum ex uobis ipsis; ut per schismata conantes colligere zizania, eradicent simul et triticum. Que omnia ita disputamus, ut meminerint qui hec legunt uel audiunt, non eos potuisse unquam demonstrare, siue illo tempore cum recentissima heresis erat, siue nunc cum multo firmiore innocentie conscientia sibi totus orbis in catholica Ecclesia christiana pace connectitur, Cecilianum uel eos qui ei concorditer inherebant, fuisse zizania. Sed ut securus unusquisque in sancte Ecclesie unitate permaneat, et eiusdem unitatis desertores ne cum eis pereat non sequatur, hoc dicimus; quia si fuissent illi zizania, tolerari potius usque ad messem, quam pernicie schismatis eradicatis frumentis separari debuerunt.

12. Sed dicet aliquis: Quomodo precipienti Apostolo poterimus obedire, qui uetat cum eiusmodi nec quidem cibum simul sumere? Si enim solam cordis separationem ab eis faciendam esse preciperet, non diceret, Scripsi uobis in epistola non commisceri fornicariis, non utique fornicariis huius mundi; id est, eis qui christiani non essent, de quibus postea dicit, Quo enim mihi de his qui foris sunt iudicare? Nonne de his qui intus sunt uos iudicatis? De his autem qui foris sunt, Deus iudicabit. Cum ergo de tali separatione precipiat, que non fit ab eis malis qui christiani non sunt, sed ab eis qui christiani sunt: cordis autem separatio ab omnibus malis facienda est; ac per hoc et ab eis malis qui non sunt christiani, oportet nos corde separari: quid restat, nisi ut intelligamus nobis per Apostolum iuberi, ut quibuslibet [1 1Kb] malis christianis, quales ipse designat, nec tali coniunctione misceamur, quali coniunctione Paganis in ipsius uite humane societate miscemur? Et ideo alio loco dicit, Si quis uos uocauerit ex infidelibus, et uolueritis ire, omnia que apponuntur uobis manducate, nichil interrogantes : hic autem cum eiusmodi nec cibum quidem sumere permittit. Cum infidelibus, id est, qui nondum in Christum crediderunt, dicit manducandum esse que apposuerint, de quibus quoniam foris sunt, Deus iudicabit: cum his autem qui intus  sunt, id est, si quis frater nominatur fornicator, aut idolis seruiens, aut auarus, aut maledicus, aut ebriosus, aut rapax, uetat etiam sumere cibum. Persuadet ergo ante tempus messis a frumentis zizania separari. Quod si facere noluerimus, quoniam Dominus prohibet, toleraturi ea sumus, et in sola cum eis uoluntatis et cordis separatione perseueraturi: ac per hoc etiam cibum sumere cum talibus, quod quidem prohibet Apostolus.

13. In hac uelut angustia questionis non aliquid nouum aut insolitum dicam, sed quod sanitas obseruat Ecclesie, ut cum quisque fratrum, id est Christianorum intus in Ecclesie societate constitutorum, in aliquo tali peccato fuerit deprehensus, ut anathemate dignus habeatur, fiat hoc ubi periculum schismatis nullum est, atque id cum ea dilectione, de qua ipse alibi precipit dicens, Ut inimicum non eum existimetis, sed corripite ut fratrem : non enim [1 1Kb] ad eradicandum sed ad corrigendum. Quod si se non agnouerit, neque penitendo correxerit, ipse foras exiet, et per propriam uoluntatem ab Ecclesie communione dirimetur [2 1Kb] . Nam et ipse Dominus cum seruis uolentibus zizania colligere dixit, Sinite utraque crescere usque ad messem; premisit causam, dicens, Ne forte cum uultis colligere zizania, eradicetis simul et triticum . Ubi satis ostendit, cum metus iste non subest, sed omnino de frumentorum certa stabilitate certa securitas manet, id est, quando ita cuiusque crimen notum est, et omnibus exsecrabile apparet, ut uel nullos prorsus uel non tales habeat defensores, per quos possit schisma contingere; non dormiat seueritas discipline, in qua tanto est efficacior emendatio prauitatis, quanto diligentior conseruatio [3 1Kb] caritatis. Tunc autem hoc sine labe pacis et unitatis, et sine lesione frumentorum fieri potest, cum congregationis Ecclesie multitudo ab eo crimine quod anathematur, aliena est. Tunc enim adiuuat prepositum potius corripientem, quam criminosum resistentem: tunc se ab eius coniunctione salubriter continet, ut nec cibum quisquam cum eo sumat, non rabie inimica, sed cercitione fraterna. Tunc etiam ille et timore percutitur, et pudore sanatur, cum ab uniuersa Ecclesia se anathematum uidens, sociam turbam cum qua in delicto suo gaudeat et bonis insultet, non potest inuenire.

14. Ad hoc enim et ipse Apostolus ait, Si quis frater nominatur. In eo quippe quod ait, Si quis; nichil aliud uidetur significare uoluisse, nisi eum posse tali modo salubriter corrigi, qui inter dissimiles peccat, id est, inter eos quos peccatorum similium pestilentia non corrumpit. In eo uero quod ait, nominatur, hoc nimirum intelligi uoluit, parum esse ut sit quisque talis, nisi etiam nominetur, id est, famosus appareat, ut possit omnibus dignissima uideri, que in eum fuerit anathematis prolata sententia. Ita enim  et salua pace corrigitur, et non interfectorie percutitur, sed medicinaliter uritur. Propterea et de illo dixit, quem tali medicina sanari uoluerat, Satis huic est correptio que fit a multis. Neque enim potest esse salubris a multis correptio, nisi cum ille corripitur qui non habet sociam multitudinem. Cum uero idem morbus plurimos occupauerit, nichil aliud bonis restat quam dolor et gemitus, ut per illud signum quod Ezechieli sancto reuelatur, illesi euadere ab illorum uastatione mereantur . Ad eum enim qui errare non potest clamant: Ne perdas cum impiis, Deus, animam meam, et cum uiris sanguinum uitam meam . Ne cum uoluerint colligere zizania, eradicent simul et triticum; nec per diligentiam segetem dominicam purgent, sed per temeritatem ipsi potius inter purgamenta numerentur. Ideoque idem apostolus cum iam multos comperisset immunda luxuria et fornicationibus inquinatos; ad eosdem Corinthios in secunda Epistola scribens, non itidem precipit ut cum talibus nec cibum sumerent. Multi enim erant, nec dici de his poterat, Si quis frater nominatur fornicator, aut idolis seruiens, aut auarus, aut aliquid tale; cum eiusmodi nec cibum quidem simul sumere: sed ait, Ne iterum cum uenero ad uos, humiliet me Deus, et lugeam multos ex iis qui ante peccauerunt, et non egerunt penitentiam super immunditia, et luxuria, et fornicatione quam gesserunt; per luctum suum potius eos diuino flagello cercendos minans [1 1Kb] , quam per illam correptionem, ut ceteri ab eorum coniunctione se contineant. Consequenter enim dicit: Ecce tertio hoc ueniam ad uos: in ore duorum uel trium testium stabit omne uerbum. Predixi, et predico sicut presens secundo, et nunc absens, iis qui ante peccauerunt, et ceteris omnibus, quia si uenero iterum, non parcam; quia probationem queritis eius qui in me loquitur Christus . Quid aliud dixit hic, Non parcam; nisi quod superius ait, Et lugeam multos: ut luctus eius impetraret flagellum a Domino quo illi corriperentur, qui iam propter multitudinem non poterant ita corripi, ut ab eorum coniunctione se ceteri continerent, et eos erubescere facerent, sicut faciendum est, si quis frater in aliquo ceteris dissimili crimine nominetur? Et reuera si contagio peccandi multitudinem inuaserit, diuine discipline seuera misericordia necessaria est: nam consilia separationis et inania sunt et perniciosa atque sacrilega; quia et impia et superba fiunt, et plus perturbant infirmos bonos, quam corrigunt animosos malos. Sicut [2 1Kb] ille fidelissimus testis auaritie collegarum, cum ea mala tribulationum que patiebatur illo tempore Ecclesia, censure diuine et discipline tribueret, commemoratis quos nouerat episcoporum pessimis moribus, qui esurientibus fratribus habere argentum largiter uellent, fundos insidiosis fraudibus raperent, usuris multiplicantibus fenus augerent: Quid non, inquit, perpeti  tales pro peccatis huiusmodi mereremur? Et deinde adhibet testimonium de Psalmis dicens: Cum iam pridem monuerit et dixerit censura diuina , »Si dereliquerint filii eius legem meam, et in iudiciis meis non ambulauerint; si iustitias meas profanauerint, et precepta mea non obseruauerint; uisitabo in uirga iniquitates eorum, et in flagellis delicta eorum: misericordiam autem meam non dispergam ab eis« .

15. Misericorditer igitur corripiat homo quod potest: quod autem non potest, patienter ferat; et dilectione [1 1Kb] gemat atque lugeat, donec aut ille desuper emendet et corrigat, aut usque ad messem differat eradicare zizania, et paleam uentilare: ut tamen securi de salute sua bone spei Christiani inter desperatos, quos corripere non ualent, in unitate uersentur, auferant malum a se ipsis, id est, ut in ipsis non inueniatur quod in moribus aliorum eis displicet. Cum enim dixisset Apostolus, Quo enim mihi de iis qui foris sunt iudicare? Nonne de iis qui intus sunt uos iudicatis? De his autem qui foris sunt Deus iudicabit : tanquam illi responderent, Quid agimus, cum ita improborum multitudine premimur, ut iudicium nostrum in aliqua cercitione non possimus exercere? Auferte, inquit, malum ex uobis ipsis, id est, si non potestis auferre malos ex medio uestrum, ipsum malum auferte ex uobis ipsis  . Quod si quisquam uelit sic intelligere quod dictum est, Auferte malum ex uobis ipsis; ut per correptionem separationis de congregatione fratrum malus quisque auferendus sit: studio tamen sanandi, non odio perimendi esse faciendum, nemo dubitauerit. Et quis adhibendus sit modus temporaque seruanda, ne pax Ecclesie uioletur, in qua maxime tritico parcendum est, ne simul cum zizaniis eradicetur, quod in presentia uisum est necessarium, disseruimus Hec qui diligenter cogitat, nec in conseruatione unitatis negligit discipline seueritatem, nec immoderatione cercitionis disrumpit uinculum societatis.

16. Nam hoc ipsum quod ait Apostolus, Cum eiusmodi nec cibum simul sumere: quam multi boni christiani [2 1Kb] , de iis de quibus familiarius curam gerunt, ut a quorum consortio se potuerint separare, quos tali correptione posse corrigi sentiunt, uel quos omnino corrigi posse desperant, ne alios colloquiorum malorum contagione corrumpant, non dubitant facere? Facit autem hoc bene, id est, humili caritate ac benigna seueritate, qui sic preest fratribus, ut eorum seruum se esse meminerit, sicut sese habent ipsius Domini et preceptum et exemplum . Tunc enim fit sine typho [3 1Kb] elationis in hominem, et cum luctu deprecationis ad Deum. Sed quam facile de gradu clericorum quisque ab episcopo, uel de numero pauperum quos pascit Ecclesia, uel de ipsa congregatione laicorum, siue ab episcopo, siue a  clero uel quocumque preposito, cui est potestas, eximitur, ita ut cum eiusmodi a ceteris quibus hoc precipi potest, nec cibus sumatur; tam facile malorum multitudo in quolibet ordine Ecclesie non potest a bonorum commixtione secludi et expelli. Nam et in domibus suis quique boni fideles ita disciplinam suorum moderantur et regunt, ut ibi quoque obtemperent Apostolo precipienti, cum eiusmodi nec cibum simul sumere, cum et de filiis suis et de domo pacis [1 1Kb] hoc faciunt uel fieri iubent; cum eos uident ita uiuere, ut hoc eis esse faciendum ipsa quam habetur in eos caritas suggerat. Turba autem iniquorum, cum facultas est in populis promendi sermonem, generali obiurgatione ferienda est, et maxime si occasionem atque opportunitatem prebuerit aliquod Domini flagellum desuper, quo eos appareat pro suis meritis uapulare. Tunc enim aures humiles prebet emendatorio sermoni calamitas auditorum, faciliusque in gemitum confitendi quam in murmura resistendi afflicta corda compellit: sicut tunc beatus Cyprianus de collegis suis fortasse illa non diceret, nisi eum desuper diuina seueritas adiuuaret. Eo quippe tempore illa dicebat tam molesto, tam calamitoso atque luctuoso, ut illi non solum succensere non auderent, sed etiam uix a succensentibus ueniam se posse impetrare sentirent. Quanquam etsi nulla calamitas tribulationis premat, cum facultas datur, utiliter corripitur in multitudine multitudo: nam sicut separata seuire, sic in ipsa congregatione obiurgata gemere consueuit. Quamobrem et illud preceptum Apostoli nullo modo negligendum est, cum sine periculo uiolande pacis fieri potest; quia nec ipse aliter fieri uoluit, ut a congregatione bonorum separetur malus: et eiusdem illud precipue attendendum est, ut sufferentes inuicem studeamus seruare unitatem spiritus in uinculo pacis . Item Domino in Euangelio dicenti, in illo obtemperare debemus ubi ait, Si neque Ecclesiam audierit, sit tibi tanquam ethnicus et publicanus : et in illo ubi prohibuit colligi zizania, ne simul eradicetur et triticum . Potest enim utrumque custodiri ab eis quibus dictum est, Beati pacifici, quoniam filii Dei uocabuntur .

CAPUT III.---17. Sed iam cetera, que Parmenianus posuit, testimonia uideamus. Inter omnia, quibus eorum sacrilegus tumor [2 1Kb] apparet, nullo se loco magis aperuit, quam in eo quod ausus est etiam illud Ieremie prophete ponere, unde persuaderet ceteris hominibus, communionem Donatistarum, non solum Ecclesiam ueram esse [3 1Kb] , sed etiam talem iam hoc tempore, qualis post ultimam uentilationem Ecclesia sancta futura est. Cui sacrilege presumptioni et nefande elationi quid addi possit, ignoro. Et multis quidem locis sermonum suorum nichil aliud quam presumere intelliguntur; sed aliquando tamen  uerecundantur, cum eos ueritas urgere ceperit [1 1Kb] , quando interrogantur utrum non habeant, uel utrum non sint ipsi peccatores: uerumtamen in hoc prophetico testimonio impiam uanitatem et suam nimiam peruersitatem apertissime prodiderunt. Cum enim Ieremias sanctus uellet ostendere bonis et malis, etiamsi ad tempus sit congregationis una societas longe tamen disparia esse momenta morum finemque meritorum: Quid paleis, inquit, ad triticum ? Parmenianus autem cum uellet Tichonium refellere dicentem, malos a bonis in unitate interim pro pace tolerandos, et in fine ultimi iudicii separandos, posuit hoc Ieremie testimonium, quo peruersus atque errans peruersos et errantes ad turbulentissimas et sceleratissimas seditiones inflammet; ut quisquis inflata mente carnis sue uidetur sibi aliquid esse, cum nichil sit , se ac similes sui tanquam grana purgatissima existimans, ad Ecclesie congregationem, in qua necesse est ut ii qui ad uitam eternam pertinent, eos qui ad ignem eternum pertinent, usque ad certum finem tanquam frumenta paleam suam tolerent, iam sibi accedendum esse non putet. Nullus alius flatus de area Christi leuissimam paleam ante tempus uentilationis excussit; nulla alia presumptio [2 1Kb] sacrilega schismata quecumque, ubicumque sunt, fecit.

18. Admonet, inquit, Ieremias sanctissimus, infructuosas et steriles peccantium turbas ab honorata fruge iustorum discerni, dicens: Quid paleis ad triticum? O tuba furoris ! o uox exsecrabilis pestilentie! Numquid forte sic errat genus humanum, ut non agnoscat uentilatorem Parmenianum? An et ipse dat locum Donato, et ad purgatam per eum massam se uenisse gloriatur? Nam ille ante se Maiorinum nescio utrum dignetur agnoscere. An isti tres tanquam tria cornua cuiusdam uentilabri in manu Domini fuerunt, per quos messis totius orbis mundaretur; et Africa electa est, ubi purgata massa consisteret, ceteram autem omnem terram palea separata uestiret? Unde ergo tanti greges Circumcellionum? Unde ergo tante turbe conuiuarum ebriosorum, et innuptarum, sed non incorruptarum, innumerabilia stupra feminarum? Unde tanta turba raptorum, auarorum, feneratorum? Unde tam multi per suas quique regiones notissimi, tantumdem uolentes, sed non tantumdem ualentes, Optati? Quid ad hec respondebunt? Non sunt ista? An, Et hoc triticum est? ue impudentissime negationi, si apud se ista non esse; ue sceleratissime peruersitati, si frumenta esse responderint. Postremo massam purgati tritici post tante auctoritatis trientem, id est, Maiorinum, Donatum, Parmenianum, etiam Primianus iterum ausus est uentilare, ut Maximianistas de sua communione separaret. An forte frumenta proiecit? Quid est ergo ipse cum suis, qui talia proiecerunt? An ita ista frumenta purgata sunt, ut se inuicem non agnoscant, et se inuicem damnando uentilare conentur? Potuitne palea baptizare frumenta?  Si potuit, cur ergo dicunt, Quid paleis ad triticum? Si autem non potuit, cur Felicianus cum inter paleas Maximianistarum foras uolasset, quotquot ille baptizauit, cum eo rursus ad massam illam purgatissimam redierunt, et omnes intus eos nunc habent, et sibi non dicunt, Quid paleis ad triticum?

19. Iam ergo euigilent aliquando, et intelligant quemadmodum Propheta dixerit, Quid paleis ad triticum? Ubi enim dicatur considerent, si eis inest qualiscumque sensus humanus. Numquid in agro dici potest, Quid paleis ad triticum, quando eadem radice portantur? Numquid in area, ubi pariter triturantur? Sed utique in horreo, Quid paleis ad triticum? ueniet enim ille paterfamilias ferens uentilabrum in manu sua, et mundabit aream suam; frumenta recondet in horreum, paleam uero comburet igne inexstinguibili . Nam per aliam similitudinem omne triticum ouium nomine, et omnis palea hedorum nomine significatur, que duo pecorum genera interim permixta sub uno pastore pascuntur. Sed ueniet, inquit, Filius hominis cum Angelis suis, et congregabuntur ante eum omnes gentes, et separabit eos ab inuicem, sicut pastor separat oues ab hedis: et oues quidem ponet ad dexteram, hedos autem ad sinistram. Et dicet iis qui a dextris eius erunt: uenite, benedicti Patris mei, percipite regnum quod uobis paratum est ab initio mundi. Illis autem qui ad sinistram, dicet: Ite, maledicti, in ignem eternum, qui paratus est diabolo et angelis eius . Tunc ergo impletur prophetia, Quid paleis ad triticum? quando hedis et ouibus non potest pascua esse communis. Si possunt pisces boni piscibus malis [1 1Kb] intra illam sagenam cui dixit Dominus, Simile est regnum celorum sagene misse in mare, dicere, Recedite a nobis, aut recedemus a uobis donec omnes educantur ad littus, et per Angelos boni mittantur in uasa, mali autem proiiciantur foras : potest hoc tempore impleri quod dictum est, Quid paleis ad triticum? Sed qui congregationem suam iam frumentum purgatum putant, a commixtione frumenti et palee tanquam pura palea uolauerunt: et qui se sub uno pastore non adhuc cum hedis pascere sentiunt, luporum insidiis de grege Domini separati sunt: et qui cum malis piscibus se congregatos esse non putant, non solum mali pisces sunt, sed etiam unitatis retia disruperunt. Quod si iam hoc tempore intelligamus fieri quod Ieremias, ait, Quid paleis ad triticum? nichil aliud recte intelligere possumus, nisi quod in una quidem congregatione sunt, donec in fine uentilationis etiam corporaliter separentur; sed tamen tritico [2 1Kb] sursum cor est, palee uero deorsum. Palea quippe sua querit, non que Iesu Christi : triticum autem thesaurizat thesaurum in celo; et ubi est thesaurus eius, ibi et cor eius .

CAPUT Iu.---20. Sic etiam uerba Isaie [3 1Kb] intelligenda  sunt, que ille similiter non intelligens, ad eamdem sui erroris sententiam detorquere conatur. Quid enim ait Isaias? Recedite, recedite; exite inde, et immundum nolite tangere: exite de medio eius, et separamini, qui fertis uasa Domini . Numquid eadem toties repetenda sunt, quoties quomodo fiat separatio [1 1Kb] cordis a malis? Immundum enim non tangit, qui ad peccatum nulli consentit. Exit autem inde, ut salua sit eius causa apud Deum, si etiam disciplinam corripiendi et arguendi salua pace non negligat. Nam qui uult corporaliter quasi manifestos malos deserere, spiritualiter deserit latentes bonos, quos inexpertos et incognitos cogitur accusare, dum separationem suam conatur defendere.

21. Sed isti respondeant, Si mundus est Felicianus, cur exiit de medio eorum? Si uero immundus, cur modo tangit mundum [2 1Kb] ? Quod si tunc immundus fuit cum foris esset, quos illic baptizauit, immundi sunt, quia immundum tetigerunt. An omnes cum illo remeando mundati sunt? Possunt ergo isti mundari foris baptizati [3 1Kb] , quos in sua communione non baptizauerunt? Cur ergo alios rebaptizant? An a trecentis decem Bagai considentibus damnari aliqua forte dignatio est [4 1Kb] ; et ideo de toto orbe quisquis ad eos uenerit rebaptizatur, quia non meruit totus orbis istam dignationem, ut a Bagaiensi concilio damnaretur? Quid ergo [5 1Kb] ? A Maximiano et a ceteris sociis eius ad Primiani communionem [6 1Kb] non redeuntibus quicumque baptizati fuerint, rebaptizantur? an parcitur eis? Si rebaptizantur, uiolatur dignatio Bagaiensis: in ea quippe etiam istorum baptizatores damnati sunt. Si autem parcitur eis, rogandi sunt isti, ut rursum ad oppidum Bagaiense conueniant, et si forte ille numerus trecentorum decem iam consecratus est, totidem conueniant, et illic sententiam contra totum orbem proferant, sicut aduersus Maximianistas protulerunt, ut cum uoluerint aliquem rebaptizare, ex aliqua parte orbis uenientem, pari priuilegio se defendat, asserens [7 1Kb] sibi ita parci oportere, sicut ei parcitur quem Maximianista baptizat; quia iam non solum Maximianiste, sed etiam totus orbis meruerit concilio Bagaiensi damnari. Deinde se ipsos a tam magna inuidia liberabunt [8 1Kb] , ut cum ceperint iam non rebaptizare in Ecclesia baptizatos, que per omnes terras est constituta, si quis eis mouerit questionem, cur iam non faciant quod ante faciebant, respondeant:  Quando ista faciebamus, nondum Bagaiensi concilio totum orbem terrarum damnaueramus: nunc autem rogati misericorditer concessimus, ut eos tali concilio damnaremus, quali Maximianistas damnauimus, quorum Baptismum non repetimus. Quid ergo magnum est, quid difficile, prestare omnibus gentibus tantam dignationem damnationis [1 1Kb] ? An iterare baptismum orbis terrarum licet, et iterare damnationem orbis terrarum non licet? Etiam hinc securi sint, non inueniemus quo concilio tot gentes prouinciasque damnauerint. Quosdam paucos in Africa damnauerunt, a quibus totius orbis iudicio superati sunt  ; nec ausi sunt postea damnare iudices apud quos superati sunt: quid enim esset impudentius? quid insanius? Multo minus damnare potuerunt etiam in ceteris terrarum partibus constitutos, qui magis talibus iudicibus ecclesiasticis credere, quam uictis litigatoribus uoluerunt. Et tamen Maximianistarum, quos trecenti decem Donatiste Bagaiensi concilio damnauerunt, Baptismus agnoscitur, acceptatur, admittitur: orbis autem terrarum, per quem hereditas Christi sic exhibita est ut promissa est, in qua et ipsi ante paucos annos fuerunt, quem nullo iure damnare potuerunt, et nulla saltem concilii peruersitate damnarunt, Baptismus improbatur, exsufflatur, iteratur. O sancta damnatio, quam Maximianiste meruerunt; et laboriosa innocentia gentium, que apud illos propterea christianum nomen amisit, quia talem damnationis locum inuenire non potuit!

22. Si autem illi soli a Maximianistis uenientes non rebaptizantur, qui cum suis baptizatoribus redeunt, sicut hi qui cum Pretextato et Feliciano redierunt: primo uideant quemadmodum eiusdem schismatis Baptismum extra eorum communionem foris equaliter datum in aliis confirment, in aliis exsufflent, in parte honorent, in parte uiolent. Ita enim ubi uiolant, rei sunt [2 1Kb] : ubi autem confirmant, reatus sui testes inueniuntur. Si enim postea sic confirmarent, ut iam uiolare desinerent; non discrepatio, sed correctio diceretur: cum autem in quibusdam improbant quod in aliis approbant; in his accusantur, in illis contra se testimonium dicunt. Quero enim quare non baptizes eos quos Felicianus in Maximiani schismate baptizauit: quia Christi Baptismum acceperunt, an quia Feliciani? Si quia Feliciani; apud Maximianistas eum dedit damnatus, foris extra communionem uestram dedit eum; hoc est illud Baptisma, quod et Saluii Membresitani et aliorum talium: si autem quia Christi; plus apud te ualet pro Baptismo Christi Felicianus in Mustitanis, quam ipse Christus in omnibus terris; plus apud te ualet pro Baptismo Christi sedens ad latus tuum et damnatus a te, quam ille sedens ad dexteram Patris et crucifixus pro te? Parcitur in paucissimis Baptismo Christi, ne Felicianus offendatur: et non parcitur,  ne ipse Christus in tot gentium millibus exsuffletur?

23. Sed incredibilis est cecitas hominum, et omnino nescio quemadmodum credi posset esse in hominibus tanta peruersitas, nisi experimento uerborum suorum factorumque patesceret usque adeo se clausos habere cordis oculos, ut cum commemorent sancte Scripture testimonia, non intueantur in factis Prophetarum, quemadmodum intelligenda sunt uerba Prophetarum. Dixit Ieremias, Quid paleis ad triticum? non [1 1Kb] ut ipse recederet a paleis populi sui, in quas tanta illa uera dicebat. Dixit Isaias, Recedite, recedite; exite inde, et immundum nolite tangere. Cur ipse in illo populo immunditiam quam grauiter arguebat, in una cum eis congregatione tangebat? Legant quanta in malos populi sui, et quam uehementer ac ueraciter dixerit, a quibus se tamen nulla corporali diremptione [2 1Kb] separauerit. Dixit Dauid: Non sedi cum concilio uanitatis, et cum facinorosis non introibo: odio habui curiam nequissimorum, et cum impiis non sedebo . Legant quales ipse temporibus suis in illo populo tolerauit; qui unctionis mystico sacramento tantum honorem detulit, ut id nec in sceleratissimo Saüle contemneret; imo tantum ueneraretur, ut amplius omnino non posset. Nonne, si eorum uerba factis eorum obiiceremus, responderent nobis: Nos plane cum talibus nullum habuimus in corde consor tium, nec tangebamus immundum ubi potest coinquinari contactus; id est, consensione atque placito conscientie recedebamus, et exibamus, ab eis, qui non solum talia non faciebamus, sed nec facientibus tacebamus? Isti autem seditiosi et insani, qui defensionem precisionis sue querunt ex oraculis Prophetarum, superest ut impietate uesana de uerbis propheticis mores arguant Prophetarum. An hoc dicturi sunt, quod illis temporibus recedere iustis a malo populo non licebat, istis uero temporibus licet? Quid dici peruersius potest, illo tempore non potuisse bonos a malis corporaliter separari, quando multa sacramenta corporaliter obseruari uidebantur; nunc autem necessariam esse corporalem separationem, quando iam illa spiritualiter obseruantur?

24. ue cecis ducentibus et cecis sequentibus! Itane non timent ista dicentes, ne forte per tantam latitudinem orbis terrarum, qua fides Christi nomenque diffusum est, antequam se isti separarent, in aliqua parte terrarum ab Africanis regionibus remotissima iam hoc iusti fecerint, et adhuc isti in immunditie, quam illi fugerant, contagione uiuebant? Quis enim eis cauet [3 1Kb] , quis eos securos facit, si huiusmodi a malis separatio facienda est, hanc, antequam ab istis fieret, nunquam factam fuisse tam longe, ut Africa omnino nesciret [4 1Kb] , sicut in extremis illarum partium  terris pars Donati prorsus ignota est? Fortasse dicent obesse sibi non potuisse quod ignorabant. Sic ergo et illis terris obesse non potest quod gestum in Africa ignorant, etiamsi uera isti dicerent, que de Afrorum criminibus mentiuntur. Si autem dicunt latere se non potuisse, si fieret: modo dicant, per omnes orbis terre partes quod schisma factum sit. Nimium est quod interrogo: in ipsa Africa dicant Donatiste Carthaginenses, uel quicumque sunt in ciuitate Carthaginis, quot partes per Numidiam et Mauritaniam facte sint de ipsa parte Donati, quarum omnium causas utique nosse deberent; ne forte iusti aliqui in regionibus illis malorum suorum societatem congregationemque uitauerint, et exierint inde, ne immundum tangerent, ne cum facinorosis introirent; ne forte isti iam ante aliquot annos in aliquo angulo Numidie uel Mauritanie separantibus se frumentis palea remanserint et nesciunt [1 1Kb] . Sed unde securi sunt, nisi quia certum habent bonos esse non potuisse, qui se ab unitate communionis Donati, que per totam Africam diffunditur, segregarunt? Quia si malos aliquos in sua uicinitate patiebantur [2 1Kb] , quos ostendere ceteris non ualebant, eos tolerare potius debuerunt, quam diuidere se a tot innocentibus [3 1Kb] , quibus persuaderi non poterant aliena peccata, etiamsi ea ipsi optime nossent. Cur ergo hec innocentia non tribuitur orbi terrarum in tanta multitudine gentium, quacumque Christi hereditas patet, ut certa atque secura sit, eos qui se bonos dicunt, et se ab omnis terre unitate seiungunt, eo ipso demonstrare quales sint? Sibi enim iusti uidentur, et spernunt ceteros; et ideo non cantant canticum nouum, quia de superbia ueteris hominis extolluntur. Ab ea [4 1Kb] quippe communione separantur cui dictum est, Cantate Domino canticum nouum; cantate Domino, omnis terra . Qui si uere iusti essent, et humiles essent: si autem humiles essent, etiamsi uere malos in sue uicinitatis congregatione paterentur, quos ab unitate Christi expellere non ualerent, caritate Christi tolerare diligerent. Quomodo autem possunt de iis ipsis quos in sua uicinitate malos arguunt, iustum habere iudicium, cum temeraria cecitate tam longe a se positos ignotissimos criminantur? Utrum enim uel ciues suos uel uicinos quos arguunt, malos esse nouerint, incertum est orbi terrarum: quia uero ab eis quorum uitam longe positorum nosse non possunt, temeraria cecitate separentur, certum est orbi terrarum; et quia cum laude patientie mali tolerantur, ne ignoti boni damnentur, certum est orbi terrarum. Quapropter securus iudicat orbis terrarum, bonos non esse qui se diuidunt ab orbe terrarum in quacumque parte terrarum.

25. Postremo, si Prophete posteros monuerunt, ut se ante tempus ultime uentilationis a paleis corporaliter  separarent, et tali separatione cauerent tangere immundum, et cum facinorosis non introirent, cur hoc non fecit apostolus Paulus? An palea non erant qui non ex ueritate, sed ex inuidia Christum annuntiabant? An immundi non erant qui non caste Euangelium predicabant, quos in illius temporis Ecclesia fuisse testatur , et cuius excellentissimam caritatem omnia tolerantem etiam posteriores imitati sunt? An immunditia non est auaritia [1 1Kb] , quam Cyprianus corde non tetigit, et tamen inter auaros collegas pacatissime uixit? Obsurduerat uidelicet [2 1Kb] aduersus uerba Psalmorum, ut sederet in conuenticulo uanitatis, et cum facinorosis introiret; odio non haberet curiam malignorum, et cum impiis sederet [3 1Kb] ? Annon erat conuenticulum uanitatis in eis, qui esurientibus in Ecclesia fratribus largissimo argento nitere cupiebant? Annon erant facinorosi, qui fundos insidiosis fraudibus rapiebant? An nequissimi non erant, qui usuris multiplicantibus fenus augebant? Ille uero lauabat manus suas cum innocentibus, et curcumdabat altare Domini. Ideo quippe tolerabat nocentes, ne desereret innocentes, cum quibus manus lauabat, quia diligebat speciem domus Domini, que species in uasis honorabilibus erat  . In magna autem domo non solum uasa sunt aurea et argentea, sed et lignea et fictilia. Et illa quidem sunt in honorem, illa uero in contumeliam. Et mundabat semetipsum ab huiusmodi, ut esset etiam uas in honorem sanctificatum, utile Domino, ad omne opus bonum paratum : nec propter uasa que erant in contumeliam se a magna domo separabat; sed eos in unitate illius domus arguens tolerabat, a quibus se non imitando mundabat [4 1Kb] .

CAPUT u.---26. Sed nouit ponere Parmenianus uerba Prophete, dicentis: Non sedi cum concilio uanitatis, et cum facinorosis non introibo: odio habui curiam nequissimorum. Lauabo cum innocentibus manus meas, et circumdabo altare Domini: ut audiam uoces laudis, et enarrem omnia mirabilia tua. Domine, dilexi speciem domus tue, et locum tabernaculi claritatis tue. Ne simul perdideris cum peccatoribus animam meam, et cum uiris sanguinem uitam meam: in quorum manibus delicta sunt; dextera eorum impleta est muneribus . Nouit hoc ponere Parmenianus, et non curat aduertere quemadmodum his uerbis sine ullo diuisionis nefarie sacrilegio seruiatur. Species enim domus et locus tabernaculi claritatis Dei in uasis est, ut dixi, non in omnibus, que tamen in una domo magna sunt; sed in iis que sunt in honorem sanctificata, Domino utilia, ad omne opus bonum semper parata. In his quisquis dilexerit speciem domus Dei, et locum tabernaculi claritatis eius, tolerat ea que sunt in con tumeliam, nec propter hec relinquit domum, ne fiat ipse non uas in contumeliam, quod tamen in domo  toleratur, sed stercus quod de domo proiicitur; et propter ipsam temporalem [1 1Kb] cum malis in una domo congregationem orat dicens, Ne simul perdideris cum peccatoribus animam meam, et cum uiris sanguinum uitam meam: in quorum manibus delicta sunt; dextera eorum repleta est muneribus. Hoc utique orat, ne simul pereat cum iis cum quibus eum simul uiuere caritas omnia tolerans hortatur, cuius sacrificium premisit dicens, Domine, dilexi speciem domus tue, et locum tabernaculi claritatis tue. Quia enim dilexi speciem domus tue, et propter ipsam dilectionem tolero uasa que sunt in contumeliam, quia caritas omnia tolerat, ne simul cum eis perdideris animam meam [2 1Kb] . Nonne apparet in his uerbis uox illorum, qui per Ezechielem prophetati sunt gemere et merere ob iniquitates populi que fiebant in medio eorum; et quia erant uasa in honorem, proprium signum accipere meruerunt, ut cum illi omnes inciperent uastari atque deleri, Deus non perderet cum peccatoribus animas eorum ? Isti autem sunt infelices, qui se ab omni malorum [3 1Kb] congregatione tanquam triticum a paleis purgatos esse presumunt. Per istam enim uanitatem preiudicarunt sibi, ut in populis quibus presunt, iniquissimas et flagitiosissimas turbas non audeant corripere ut corrigantur, ne per hoc cogantur confiteri quia mali sunt, et dicatur eis: Certe tritico purgato loquimini, cur per has uoces tantam commixturam esse fatemini [4 1Kb] ? Et ideo quia iusti non sunt, non emendant et arguunt in misericordia, sed oleo adulationis impinguant capita eorum , quibus ipsi capita esse uolunt; quoniam sub uno capite quod in celo est, in unitate corporis quod per totam terram est, esse nolunt: ut merito plebibus eorum dicatur, Qui uos felices dicunt, in errorem uos mittunt, et conturbant semitas pedum uestrorum .

27. Qui ergo non uult sedare in concilio uanitatis [5 1Kb] , non euanescat typho superbie, querens conuenticula iustorum a totius orbis unitate separata, que non potest inuenire. Iusti autem sunt per uniuersam ciuitatem, que abscondi non potest, quia supra montem constituta est . Montem illum dico Danielis, in quo lapis ille precisus [6 1Kb] sine manibus, creuit, et impleuit uniuersam terram . Per totam igitur istam ciuitatem toto orbe diffusam iusti gemunt et merent ob iniquitates que fiunt in medio eorum. Non ergo querat quis separatos iustos; sed cum ipsis potius in malorum temporali commixtione concorditer gemat. Non enim sedebit in conuenticulo uanitatis: quia ibi sedebit, ubi conuersatur; audiet  autem dicentem Apostolum, Nostra autem conuersatio in celis est . Ibi cum facinorosis non erit, ibi curiam nequissimorum non patietur, ibi cum impiis non sedebit. In tali spe habitet [1 1Kb] , ut ad rem cuius habet spem peruenire aliquando mereatur. Non enim iam resurreximus sicut Christus, aut iam cum illo sedemus in celestibus; et tamen quia talem spem nobis dedit, et per ipsam spem iam quodam modo ibi conuersamur, dicit Apostolus, Si autem resurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo . In illa uita nostra que abscondita est cum Christo in Deo, non sedemus in conuenticulo uanitatis, quia, sicut dicit Apostolus, Simul nos excitauit, et simul nos sedere fecit in celestibus ; sed in spe, nondum in re. Spes autem que uidetur non est spes: quod enim quis uidet, quid sperat? Si autem quod non uidemus, speramus, per patientiam exspectamus . Quam patientiam isti miseri perdiderunt, et festinantes se ante tempus uelut a palea separare, se ipsos esse leuissimam paleam uento ablatam de area demonstrarunt. Quod ergo ait Sapientia teneamus: Qui autem me audit, habitabit in spe, et silebit sine timore ab omni malignitate . Dum ergo habitamus in spe, cogitantes [2 1Kb] non quid sumus, sed quid erimus: quia filii quidem Dei sumus, sed nondum apparuit quod erimus; quia cum apparuerit, similes ei erimus, quoniam uidebimus eum sicuti est : in tali spe habitantes, quia hec habitatio [3 1Kb] non habet malos, nec conuenticula uanitatis, nec facinorosos, nec iniquos, nec impios patimur; et eos tamen non in spe que non uidetur [4 1Kb] patimur in congregatione catholica toto orbe diffusa, donec transeat iniquitas, donec tempore messis zizania colligantur , donec ultimo uentilabro a frumento palea separetur , donec pisces boni a piscibus malis, cum quibus intra eadem retia congregati sunt, in littore eligantur , donec hedi ab ouibus cum quibus sub uno pastore in eisdem pascuis tamdiu pauerunt, in ultimo ad sinistram segregentur .

28. Nulla est igitur securitas unitatis, nisi ex promissis Dei Ecclesia [5 1Kb] declarata, que super montem, ut dictum est, constituta abscondi non potest: et ideo necesse est ut omnibus terrarum partibus nota sit. Inconcussum igitur [6 1Kb] firmumque teneamus, nullos bonos ab ea se posse diuidere, id est, nullos bonos, etiamsi cognitos sibi malos patiantur, ubicumque uersentur, propter eos se a longe positis et incognitis bonis temerario schismatis sacrilegio separare; ut in quacumque parte terrarum uel facta sunt ista, uel fiunt, uel futura sunt, ceteris terrarum partibus  longe positis, et utrum facta sint uel cur facta sint ignorantibus, et tamen cum orbe terrarum in unitatis uinculo permanentibus, ea ipsa sit firma securitas, non hoc potuisse facere, nisi aut superbie tumore furiosos, aut inuidentie liuore uesanos, aut seculari commoditate corruptos, aut carnali timore peruersos. Quibus omnibus causis efficitur ut uel boni falsis criminibus infamentur, uel temere de bonis falsa credantur, uel etiam mali qui pro unitatis uinculo tolerati nichil obsunt bonis, disrupta bonorum pace peruersissime fugiantur, cum uexationi frumentorum non parcitur, usurpantibus sibi hominibus ante messem quod Angeli in messe facturi sunt.

CAPUT uI.---29. Que cum ita sint, audent etiam sacrilega schismata uel hereses impie, si quando in flagello ut se corrigant admonentur, penas furoris sui etiam inter martyria deputare. Quod existimans etiam Parmenianus, in fine epistole sue exhortatur Tichonium ut in parte Donati permaneat et persecutiones perferat, dicens, non se debere uoluntate coniungi eis, quibus persecutione cogente non iuncti sunt; adhibens etiam testimonium Scripture dicentis, ue his qui perdiderunt sustinentiam, et diuerterunt in uias prauas. Et quid facient, cum inspicere ceperit eos Dominus ? more suo cuncta de diuinis Libris aduersus se ipsos proponens [1 1Kb] . Qui enim sustinentiam perdiderunt, nisi qui eos de criminibus que obiiciebant conuincere nequiuerunt, quos pro pace Christi tolerare noluerunt; et sero postea cogitantes, ipsam partem suam non esse per multas particulas diuidendam, etiam sibi manifestissimos sacrilegos quos ipsi damnarunt, rursus receptos pro falsa Donati pace tolerarunt? Et iam nunc tandem aliquando cognoscant et corrigant, quod se impie fecisse, ex eo saltem quod a Maximiano passi sunt, didicerunt. Sed scilicet erubescunt, [2 1Kb] manifestissimis rationibus corrigi, quia imperatorum iussionibus restiterunt, ne illa que se conqueruntur fuisse perpessos, correcti perdidisse uideantur: quasi non melius perdunt illa, quam pereunt. Si enim habent [3 1Kb] aliquam umbram, quamuis falsam atque fallacem, tamen nonnullam imaginem fortitudinis, iubenti non cedere imperatori: cuius uel humane laudis illecebra est, apertissime contradicere ueritati? Cur clausis oculis tam multa de Scripturis testimonia proferunt, que intellecta atque contra se prolata repudiant; que si secundum eorum intellectum recipiuntur, nichilominus eos de sua peruersitate conuincunt? Nonne scriptum est, Non contradicas ullo modo ueritati ? Cui autem nisi ueritati contradicitur, cum etiam regi ex ueritate aliquid iubenti resistitur? Sed rex homo qui minatur uel qui uindicat, ad tempus molestus est: non sic ille Rex qui etiam ueritas dicitur, qui nunc quoque illis per prophetam clamat, Sine causa percussi  filios uestros; disciplinam non receperunt . Qui propterea per humanas potestates nunc misericorditer admonet, ne in fine sic uindicet, ut non se possint superbi de sua damnatione iactare. Sub uindicta enim regum potest hominum pertinacia falso nomine uirtutis uelle laudari; eternis autem ignibus concremari, nec erit, nec uocabitur fortitudo. Non enim erunt in die illa qui caput ungant oleo adulationis, aut uaria [1 1Kb] decepti fallacia coronatos somnient damnatos, dicentes, Euge, euge; et iurantes per canos eorum, qui caput sanum non habuerunt, et per compages [2 1Kb] eorum qui uiam pacis non agnouerunt. Quales turbas isti auertentes a Christi unitate, et ad suum nomen conuertere cupientes, interim temporalia supplicia schismatis sui conferre audent passionibus martyrum, ut eis penarum suarum natalitia celebrentur magno conuentu hominum furiosorum: quorum e numero illi sunt, qui etiam nullo persequente, se ipsos ultro per montium abrupta precipitant, ut malam uitam peiore morte consumment. Non erunt in die illa stulte plebes quibus dicant, Nos sumus iusti qui patimur persecutionem: et quibus cecis uendatur reprobus lapis pro gemma pretiosa, id est, carnalis duritia pro spirituali patientia. Non erunt qui nomina principum furoris sui recitent ad altaria, uel que ab unitate Christi diuiserunt, uel que sub nomine Christi contra erexerunt [3 1Kb] . Hec enim sunt pretia, que isti ut accipiant, dum uolunt habere quod uendant, excitant aduersum se potestatum seueritatem per animosam peruersitatem, ne illi qui ab eis seducuntur, et eos propterea iustos putant, quia penas iniquitatis exsoluunt, redeant ad cor, et considerent quare patiantur que se pati gloriantur [4 1Kb] . Quantum enim erat ut paululum aduerterent talia dicere Parmenianum Tichonio de perferendis persecutionibus et gloria tolerantie, qualia dicunt omnes heretici, de quibus cercendis uel puniendis similia regum iussa proferuntur; qualia certe Membresitanis suis dicit etiam Saluius, cui tantas Abitinenses plagas et contumelias intulerunt, per quos isti meruerant ut de Ecclesia pelleretur [5 1Kb] , ut eius ceruici etiam mortuorum canum cadauera colligarent, ut postremo cum illo ad turpes uoces cantationesque saltarent. Quem sermonem, posteaquam tanta perpessus est, eum putamus habuisse cum suis, quos miseros decepit ut alteram sibi basilicam fabricarent? Quanta dixit de iustitia, pro qua talia perpeti  meruit: ideo se sanctum persuadens, quia passus est; ideo illos iniquissimos, quia fecerunt. Thuscorum tyrannorum commemoratur antiqua crudelitas, qui mortua uiuis, sed humana humanis corpora coniungebant : canina uero humanis, et hec episcopalibus membris, nescio utrum quisquam se uel audisse unquam uel legisse commemorat. Notum est omnibus, nugaces et turpes saltationes ab episcopis solere compesci: quis unquam meminit, ab hominibus quos in auxilium episcopi petierunt, cum episcopis esse saltatum? An forte Saluius tunc non erat episcopus, quia damnatio eius in Bagaiensis concilii sententia recitatur? Quid, si et ipse postea reconciliaretur Primiano, sicut reconciliatus est Felicianus, eiusdem »plenarii concilii ueridico ore« damnatus, sicut ibi eorum uerba recitantur, tunc esset episcopus? An forte iam non admitteretur, quia sacrilegium schismatis quem coinquinauerit, potest mundari, sicut Felicianus; quem uero canes mortui collo suspensi immundum fecerint, non potest expiari? uellem scire quid ad hec dicunt, tam manifesta, tam publica, tam recentia, qui nobis antiquas calumnias suas quasi crimina nostra obiiciunt. Quisquis eorum arbitratur me falsa iactare, quid magnum est, quid difficile, ut anime sue curam gerens pergat Membresam, querat an facta sint ista, et defendat, si potest? Si enim dicit ista recte schismaticis fieri, quos trecenti et decem Donatiste episcopi damnauerunt, non murmurent quando aliqua patiuntur, quamuis passi sint, quos ab unitate Christi schisma fecisse, non trecentorum et decem, sed totius orbis auctoritate conuincimus  . Si autem dicit leuia esse que passus est Saluius; quero utrum, si aliquem Donatistarum episcoporum saltare cogeret Imperator, et nolenti facere, bestias, ignesque minaretur: non mallet illa perpeti quam illud admittere;  et cum passus esset, utrum non eum isti inter sanctos martyres recitarent? Grauiora ergo passus est Saluius cum quo saltatum est, quam si uiuus arsisset. Nam si cuiquam eorum hec duo proponerentur, utrum mallet, non ipse saltare, sed saltari secum, quam uiuus incendi, quid eum electurum esse respondeant? Si autem dicit nichil aliud impetrasse a proconsule Primianistas, nisi ut per Abitinenses Saluius de basilica pelleretur, illos autem sua sponte fecisse quidquid et postea crudeliter turpiterque fecerunt: cur non sibi dicit, sic etiam posse Catholicos nichil aliud ab Imperatoribus petere, nisi ut isti de basilicis quas nomine sacrilego retinent excludantur, illos autem sua sponte regia potestate et honestate seruata in sacrilegos multo mitius, quam Abitinenses nulla imperiali lege, nulla iudiciaria iussione, in Membresitanum Saluium, uindicasse [1 1Kb] ? Quibus rebus consideratis, prius quid faciant, et postea quid patiantur aduertant: ne cum aduersus facta sua oculos claudunt, et ad penas suas oculos aperiunt, et hic frustra temporalia patiantur, et in ultimo iudicio Dei etiam pro hoc ipso quod frustra eos talibus molestiis ut emendaret admonuit, eterno supplicio puniantur. Non uetera replico, ubi fallunt quos possunt: breuiter dico, presentia ingero, digito ostendo. Damnati Maximianiste recipiuntur; ignote gentes arguuntur. Maximianistarum Baptismus acceptatur; orbis terrarum Baptismus exsufflatur. Ecce Assuritani, ecce Mustitani, ecce non longe mortuus Pretextatus, ecce adhuc uiuus Felicianus, ecce nomina eorum inter damnatos Bagaiensi concilio gestis proconsularibus allegata, talibus recentibus et presentibus factis, quales ab initio fuerint, satis indicant. Si quid pro huiusmodi peruersitatibus [2 1Kb] et iniquitatibus patiuntur, si nolunt corrigi, saltem non audeant gloriari.





[1Kb] S. AURELII AUGUSTINI HIPPONENSIS EPISCOPI DE BAPTISMO CONTRA DONATISTAS Libri septem  . [1Kb] [1Kb] 



LIBER PRIMUS. Probat posse extra catholicam communionem dari Baptismum ab hereticis uel schismaticis, non ab iis tamen accipiendum, nec in heresi uel schismate quidquam prodesse.

 CAPUT PRIMUM.---1. In eis libris quos aduersus Epistolam Parmeniani, quam dedit ad Tichonium,  scripsimus, promisimus nos diligentius questionem Baptismi tractaturos : quod etiamsi non ibi promitteremus, debitum tamen a nobis flagitantibus fratribus meminimus et agnoscimus. Quapropter in hoc opere adiuuante Domino suscepimus, non solum ea refellere que de hac re nobis Donatiste obiectare consuerunt; sed etiam de beatissimi martyris Cypriani auctoritate, unde suam peruersitatem, ne ueritatis impetu cadat, fulcire conantur, que Dominus donauerit dicere: ut intelligant omnes qui non studio partium cecati iudicant, non solum eos non adiuuari auctoritate Cypriani, sed per ipsam maxime conuinci atque subuerti.

2. Iam quidem in supra memoratis libris dictum est, ita posse extra catholicam communionem dari Baptismum, quemadmodum et extra eam potest et haberi. Nullus autem illorum negat habere Baptismum etiam apostatas, quibus utique redeuntibus et per penitentiam conuersis, dum non redditur, amitti non potuisse iudicatur. Sic et illi qui per sacrilegium schismatis ab Ecclesie communione discedunt, habent utique Baptismum, quem priusquam discederent acceperunt: nam et ipsis, si redeant, non eis iterum datur; unde ostenduntur, illud quod acceperant in unitate positi, non potuisse amittere separati [1 1Kb] . Quod si haberi foris potest, etiam dari cur non potest? Si dicis, Non recte foris datur: respondemus, Sicut non recte foris habetur, et tamen habetur; sic non recte foris datur, sed tamen datur. Sicut autem per unitatis reconciliationem incipit utiliter haberi, quod extra unitatem inutiliter habebatur: sic per eamdem reconciliationem incipit utile esse, quod extra eam inutiliter datum est. Non tamen dici fas est, non datum esse quod datum est, aut ut non hoc dedisse quisquam calumnietur, cum hoc eum dedisse quod acceperat confitetur. Sacramentum enim Baptismi est quod habet qui baptizatur: et Sacramentum dandi Baptismi est quod habet qui ordinatur. Sicut autem baptizatus, si ab unitate recesserit, sacramentum Baptismi non amittit; sic etiam ordinatus, si ab unitate recesserit, Sacramentum dandi Baptismi non amittit. Nulli enim Sacramento iniuria facienda est: si discedit a malis, utrumque discedit; si permanet in malis, utrumque permanet. Sicut ergo acceptatur Baptismus, quem non potuit amittere qui ab unitate discesserat; sic acceptandus est Baptismus, quem dedit ille qui Sacramentum dandi cum discederet non amiserat. Nam sicut redeuntes, qui priusquam recederent baptizati sunt, non rebaptizantur: ita redeuntes, qui priusquam recederent ordinati sunt, non utique rursus ordinantur; sed aut administrant quod administrabant, si hoc Ecclesie utilitas postulat; aut si non administrant, Sacramentum ordinationis sue tamen gerunt; et ideo eis manus inter laicos non imponitur. Nam neque sacramentum Baptismi, neque sacramentum dandi Baptismi, quando ab eis cum Maximiano discessit, Felicianus amisit. Nunc enim eum secum habent cum eis ipsis, quos cum foris esset,  in Maximiani schismate baptizauit. Quapropter potuerunt ab eis accipere ceteri, cum ad nostrum consortium non accessissent, quod illi non amiserant, cum a nostro consortio recessissent. Quibus rebus ostenditur, et ipsos impie facere qui rebaptizare conantur orbis unitatem, et nos recte facere qui Dei Sacramenta improbare nec in ipso schismate audemus. In quo enim nobiscum sentiunt, in eo etiam nobiscum sunt: in eo autem a nobis recesserunt, in quo a nobis dissentiunt. Non enim accessus iste atque discessus corporalibus motibus, et non spiritualibus est metiendus. Sicut enim coniunctio corporum fit per continuationem locorum, sic animorum quidam contactus est consensio uoluntatum. Si ergo qui recessit ab unitate, aliquid aliud agere uoluerit, quam quod in unitate percepit, in eo recedit atque disiungitur: quod autem ita uult agere sicut in unitate agitur, ubi hoc accepit et didicit, in eo manet atque coniungitur.

CAPUT II.---3. Itaque isti in quibusdam rebus nobiscum sunt, in quibusdam uero a nobis exierunt. Proinde illa in quibus nobiscum sunt, eos agere non uetamus: in quibus autem nobiscum non sunt, ut ueniendo accipiant, uel redeundo recipiant, adhortamur; et quibus modis possumus, ut id eligant emendati atque correcti, cum caritate satagimus. Non eis itaque dicimus, Nolite dare: sed, nolite in schismate dare. Nec eis quos uidentur baptizaturi dicimus, Nolite accipere: sed, Nolite in schismate accipere. Nam si quem forte cegerit extrema necessitas, ubi catholicum per quem accipiat non inuenerit, et in animo pace catholica custodita per aliquem extra unitatem catholicam positum acceperit, quod erat in ipsa catholica unitate accepturus; si statim etiam de hac uita migrauerit, non eum nisi catholicum deputamus. Si autem fuerit a corporali morte liberatus, cum se catholice congregationi etiam corporali presentia reddiderit, unde nunquam corde discesserat, non solum non improbamus quod fecit, sed etiam securissime uerissimeque laudamus; quia presentem Deum credidit cordi suo, ubi unitatem seruabat; et sine sancti Baptismi sacramento, quod ubicumque inuenit, non hominum, sed Dei esse cognouit, noluit ex hac uita migrare. Si quis autem cum possit in ipsa Catholica accipere, per aliquam mentis peruersitatem eligit in schismate baptizari: etiamsi postea uenire ad Catholicam cogitat, quia certus est ibi prodesse Sacramentum, quod alibi accipi quidem potest, prodesse autem non potest; procul dubio peruersus et iniquus est, et tanto perniciosius quanto scientius. Ita enim non dubitat recte illic accipi, sicut non dubitat illic prodesse etiam quod alibi acceperit.

CAPUT III.---4. Duo sunt etiam que dicimus, et esse in Catholica Baptismum, et illic tantum recte accipi: utrumque horum Donatiste negant. Item alia duo dicimus, esse apud Donatistas Baptismum, non autem illic recte accipi: horum duorum illi unum magnopere affirmant, id est, esse ibi Baptismum; non  autem illic recte accipi, nolunt fateri. Harum quatuor sententiarum tres nostre tantum sunt, unam uero utrique dicimus. Nam esse in Catholica Baptismum, et recte illic accipi, et apud Donatistas non recte accipi, nos tantum dicimus: esse uero Baptismum et apud Donatistas, et illi asserunt, et nos concedimus. Quisquis ergo uult baptizari, et certus est iam sibi nostram Ecclesiam ad christianam salutem esse deligendam [1 1Kb] , et in ea sola prodesse baptismum Christi etiamsi alibi acceptum fuerit; sed ideo in parte Donati uult baptizari, quia esse ibi Baptismum non illi soli neque nos soli, sed utrique dicimus: attendat alia tria. Si enim nos elegit sequi in iis que illi non dicunt, ea uero que utrique dicimus, preponit his que nos soli dicimus; satis est nobis quod ea que illi non dicunt, et nos soli dicimus, preponit eis que illi soli dicunt. Esse autem in Catholica Baptismum, nos dicimus, illi non dicunt. Recte accipi in Catholica Baptismum, nos dicimus, illi non dicunt. Non recte accipi in parte Donati Baptismum, nos dicimus, illi non dicunt. Sicut ergo id potius credit quod nos soli dicimus esse credendum; ita hoc potius faciat quod nos soli dicimus esse faciendum. Quod autem utrique esse credendum dicimus, hoc, si ita putat, robustius credat; quam id quod a solis nobis dicitur. Robustius enim crediturus est esse Baptismum Christi in parte Donati, quod ab utrisque nostrum dicitur, quam esse Baptismum in Catholica, quod a catholicis tantummodo dicitur. Sed rursus magis crediturus est esse Baptismum Christi etiam apud nos, quod nos soli dicimus, quam non esse apud nos, quod illi soli dicunt. Iam enim decreuit et certus est, in quibus dissentimus, nos illis esse preponendos. Ita ergo, quod nos soli dicimus, recte apud nos accipi, magis crediturus est, quam non recte apud nos accipi, quia hoc illi soli dicunt. Eadem regula, quod nos soli dicimus, non recte apud illos accipi, magis crediturus est, quam id quod illi soli dicunt, id est, recte apud illos accipi. Frustra itaque sibi uidetur securus ibi accipere, quod esse quidem ibi utrique dicimus, sed ibi esse accipiendum non utrique dicimus. Elegit autem ipse, in eo quod non utrique dicimus, nobis potius inherere. Hic ergo securus accipiat, ubi et esse et recte accipi certus est: illic autem non accipiat, quod esse ibi quidem dicunt, sed ibi accipiendum esse non dicunt, quorum sententiam decreuit eligere. Quanquam etiam si dubium haberet, non illic recte accipi quod in Catholica recte accipi certum haberet, grauiter peccaret, in rebus ad salutem anime pertinentibus, uel eo solo quod certis incerta preponeret. Recte quippe hominem in Ecclesia catholica baptizari eo ipso certus est, quod etiam alibi baptizatus huc transire decreuit. Non recte autem apud Donatistas hominem baptizari, saltem incertum habeat, cum hoc illi dicant, quorum sententiam Donatistis anteponendam esse certum habet: et incertis certa preferendo hic baptizetur, ubi propterea certus est  recte fieri, quia et cum alibi facere cogitabat [1 1Kb] , huc transeundum esse decreuerat.

CAPUT Iu.---5. Iam uero si quis non intelligit quomodo fieri possit, ut quod ibi esse confitemur, non ibi recte dari dicamus; illud attendat, quia nec recte ibi esse dicimus, quod et illi dicunt in his qui ab eorum communione discedunt. Intueatur [2 1Kb] etiam similitudinem note militaris, quia extra militiam a desertoribus et haberi et accipi potest; sed tamen extra militiam nec habenda nec accipienda est, et reducto uel perducto ad militiam nec mutanda nec iteranda est. uerumtamen alia causa est eorum qui in istos hereticos imprudenter incurrunt, ipsam esse Christi Ecclesiam existimantes: alia eorum qui nouerunt non esse catholicam Ecclesiam, nisi eam que, sicut promissa est, toto terrarum orbe diffunditur et extenditur usque ad fines terre, que crescens inter zizania et in tedio scandalorum requiem futuram desiderans, dicit in Psalmis, A finibus terre ad te clamaui; dum tederet anima mea, in petra exaltasti me. Petra autem erat Christus: in quo nos iam resuscitatos et in celo considentes, dicit Apostolus , nondum in re, sed in spe. Ideoque sequitur Psalmus, et dicit: Deduxisti me, quia factus es spes mea, turris fortitudinis a facie inimici . Ex illius [3 1Kb] quippe promissionibus tanquam telis et iaculis in turri munitissima constitutis, non solum cauetur, sed etiam expugnatur inimicus, induens lupos suos pellibus ouium , ut dicant, Ecce hic est Christus, ecce illic ; et ab uniuersitate ciuitatis super montem constitute, ad particulas insidiarum suarum multos separent, et iugulatos absumant. Et cum hoc nouerint, eligunt extra communionem unitatis corporis Christi accipere Baptismum Christi, ad eamdem communionem cum eo quod alibi acceperint postea migraturi. Scientes enim habituri sunt aduersus Ecclesiam Christi Baptismum Christi, uel eo ipso die quo accipiunt. Quod si sceleratum est, quis est qui dicat, Permittatur mihi uno die scelus admittere? Si enim transiturus est ad Catholicam, quero causam. Quid aliud responsurus est, nisi quia malum est esse in parte Donati, et non esse in catholica unitate? Hoc igitur malum quot diebus feceris, tot dierum malum facturus es: et dici potest, maius malum fieri plurium dierum, minus autem paucorum; nullum autem malum fieri, dici non potest. Quid autem opus est hoc tam exsecrabile malum uel uno die, uel una hora committere? Hoc enim qui sibi concedi uult, potest ab Ecclesia uel ab ipso Deo petere, ut sibi uel uno die apostatare concedat. Nam cur unius dici esse apostata timeat, et unius diei esse schismaticus hereticusue non timeat, nulla causa est.

CAPUT u.---6. Illic, inquit, accipere malui, ubi Baptismum Christi esse utrique consentiunt. Sed illic  non recte accipi, illi ad quos migraturus es dicunt: recte uero illic accipi, illi a quibus migraturus es dicunt. Illud itaque quod hi dicunt, quos ipse postponis contradicentibus illis quos ipse anteponis, aut falsum est, aut, ut mitius dicatur, incertum. uera ergo falsis, aut incertis certa prepone. Illic enim, quo migraturus es cum alibi acceperis, recte posse accipi quod desideras, non illi tantum ad quos transiturus es, sed tu ipse qui transiturus es confiteris. Si enim utrum recte illic posset accipi dubitares, etiam illuc transeundum esse dubitares. Accipere itaque in parte Donati, si incertum est esse peccatum; quis dubitet certum esse peccatum, non ibi potius accipere, ubi certum est non esse peccatum? Illi uero qui per ignorantiam ibi baptizantur, arbitrantes ipsam esse Ecclesiam Christi, in istorum quidem comparatione minus peccant: sacrilegio tamen schismatis uulnerantur: non ideo non grauiter, quod alii grauius. Cum enim dictum est quibusdam, Tolerabilius erit Sodomis in die iudicii quam uobis ; non ideo dictum est, quia Sodomite non torquebuntur, sed quia illi grauius torquebuntur.

7. Quanquam hoc fuerat fortasse occultum aliquando et incertum. Unde autem sanantur hi qui aduertunt et corriguntur, inde grauantur hi qui cum iam ignorare non permittantur, in perniciem suam pertinaciter seuiunt. Damnatio quippe Maximianistarum, et receptio damnatorum, cum his quos extra eorum communionem in sacrilegio, sicut concilium  eorum clamat, in schismate baptizarunt, totam istam soluit questionem, totam contentionem abstulit. Nihil omnino inter nos et eos Donatistas qui Primiano communicant dereliquit, unde dubitetur, non solum haberi, sed etiam dari posse Baptismum Christi ab eis qui ab Ecclesia separantur. Sicut enim ipsi eos quos Felicianus in schismate baptizauit, uerum Baptismum accepisse fateri coguntur, quia eos secum nunc habent in ipso Baptismo quem in schismate perceperunt: sic nos dicimus Baptismum Christi esse etiam extra communionem catholicam, quem dant illi qui ab eadem communione precisi sunt, quia eum, cum preciderentur, non amiserunt. Et quod ipsi se putant contulisse illis quos Felicianus in schismate baptizauit, cum eos sibi reconciliauerunt; id est, non ut acciperent quod non habebant, sed ut prodesset eis quod inutiliter in schismate acceperant et habebant: hoc uere confert et prestat Deus per communionem catholicam illis qui ueniunt ab aliqua heresi uel schismate, ubi Baptismum Christi acceperunt; id est, non ut Baptismi sacramentum incipiant habere quod non habebant, sed ut incipiat eis prodesse quod habebant [1 1Kb] .

CAPUT uI.---8. Quapropter inter nos et ipsos quodam modo cardinales Donatistas, quorum episcopus apud Carthaginem Primianus est, iam de hac re nulla est controuersia. uoluit enim Deus per Maximianistas eam finiri, ut quod caritate suadente nolebant,  exemplo suo cogente fateantur. Sed adhuc propterea inde disputamus, ne illi sibi uideantur aliquid dicere, qui nec istis communicant, qui apud se potius, quanto pauciores, tanto sinceriores Donatistas remansisse contendunt. Qui si Maximianiste soli essent, nec ipsorum salutem contemnere deberemus. Quanto ergo magis quia eadem pars Donati in multa minutissima frusta concisa est, que omnes minute particule hanc unam multo grandiorem, in qua Primianus est, de recepto Maximianistarum Baptismo reprehendunt, et singule conantur asserere, apud se tantummodo uerum Baptismum remansisse, nec omnino esse alibi, nec in toto orbe terrarum qua Ecclesia catholica expanditur, nec in ipsa grandiore parte Donati, nec in ceteris preter se unam ex minutissimis partibus? Que omnes particule si aduertere uoluerint uocem non hominis, sed ipsius manifestissime ueritatis, et animosum spiritum sue peruersitatis edomare, non utique ad partem Donati maiorem, de qua precisa precise sunt, sed ad ipsam uiriditatem radicis Catholice de ariditate propria reuertentur. Omnes quippe isti ubi contra nos non sunt, pro nobis sunt: ubi autem nobiscum non colligunt, spargunt.

CAPUT uII.---9. Iam enim ne uidear humanis argumentis id agere, quoniam questionis huius obscuritas prioribus Ecclesie temporibus ante schisma Donati magnos uiros, et magna caritate preditos patres episcopos ita inter se compulit salua pace disceptare atque fluctuare, ut diu conciliorum in suis quibusque regionibus diuersa statuta nutauerint, donec plenario totius orbis concilio, quod saluberrime sentiebatur, etiam remotis dubitationibus, firmaretur  : ex Euangelio profero certa documenta, quibus Domino adiuuante demonstro, quam recte placuerit et uere secundum Deum, ut hoc in quoquam schismatico uel heretico ecclesiastica medicina curaret, in quo uulnere separabatur [1 1Kb] ; illud autem quod sanum maneret, agnitum potius approbaretur, quam improbatum uulneraretur. Certe Dominus in Euangelio dicit: Qui non est mecum, aduersum me est; et qui mecum non colligit, spargit. Tamen cum ad eum discipuli retulissent, uidisse se quemdam in eius nomine pellentem demonia, et prohibuisse, quia cum illis eum non sequebatur: Nolite, inquit, prohibere. Qui contra uos non est, pro uobis est. Non potest enim quisquam in meo nomine facere aliquid, et male loqui de me . Si nichil in illo corrigendum erat; securus ergo sit quisquis extra communionem Ecclesie constitutus colligit in Christi nomine, dissociatus a christiana societate: atque ita falsum erit illud, Qui non est mecum, aduersum me est; et qui non colligit mecum, spargit. Si autem quod discipuli Domini per ignorantiam facere uoluerunt, id in eo corrigendum est; quod dixit Dominus, Nolite prohibere: cur hoc ipse prohiberi prohibuit? Et quomodo erit uerum quod  ibi ait, Qui contra uos non est, pro uobis est? In hoc enim facto non contra eos, sed pro eis erat, ubi per nomen Christi sanitates operabatur. Ut ergo utraque sententia uera sit, sicuti uera est, et illa ubi ait, Qui non est mecum, aduersum me est; et qui mecum non colligit, spargit; et illa ubi ait, Nolite prohibere; qui enim contra uos non est, pro uobis est: quid restat intelligendum, nisi quia ille in tanti nominis ueneratione confirmandus fuit, ubi non erat contra Ecclesiam, sed pro Ecclesia; et illa tamen separatione culpandus, ubi si colligeret spargeret; et si forte ueniret ad Ecclesiam, non illud quod habebat ibi acciperet, sed in quo aberrauerat emendaret?

CAPUT uIII.---10. Neque enim et Cornelii gentilis hominis orationes non sunt exaudite, aut eleemosyne non sunt accepte: imo et angelum ad se mitti, et missum meruit intueri, per quem posset utique sine hominis alicuius accessu cuncta necessaria discere. Sed quoniam quidquid boni in orationibus et eleemosynis habebat, prodesse illi non poterat, nisi per uinculum christiane societatis et pacis incorporaretur Ecclesie; iubetur mittere ad Petrum, et per illum discit Christum; per illum etiam baptizatus, christiano populo consortio quoque communionis adiungitur, cui sola bonorum operum similitudine iungebatur . Perniciose quippe contemneret bonum quod nondum habebat, superbiens ex illo quod habebat. Sic etiam qui se ipsos a societate ceterorum separantes, caritate uiolata, unitatis uinculum rumpunt, si nichil faciunt eorum que in illa societate acceperunt, in omnibus separati sunt: et ideo quem sibi sociauerint, si uenire ad Ecclesiam uoluerit, debet omnia que non accepit accipere. Si uero nonnulla eadem faciunt, non se in eis separauerunt; et ex ea parte in texture compage detinentur, in cetera scissi sunt. Proinde si quem sibi sociauerint, ex ea parte nectitur Ecclesie, in qua nec illi separati sunt: et ideo si uenire ad Ecclesiam uoluerit, in eo sanatur ubi laniatus errabat: ubi uero sanus connectebatur, non curatur, sed agnoscitur; ne cum sana curare uolumus, potius uulneremus. Itaque illi quos baptizant, sanant a uulnere idololatrie uel infidelitatis; sed grauius feriunt uulnere schismatis. Idololatras enim in populo Dei gladius interemit , schismaticos autem terre hiatus absorbuit . Et Apostolus: Si habeam omnem, inquit, fidem, ita ut montes transferam, caritatem uero non habeam, nichil sum.

11. Si quis adducatur ad medicum in aliqua necessaria parte corporis graui uulnere sauciatus, si dixerit medicus, Moritur inde nisi curetur: non opinor illi qui eum adduxerunt, ita desipiunt, ut consideratis atque numeratis ceteris membris eius sanis, respondeant medico et dicant, Ergone ista sana tot membra non ualent ad eius uitam, et illud unum uulneratum ualet ad mortem? Non utique hoc dicunt, sed curandum offerunt: nec ideo tamen quia curandum offerunt, medicum rogant, ut etiam illa que sana sunt curet; sed illi uni loco medicinam instanter adhibeat,  unde mors etiam sanis [1 1Kb] ceteris imminet, et nisi sanetur adueniet. Quid ergo prodest homini uel sana fides, uel sanum fortasse solum fidei sacramentum, ubi letali uulnere schismatis perempta est sanitas caritatis, per cuius solius peremptionem etiam illa integra trahuntur ad mortem? Quod ne fiat, non cessat misericordia Dei per unitatem sancte Ecclesie sue, ut ueniant et curentur per medicamentum reconciliationis, per uinculum pacis. Nec ideo se putent sanos esse, quia dicimus eos habere aliquid sanum: nec rursus putent ideo curandum esse quod sanum est, quia ostendimus aliquid uulneratum. Itaque in Sacramenti sanitate, quia contra nos non sunt, pro nobis sunt: in schismatis autem uulnere, quia cum Christo non colligunt, spargunt. Non extollantur ex his que habent. Quid tantum per ea que sana sunt superbos oculos ducunt? Et uulnus suum dignentur humiliter intueri, nec solum quid adsit, sed etiam quid desit attendant.

CAPUT IX.---12. uideant quam multa et quam magna nichil prosint, si unum quiddam defuerit, et uideant quid sit ipsum unum. Nec me in hoc audiant, sed Apostolum: Si linguis, inquit, hominum loquar et Angelorum, caritatem autem non habeam, factus sum eramentum [2 1Kb] sonans, aut cymbalum tinniens. Et si habuero prophetiam, et sciero omnia sacramenta, et omnem scientiam, et si habuero omnem fidem ut montes transferam, caritatem autem non habeam, nichil sum . Quid ergo eis prodest si et linguam in sacris mysteriis habeant angelicam, et prophetiam quemadmodum Caiphas  et Saül , ut aliquando prophetent, quos fuisse damnabiles sancta Scriptura testatur? Si sacramenta non tantum sciant, sed et habeant, sicut habuit Simon magus : si fidem, sicut demonia confessa sunt Christum; neque enim non credebant cum dicerent, Quid nobis et tibi est, Fili Dei? scimus qui sis . Si dispertiant ipsi etiam substantiam suam pauperibus, sicut multi, non solum in Catholica, sed in diuersis heresibus faciunt. Si aliqua ingruente persecutione tradant ad flammas nobiscum corpus suum pro fide quam pariter confitentur: tamen quia separati hec agunt, non sufferentes inuicem in dilectione, neque studentes seruare unitatem spiritus in uinculo pacis , caritatem utique non habendo, etiam cum illis omnibus que nichil eis prosunt, ad eternam salutem peruenire non possunt.

CAPUT X.---13. Sed uidentur sibi argutissime querere, »utrum generet filios Baptismus Christi in parte Donati, an non generet:« ut si consenserimus quod generet, suam esse asseuerent Ecclesiam matrem, que filios potuit de Christi Baptismate generare; et quia unam oportet esse Ecclesiam, ex hoc iam nostram non esse Ecclesiam criminentur. Si autem dixerimus, non generat: »Cur ergo,« aiunt, »apud uos non renascuntur per Baptismum, qui transeunt  a nobis ad uos, cum apud nos fuerint baptizati, si nondum nati sunt?«

14. Quasi uero ex hoc generet unde separata est, et non ex hoc unde coniuncta est. Separata est enim a uinculo caritatis et pacis, sed iuncta est in uno Baptismate. Itaque est una Ecclesia, que sola Catholica nominatur; et quidquid suum habet in communionibus diuersorum a sua unitate separatis, per hoc quod suum in eis habet, ipsa utique generat, non ille. Neque enim separatio earum generat, sed quod secum de ista tenuerunt: quod si et hoc dimittant, omnino non generant. Hec itaque in omnibus generat, cuius Sacramenta retinentur, unde possit tale aliquid ubicumque generari: quamuis non omnes quos generat ad eius pertineant unitatem, que usque in finem perseuerantes saluabit. Neque enim hi soli ad eam non pertinent, qui separationis aperto sacrilegio manifesti sunt; sed etiam illi qui in eius unitate corporaliter mixti per uitam pessimam separantur. Etenim Simonem magum per Baptisma ipsa pepererat: cui tamen dictum est, quod non haberet partem in hereditate Christi . Numquid ei Baptismus, numquid Euangelium, numquid Sacramenta defuerunt? Sed cui caritas defuit, frustra natus est, et ei expediebat fortasse non nasci. Numquid non erant nati quibus Apostolus dicit, Tanquam paruulis in Christo lac uobis potum dedi, non escam? Eos tamen a sacrilegio schismatis reuocat, in quod ideo irruebant, quia carnales erant: Quasi paruulis, inquit, in Christo lac uobis potum dedi, non escam; nondum enim poteratis: sed nec adhuc quidem potestis; carnales enim estis adhuc. Cum enim sint inter uos emulatio et contentio, nonne carnales estis, et secundum hominem ambulatis? Cum enim quis dicat, Ego quidem sum Pauli; alius autem, Ego Apollo; nonne homines estis ? De his enim supra dicit: Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata; sitis autem perfecti in eodem sensu et in eadem sententia. Nuntiatum est enim mihi de uobis, fratres mei, ab his qui sunt Chles, quia contentiones sunt in uobis. Hoc autem dico, quia unusquisque uestrum dicit, Ego quidem sum Pauli, ego autem Apollo, ego Cephe, ego autem Christi. Diuisus est Christus? Numquid Paulus crucifixus est pro uobis, aut in nomine Pauli baptizati estis ? Isti ergo si in hac obstinatione et peruersitate remanerent, certe quidem nati erant, nec tamen ad ipsam Ecclesiam de qua nati erant, per pacis atque unitatis uinculum pertinerent. Ergo ipsa generat, et per uterum suum, et per uteros ancillarum, ex eisdem Sacramentis, tanquam ex uiri sui semine. Non enim frustra dicit Apostolus, omnia illa in figura esse gesta . Sed qui superbiunt et legitime matri non adiunguntur, similes sunt Ismeli, de quo dictum est: Eiice ancillam et filium eius; non enim heres erit filius ancille cum filio meo Isaac . Qui autem pacifice diligunt legitimam patris sui coniugem, cuius legitimo iure generati sunt, similes sunt filiis Iacob, quamuis de ancillis natis, sed  tamen eamdem hereditatem sumentibus . Qui autem de utero ipsius matris intus in unitate nati, negligunt gratiam quam acceperunt, similes sunt Esau filio Isaac, qui reprobatus est, Deo attestante et dicente, Iacob dilexi, Esau autem odio habui: cum ambo ex uno concubitu concepti, ex uno utero nati sint .

CAPUT XI.---15. Querunt etiam, utrum peccata dimittantur per Baptismum in parte Donati: ut si dixerimus dimitti, respondeant, Ergo est illic Spiritus sanctus; quia cum insufflante Domino datus esset discipulis, tunc secutus est et ait: Baptizate gentes in nomine Patris et Filii et Spiritus sancti : si cui dimiseritis peccata, dimittentur ei; si cui tenueritis, tenebuntur . Et si ita est, inquiunt, communio nostra est Ecclesia Christi: non enim preter Ecclesiam dimissionem peccatorum Spiritus sanctus operatur. Et si nostra communio est Ecclesia Christi, non est Ecclesia Christi uestra communio. Una est enim, quecumque illa sit, de qua dictum est, Una est columba mea, una est matri sue : nec possunt Ecclesie tot esse, quot schismata. Si autem dixerimus non ibi dimitti peccata: Ergo, inquiunt, non est illic uersus Baptismus; et propterea quos a nobis suscipitis, uos baptizare debetis; quod quia non facitis, in Ecclesia Christi uos non esse fatemini.

16. His ita resistimus, secundum Scripturas, eos interrogantes, ut quod a nobis querunt, sibi ipsi respondeant. Quero enim ut dicant, utrum dimittantur peccata ubi caritas non est. Peccata enim tenebre animarum sunt. Audimus quippe Ioannem dicentem, Qui odit fratrem suum, in tenebris est usque adhuc . Nulli autem schismata facerent, si fraterno odio non excecarentur. Si ergo dicimus non ibi dimitti peccata; quomodo renascitur qui apud eos baptizatur? Quid est enim renasci per Baptismum, nisi a uetustate renouari? Quomodo autem renouatur a uetustate, cui peccata preterita non dimittuntur? Quod si renatus non est, nec Christum induit, ex quo conficitur ut denuo baptizandus uideatur. Quia dicit Apostolus, Quotquot enim in Christo baptizati estis, Christum induistis : quem ille si non induit, nec in Christo baptizatus habendus est. Porro quia in Christo dicimus baptizatum, fatemur eum Christum induisse: et si hoc fatemur, regeneratum fatemur. Quod si ita est, et peccata dimissa sunt. Quomodo ergo dicit Ioannes, Qui odit fratrem suum, in tenebris manet usque adhuc; si iam facta est remissio peccatorum? Annon est in schismate odium fraternum? quis hoc dixerit, cum et origo et pertinacia schismatis nulla sit alia, nisi odium fratris?

17. Hanc illi questionem soluere sibi uidentur cum dicunt: Non est ergo in schismate remissio peccatorum, et ideo nec regeneratio noui hominis, et propterea nec Baptismus Christi. Nos autem quia fatemur ibi esse Baptismum Christi, hanc eis questionem soluendam proponimus: Magus ille Simon, utrum uero  Christi Baptismate tinctus sit. Respondebunt, Ita; quia sancte Scripture auctoritate coguntur. Quero ergo utrum fateantur ei dimissa peccata? Profecto fatebuntur. Item quero, cur ei dixerit Petrus, non eum habere partem in sorte sanctorum? Quia, inquiunt, postea peccauit, pecunia uolens emere donum Dei, cuius uenditores esse Apostolos credidit.

CAPUT XII.---18. Quid, si ad ipsum Baptismum fictus accessit? dimissa sunt ei peccata, an non sunt dimissa? Eligant quod uolunt; utrumlibet elegerint, sufficit nobis. Si dimissa dixerint; quomodo ergo Spiritus sanctus discipline effugiet fictum , si in isto ficto remissionem operatus est peccatorum? Si dixerint non esse dimissa; quero, si postea fictionem suam corde concusso et uero dolore fateretur, denuo baptizandus iudicaretur? Quod si dementissimum est dicere; fateantur uero Baptismo Christi baptizari posse hominem, et tamen cor eius in malitia uel sacrilegio perseuerans, peccatorum abolitionem non sinere fieri: atque ita intelligant in communionibus ab Ecclesia separatis posse homines baptizari, ubi Christi Baptismus eadem sacramenti celebratione datur et sumitur; qui tamen tunc prosit ad remissionem peccatorum, cum quis reconciliatus unitati, sacrilegio dissensionis exuitur, quo eius peccata tenebantur, et dimitti non sinebantur. Sicut enim in illo qui fictus accesserat, fit ut non denuo baptizetur, sed ipsa pia correctione et ueraci confessione purgetur, quod non posset sine Baptismo, ut quod ante datum est, tunc ualere incipiat ad salutem, cum illa fictio ueraci confessione recesserit: sic etiam iste qui Baptisma Christi, quod non amiserunt qui se separauerunt, inimicus caritatis et pacis Christi, in aliqua heresi aut schismate accepit, quo sacrilego scelere peccata eius non dimittebantur, cum se correxerit, et ad Ecclesie societatem unitatemque uenerit, non iterum baptizandus est; quia ipsa ei reconciliatione ac pace prestatur, ut ad remissionem peccatorum eius in unitate iam prodesse incipiat Sacramentum, quod acceptum in schismate prodesse non poterat.

19. Si autem dixerint, in illo qui fictus accessit, per sanctam uim tanti sacramenti dimissa quidem illi esse peccata in ipso temporis puncto, sed per fictionem eius rediisse continuo: ut Spiritus sanctus et adfuerit baptizato ut peccata recederent, et perseuerantiam fictionis fugerit ut redirent; ut et illud uerum sit, Quotquot in Christo baptizati estis, Christum induistis; et illud, Spiritus enim sanctus discipline effugiet fictum: id est, ut et induat eum Christo sanctitas Baptismi, et exuat eum Christo pernicies fictionis: sicut fit cum quisque a tenebris per lucem transit ad tenebras; oculi quidem eius in tenebras perpetuo diriguntur, sed non potest lux [1 1Kb] nisi perfundere transeuntem: si hoc ergo dixerint, hoc etiam in eis intelligant fieri, qui extra Ecclesie communionem, sed tamen Baptismate Ecclesie baptizantur, quod ubicumque fuerit, sanctum est per se ipsum: et ideo non  est eorum qui se separant, sed eius unde se separant: ualet tamen et apud eos hactenus, ut per eius lucem transeant ad dissensionis sue tenebras, continuo redeuntibus peccatis, que Baptismatis sanctitas in illo temporis puncto dimiserat, tanquam redeunte obscuritate quam lux in transitu excusserat.

20. Nam redire dimissa peccata, ubi fraterna caritas non est, apertissime Dominus docet de illo seruo, quem cum inuenisset debitorem decem millium talentorum, deprecanti omnia dimisit. Ille autem conseruum suum qui ei debebat centum denarios, cum miseratus non fuisset, iussit eum dominus reddere que ei dimiserat. Tempus ergo quo accipitur indulgentia per Baptismum, tanquam tempus est reddende rationis, ut omnia debita que inuenta fuerint dimittantur. Non tamen ille seruus postea dedit conseruo suo mutuam pecuniam, quam cum ille non posset reddere, non eius misertus est: sed iam ei debebat conseruus eius, cum ipse rationem domino suo reddens, tanti numeri debito solueretur; nec dimiserat conseruo suo quod ei debebat, et sic accesserat ut ei dimitteret dominus. Hoc indicant uerba conserui dicentis: Patientiam habe in me, et reddam tibi [1 1Kb] . Alioquin diceret, Iam mihi hoc dimiseras, cur iterum repetis? Hoc et ipsius Domini uerba manifestius aperiunt. Ait enim: Egressus autem seruus ille, inuenit unum de conseruis suis qui debebat ei centum denarios . Non dixit, Cui iam debitum centum denariorum dimiserat. Si enim dimiserat, non ei debebat. Quia ergo dixit, debebat ei; manifestum est quod non dimiserat. Et melius quidem fuerat, atque hoc potius congruebat tanto debitori reddituro rationem, et exspectanti misericordiam domini sui, ut prior ipse conseruo dimitteret quod ei debebatur, et sic ad rationem reddendam, ubi misericordia domini imploranda erat, accederet. Nec tamen illud quod nondum conseruo dimiserat, impediuit dominum eius, quominus in illo tempore accipiende rationis dimitteret ei omnia que debebat. Sed quid profuit, quandoquidem in caput eius propter odiorum perseuerantiam rursus omnia continuo replicata sunt? Sic non impeditur Baptismi gratia, quominus omnia peccata dimittat, etiamsi odium fraternum in eius cui dimittuntur animo perseuerat. Soluitur enim hesternus dies, et quidquid supra est [2 1Kb] soluitur, etiam ipsa hora momentumque ante Baptismum et in Baptismo [3 1Kb] . Deinceps autem reus esse continuo incipit, non solum consequentium, sed etiam preteritorum dierum, horarum, momentorum, redeuntibus omnibus que dimissa sunt [4 1Kb] : et hec sepe contingunt in Ecclesia.

CAPUT XIII.---21. Nam plerumque fit ut homo  habeat inimicum quem iniquissime oderit: quanquam etiam iniquos inimicos diligere iubeamur, et orare pro eis. Subito autem periculo mortis incipit perturbari, et poscit Baptismum, quem tanta festinatione accipit, ut necessariam interrogationem paucorum uerborum uix periculi tempus admittat,  ut illud odium corde pellatur, etiam ipsi si baptizanti sit cognitum. Certe ista non solum apud nos, sed etiam apud illos euenire non cessant. Quid ergo dicimus? Dimittuntur peccata huic homini, an non dimittuntur? Prorsus quod uolunt eligant. Si enim dimittuntur, continuo redeunt: Euangelium loquitur, ueritas clamat. Siue ergo dimittantur, siue non dimittantur, necessaria est postea medicina: nec tamen si uixerit, atque id corrigendum esse didicerit atque correxerit, denuo baptizatur, siue apud illos, siue apud nos. Sic et illa que schismatici uel heretici non aliter habent, nec aliter agunt quam uera Ecclesia, cum ad nos ueniunt, non emendamus, sed potius approbamus. In quibus enim non dissentiunt a nobis, in eis non disiunguntur a nobis. Sed tamen quia nichil eis prosunt quamdiu schismatici uel heretici sunt, propter alia in quibus a ueritate dissentiunt, et propter ipsum separationis immanissimum scelus, siue permanserint in eis peccata, siue continuo dimissa redierint, ut ad sanitatem pacis [1 1Kb] atque caritatis ueniant adhortamur; non solum ut aliquid habeant quod non habebant, sed ut eis etiam illud prodesse incipiat quod habebant.

CAPUT XIu.---22. Frustra ergo nobis dicunt: »Si Baptismum nostrum acceptatis, quid minus habemus, ut nobis de uestra communione consulendum putetis?« Respondemus enim: Non Baptismum uestrum acceptamus; quia non est Baptismus ille schismaticorum uel hereticorum, sed Dei et Ecclesie, ubicumque fuerit inuentus et quocumque translatus. uestrum autem non est, nisi quod praue sentitis, et sacrilege agitis, et impie separamini. Nam si cetera omnia uera uel sentiatis uel habeatis [2 1Kb] , et in eadem tamen separatione duretis aduersus uinculum fraterne pacis, aduersus unitatem omnium fratrum, qui toto orbe terrarum, sicut promissi sunt, ita exhibiti; quorum omnium causas et corda nullo modo unquam nosse aut discutere potuistis, ut merito damnaretis; qui non possunt propterea rei esse, quia iudicibus ecclesiasticis potius quam litigatoribus crediderunt: hoc solum minus habetis, quod minus habet qui caritatem non habet. Iam quid opus est ut nos retexamus? uos ipsi in Apostolo inspicite, quantum sit quod minus habetis. Quid autem interest qui caritatem non habet, utrum foras auolet aliquo uento tentationis ablatus, an intus de messe dominica non recedat in ultima uentilatione separandus? Et tamen etiam tales, si iam semel per Baptismum nati sunt, iterum eos nasci non oportet.

CAPUT Xu.---23. Ecclesia quippe omnes per Baptismum parit, siue apud se, id est, ex utero suo;  siue extra se de semine uiri sui: siue de se, siue de ancilla [1 1Kb] . Sed et Esau de uxore natus, propter fraternam discordiam separatus est a populo Dei. Et Aser per uxoris quidem potestatem, sed ex ancilla natus, propter fraternam concordiam terram promissionis accepit. Unde et Ismeli, ut separaretur a populo Dei, non obfuit mater ancilla, sed obfuit fraterna discordia: et non profuit potestas uxoris, cuius magis filius erat, quia per ipsius iura coniugalia et in ancilla seminatus erat, et ex ancilla susceptus. Sicut apud istos Ecclesie iure quod est in Baptismo, nascuntur quicumque nascuntur: sed si concordent cum fratribus, per unitatem pacis ad terram ueniunt promissionis, non de materno utero rursus eiiciendi, sed in paterno semine agnoscendi: si autem in discordia perseuerent, ad Ismelis funiculum pertinebunt. Prior autem fuit Ismel, postea Isaac; et prior Esau, posterior autem Iacob: non quia prior peperit heresis quam Ecclesia, aut Ecclesia ipsa prius carnales uel animales, et postea spirituales; sed quia in ipsa sorte mortalitatis nostre, ex quo de Adam nascimur, non est prius quod spirituale, sed quod animale, postea spirituale . Ex ipso autem animali sensu, quia homo animalis non percipit que sunt Spiritus Dei , omnes dissensiones et schismata generantur. In quo sensu perseuerantes Apostolus dicit ad uetus Testamentum pertinere , id est, ad terrenorum promissorum cupiditatem, in quibus quidem spiritualia figurantur, sed animalis homo non percipit que sunt Spiritus Dei.

24. Quocumque ergo tempore tales homines esse ceperint in hac uita, ut iam diuinis pro seculorum distributione Sacramentis imbuti, adhuc tamen carnaliter sapiant [2 1Kb] , et carnalia de Deo, siue in hac uita, siue post hanc uitam, sperent atque desiderent, animales sunt. Ecclesia uero, quod est populus Dei, etiam in istius uite peregrinatione antiqua res est, in aliis hominibus habens animalem portionem, in aliis autem spiritualem. Ad animales pertinet uetus Testamentum, ad spirituales Nouum. Sed primis temporibus utrumque occultum fuit ab Adam usque ad Moysen. A Moyse autem manifestatum [3 1Kb] est uetus, et in eo ipso occultabatur Nouum, quia occulte significabatur. Postea uero quam in carne Dominus uenit, reuelatum est Nouum: ueteris autem Sacramenta cessarunt; sed concupiscentie tales non cessauerunt. In illis enim sunt, quos Apostolus iam per Sacramentum Noui Testamenti natos, adhuc tamen dicit animales non posse percipere que sunt Spiritus Dei. Sicut enim in Sacramentis ueteris Testamenti uiuebant quidam spirituales, ad Nouum scilicet Testamentum, quod tunc occultabatur, occulte pertinentes: sic et nunc in Sacramento Noui Testamenti quod iam reuelatum est, plerique uiuunt animales. Qui proficere si  nolunt ad percipienda que sunt Spiritus Dei, quo eos hortatur sermo apostolicus, ad uetus Testamentum pertinebunt. Si autem proficiunt, et antequam capiant, ipso profectu et accessu [1 1Kb] ad Nouum pertinent: et si priusquam spirituales fiant, ex hac uita rapiantur, custoditi per Sacramenti sanctitatem in terra uiuentium computantur, ubi est spes nostra et portio Dominus. Nec inuenio quid uerius intelligatur in eo quod scriptum est, Imperfectum meum uiderunt oculi tui: quandoquidem sequitur, Et in libro tuo omnes scribentur .

CAPUT XuI.---25. Que autem peperit Abel et Enoch et Ne et Abraham, ipsa peperit Moysen et Prophetas tempore posteriores ante aduentum Domini; et que istos, ipsa et Apostolos et martyres nostros et omnes bonos Christianos. Omnes enim diuersis quidem temporibus nati apparuerunt, sed societate unius populi continentur; et eiusdem ciuitatis ciues labores huius peregrinationis experti sunt, et quidam eorum nunc experiuntur, et usque in finem ceteri experientur. Item que peperit Cain et Cham et Ismelem et Esau, eadem ipsa peperit et Dathan et alios in eodem populo similes; et que istos, eadem ipsa et Iudam pseudoapostolum, et Simonem magum, et ceteros usque ad hec tempora pseudochristianos in affectione animali pertinaciter obduratos, siue in unitate permixti sint, siue aperta precisione dissentiant. Sed cum tales a spiritualibus euangelizantur, et Sacramentis imbuuntur, tanquam per se ipsam Rebecca eos parit, sicut Esau: cum autem per illos qui non caste annuntiant Euangelium , tales in Dei populo generantur; Sara quidem, sed per Agar. Item boni spirituales, quando euangelizantibus uel baptizantibus carnalibus generantur, Lia quidem uel Rachel iure coniugali eos, sed per ancillarum [2 1Kb] uterum parit. Cum uero per spirituales in Euangelio generantur boni fideles, qui uel euadunt in spiritualis etatis affectum, uel eo tendere non desistunt, uel ideo non faciunt quia non possunt, sicut ex utero Sare Isaac, uel Rebecce Iacob, in nouam uitam et Nouum Testamentum nascuntur.

CAPUT XuII.---26. Itaque siue intus uersari uideantur, siue aperte foris sint, quod caro est, caro est: siue in area in sua sterilitate perseuerent, siue occasione tentationis tanquam uento extra tollantur, quod palea est, palea est. Et semper ab illius Ecclesie que sine macula et ruga est  , unitate diuisus est, etiam qui congregationi [3 1Kb] sanctorum in carnali obduratione miscetur. De nullo tamen desperandum est, siue qui intus talis apparet, siue qui foris manifestius aduersatur. Spirituales autem siue ad hoc ipsum pio studio proficientes, non eunt foras: quia et cum aliqua uel peruersitate uel necessitate hominum uidentur expelli, ibi magis probantur, quam si intus permaneant, cum aduersus Ecclesiam nullatenus eriguntur,  sed in solida unitatis [1 1Kb] petra fortissimo caritatis robore radicantur. Ad hoc enim pertinet quod in illo Abrahe sacrificio dicitur, Aues autem non diuisit .

CAPUT XuIII.---27. De Baptismi ergo questione iam, quantum arbitror, satis disserui: et quia hoc manifestissimum schisma est quod Donatistarum nomine nuncupatur, restat ut hoc de Baptismo pie credamus, quod uniuersa Ecclesia a sacrilegio schismatis remota custodit. In qua tamen si aliud alii, et aliud alii adhuc de ista questione salua pace sentirent, donec uniuersali concilio unum aliquid eliquatum sincerumque placuisset, humane infirmitatis errorem cooperiret caritas unitatis, sicut scriptum est, Quia caritas cooperit multitudinem peccatorum . Qua enim absente cetera inaniter habentur, eadem presente quedam uenialiter non habentur.

28. Exstant beati martyris Cypriani in eius litteris magna documenta, ut ad illum iam ueniam, de cuius sibi auctoritate isti carnaliter blandiuntur, cum eius caritate spiritualiter perimantur. Nam illis temporibus, antequam plenarii concilii sententia quid in hac re sequendum esset, totius Ecclesie consensio confirmasset  , uisum est ei cum ferme octoginta cepiscopis suis Africanarum Ecclesiarum, omnem hominem qui extra Ecclesie catholice communionem baptizatus fuisset, oportere ad Ecclesiam uenientem denuo baptizari. Quod non recte fieri tanto uiro nimirum propterea Dominus non aperuit, ut eius pia et humilitas et caritas in custodienda salubriter Ecclesie pace patesceret, et non solum illius temporis Christianis, sed etiam posteris ad medicinalem, ut ita dicam, notitiam signaretur. Cum enim tanti meriti, tante Ecclesie, tanti pectoris, tanti oris, tante uirtutis episcopus, aliud de Baptismo arbitraretur, quam erat diligentius inquisita ueritas firmatura; multique eius college, quamuis nondum liquido manifestatum, id tamen tenerent quod et preterita Ecclesie consuetudo, et postea totus catholicus orbis amplexus est: non se ille tamen a ceteris diuersa sentientibus separata communione disiunxit, et hoc etiam ceteris persuadere non destitit, ut sufferrent inuicem in dilectione, studentes seruare unitatem spiritus in uinculo pacis . Ita enim corporis manente compage, si quid in quibusdam membris infirmabatur, ex eorum sanitate conualesceret potius, quam precisione mortificatum diligentiam nullius curationis admitteret. Et si se ille separasset, quam multi sequerentur? quantum sibi nomen inter homines faceret? quam latius Cyprianiste quam Donatiste uocarentur? Sed non erat filius perditionis, de qualibus dictum est, Deiecisti eos dum extollerentur : sed erat filius pacis Ecclesie, qui tanta cordis illuminatione preditus, propterea non uidit aliquid, ut per eum aliud supereminentius uideretur. Et adhuc, inquit Apostolus, supereminentiorem uiam uobis demonstro: si linguis hominum  loquar, et Angelorum, caritatem autem non habeam, factus sum eramentum sonans aut cymbalum tinniens . Minus ergo ille penetrauit, ut cerneret secretum abditum sacramenti: sed si sciens omnia sacramenta, caritatem non haberet, nichil esset. Cum autem minus illud perspiciens, hanc tamen humiliter, fideliter, fortiter custodiuit, ad martyrii coronam meruit peruenire: ut si qua in eius lucidam mentem ex humana conditione nebula irrepserat, gloriosa serenitate fulgentis sanguinis fugaretur. Non enim frustra ipse Dominus iehsu Christus, cum se ipsum diceret uitem, suos autem tanquam in uite sarmenta, precidi eos dixit, et de uite auferri tanquam inutilia sarmenta, que fructum non darent. Quis est autem fructus, nisi nouus ille fetus, de quo item dicit: Mandatum nouum do uobis, ut uos inuicem diligatis ? Ipsa est illa caritas, sine qua cetera nichil prosunt. Dicit et Apostolus: Fructus autem spiritus est, caritas, gaudium, pax, longanimitas, benignitas, bonitas, fides, mansuetudo, continentia . Que omnia incipiunt a caritate, et per ceteram iuncturam quasi botrum [1 1Kb] mirabilem faciunt. Nec tamen frustra idem Dominus addidit, Que autem sarmenta in me dant fructum, purgat illa Pater meus, ut maiorem fructum afferant : nisi quia et ipsi qui fructu preualent caritatis, possunt tamen aliquid habere purgandum, quod incultum agricola non relinquit. Quod ergo ille uir sanctus de Baptismo aliter sentiens quam se res habebat, que  postea pertractata et diligentissima consideratione firmata est, in catholica unitate permansit et caritatis ubertate compensatum est, et passionis falce purgatum.

CAPUT XIX.---29. Sed ne uidear deuitande probationis causa ista in laudem beatissimi Martyris dicere, que quidem non eius, sed illius est, cuius gratia talis exstitit; iam de litteris eius documenta proferamus, quibus maxime Donatistarum ora claudantur. Huius enim auctoritatem imperitis obiiciunt, ut se quasi recte facere ostendant, quod ad se uenientes fideles denuo baptizent. Nimium miseri, et nisi se corrigant a semetipsis omnino damnati, qui hoc in tanto uiro eligunt imitari, quod illi propterea non obluit, quia in ea pace unde isti aberrauerunt, qui uiam pacis non cognouerunt , perseuerantissimis usque in finem gressibus ambulauit. Est quidem quod Christi Baptisma ubique sanctum est, et quamuis apud hereticos uel schismaticos, ipsius tamen heresis uel schismatis non est, et ideo nec ad ipsam Catholicam inde uenientes oportet denuo baptizari: sed tamen hoc aliud est, aliud a catholica pace deuiantes et in nefariam precisionis foueam precipitatos, rebaptizandos insuper iudicare. Nam illum neuum in candore sancte anime caritatis ubera contegebant: hanc autem fuliginem in istorum tartarea feditate uultus impacatus ostentat. Sed ea que deinceps, quod ad beati Cypriani auctoritatem attinet, tractaturi sumus, ab alio sumemus exordio.



LIBER SECUNDUS. In quo probat Augustinus, auctoritatem Cypriani episcopi et martyris frustra obiectari a Donatistis, quei llis nimirum magis quam Catholicis aduersetur. Eum enim predecessoris sui Agrippini sententiam de hereticis in catholica Ecclesia, cum ad eam ueniunt, baptizandis non censuisse recipiendam, nisi eo pacto, ut et pax cum aliter sentientibus, semper seruaretur, et Ecclesie unitas nullo schismate unquam rumperetur.


 CAPUT PRIMUM.---1. Quantum pro nobis, hoc est, pro pace catholica faciant ea que tanquam ex auctoritate beati Cypriani aduersus nos a parte Donati proferuntur, et quantum sint aduersus eos a quibus proferuntur, adiuuante Domino demonstrare proposui. Si qua ergo me respondendi necessitas ea que iam in aliis libris posui, rursus commemorare cegerit , his qui iam illa legerunt et tenent, onerosum esse non debet: quia et ea que instructioni sunt necessaria, sepius oportet insinuare cardioribus, et cum eadem multipliciter uarieque uersantur atque tractantur, ipsos quoque capaciore intelligentia preditos adiuuant et ad facilitatem sciendi et ad copiam disserendi. Noui etiam quemadmodum soleat contristare lectorem, cum ab eo libro quem gerit in manibus, quando in aliquem nodum questionis inciderit, in alium mittitur ubi eius solutionem requirat, quem forte non habet. Quapropter quecumque in aliis libris iam diximus, si necessitas presentium questionum breuiter iterare compulerit, ignoscant scientes, ne offendantur nescientes:  satius est enim offerre habenti, quam differre non habentem.

2. Quid ergo isti dicunt, cum ueritatis uiribus prefocantur, cui consentire nolunt? Cyprianus, inquiunt, cuius tantum meritum nouimus tantamque doctrinam, cum multis cepiscopis suis sententias proprias conferentibus, in concilio statuit hereticos uel schismaticos, id est omnes qui extra unius Ecclesie communionem sunt, Baptismum non habere; et ideo quisquis ab eis baptizatus ad Ecclesiam uenerit, esse in Ecclesia baptizandum. Non me terret auctoritas Cypriani, quia reficit humilitas Cypriani. Magnum quidem meritum nouimus Cypriani episcopi et martyris; sed numquid maius quam Petri apostoli et martyris? De quo idem Cyprianus in epistola ad Quintum ita loquitur: Nam nec Petrus, inquit, quem primum Dominus elegit, et super quem edificauit Ecclesiam suam , cum secum Paulus de circumcisione postmodum disceptaret, uindicauit sibi aliquid insolenter, aut arroganter assumpsit, ut diceret se primatum tenere, et obtemperari a nouellis et posteris sibi potius oportere; nec despexit Paulum,  quod Ecclesie prius persecutor fuisset: sed consilium ueritatis admisit, et rationi legitime quam Paulus uindicabat facile consensit; documentum scilicet nobis et concordie et patientie tribuens, ut non pertinaciter nostra amemus, sed que aliquando a fratribus et collegis nostris utiliter et salubriter suggeruntur, si sint uera et legitima, ipsa potius nostra ducamus . Ecce ubi commemorat Cyprianus, quod etiam nos in Scripturis sanctis didicimus, apostolum Petrum in quo primatus Apostolorum tam excellenti gratia preeminet, aliter quam ueritas postulabat de circumcisione agere solitum, a posteriore apostolo Paulo esse correctum. Si ergo potuit Petrus non recte in aliquo ingredi ad ueritatem Euangelii, ita ut Gentes cogeret iudaizare, quod Paulus in ea scribit Epistola, in qua Deum testatus est non se mentiri: ait enim, Que autem scribo uobis, ecce coram Deo, quia non mentior : et post hanc tam sanctam atque terribilem attestationem Dei, narrauit hec omnia, in quibus dixit, Cum uidissem quia non recte ingrediuntur ad ueritatem Euangelii, dixi Petro coram omnibus, Si tu cum sis Iudeus gentiliter et non iudaice uiuis; quemadmodum Gentes cogis iudaizare ? Si potuit, inquam, Petrus contra ueritatis regulam, quam postea Ecclesia tenuit, cogere Gentes iudaizare; cur non potuit Cyprianus contra regulam ueritatis, quam postea tota Ecclesia tenuit, cogere hereticos uel schismaticos denuo baptizari? Puto quod sine ulla sui contumelia Cyprianus episcopus Petro apostolo comparatur, quantum attinet ad martyrii coronam. Ceterum magis uereri debeo, ne in Petrum contumeliosus existam. Quis enim nescit illum Apostolatus principatum cuilibet [1 1Kb] episcopatui preferendum? Sed et si distat cathedrarum gratia [2 1Kb] , una est tamen martyrum gloria: et si forte se inuicem in aliquo precedunt corda confitentium, ac pro uera fide in unitate caritatis morientium, Dominus nouerit, cuius occulta et mirabili dispensatione gratiarum latro in cruce pendens semel eum confitetur, et die ipso in paradisum mittitur , Petrus Dominum sequens ter eum negat , et a corona differtur [3 1Kb] : nobis hinc iudicare temerarium est. uerumtamen si quisquam nunc cogat circumcidi aliquem more iudaico, et sic baptizari; multo amplius detestatur hoc genus humanum, quam si aliquis cogatur rebaptizari. Quapropter cum Petrus illud faciens a Paulo posteriore corrigitur, et pacis atque unitatis uinculo custoditus [4 1Kb] ad martyrium prouehitur; quanto facilius et fortius quod per uniuerse Ecclesie statuta firmatum est, uel unius episcopi auctoritati, uel unius prouincie concilio preferendum est? Cum idem ipse Cyprianus ita dixerit quid ei uideretur, ut in pacis unitate esse uoluerit, etiam cum eis qui de hac re diuersa sentirent:  quod indicat ipsius primus sermo in eiusdem concilii, quod ab istis profertur, exordio. Nam ita se habet:

CAPUT II.---3. »Cum in unum Carthagine conuenissent calendis septembris episcopi plurimi, ex prouincia Africa, Numidia, Mauritania, cum presbyteris et diaconibus, etiam presente plebis maxima parte, et lecte essent littere Iubaiani ad Cyprianum facte, item Cypriani ad Iubaianum rescripte de hereticis baptizandis, quidque postmodum Cypriano Iubaianus idem rescripserit, Cyprianus dixit: Audistis, college dilectissimi, quid mihi Iubaianus cepiscopus noster scripserit, consulens mediocritatem nostram de illicito et profano hereticorum Baptismo; quidque ego ei rescripserim, censens scilicet quod semel atque iterum et sepe censuimus, hereticos ad Ecclesiam uenientes Ecclesie Baptismo baptizari et sanctificari oportere. Item lecte sunt uobis et alie Iubaiani littere, quibus pro sua sincera et religiosa deuotione, ad epistolam nostram rescribens, non tantum consensit, sed et instructum se esse gratias egit. Superest ut de hac ipsa re quid singuli sentiamus proferamus; neminem iudicantes, aut a iure communionis aliquem, si diuersum senserit, amouentes. Neque enim quisquam nostrum episcopum se esse episcoporum constituit, aut tyrannico terrore ad obsequendi necessitatem collegas suos adigit, quando habeat omnis episcopus pro licentia libertatis et potestatis sue arbitrium proprium, tamque iudicari ab alio non possit, quam nec ipse potest alterum iudicare; sed exspectemus uniuersi iudicium Domini nostri Iesu Christi, qui unus et solus habet potestatem [1 1Kb] et preponendi nos in Ecclesie sue gubernatione, et de actu nostro iudicandi.«

CAPUT III.---4. Nunc se, si audent, superbe et tumide ceruices hereticorum aduersus sanctam humilitatem huius sermonis extollant. Insani Donatiste, quos ad pacem atque unitatem sancte Ecclesie remeare, atque in ea sanari cupimus et optamus, quid ad hec dicitis? uos certe nobis obiicere soletis Cypriani litteras, Cypriani sententiam, Cypriani concilium: cur auctoritatem Cypriani pro uestro schismate assumitis, et eius exemplum pro Ecclesie pace respuitis? Quis autem nesciat sanctam Scripturam canonicam, tam ueteris quam Noui Testamenti, certis suis terminis contineri, eamque omnibus posterioribus episcoporum litteris ita preponi, ut de illa omnino dubitari et disceptari non possit, utrum uerum uel utrum rectum sit, quidquid in ea scriptum esse constiterit: episcoporum autem litteras que post confirmatum canonem uel scripte sunt uel scribuntur, et per sermonem forte sapientiorem cuiuslibet in ea re peritioris, et per aliorum episcoporum grauiorem auctoritatem doctioremque [2 1Kb] prudentiam, et per concilia licere reprehendi, si quid in eis forte a ueritate deuiatum est: et ipsa concilia que per singulas regiones  uel prouincias fiunt, plenariorum conciliorum auctoritati que fiunt ex uniuerso orbe christiano, sine ullis ambagibus cedere: ipsaque plenaria sepe priora posterioribus emendari; cum aliquo experimento rerum aperitur quod clausum erat, et cognoscitur quod latebat; sine ullo typho sacrilege superbie, sine ulla inflata ceruice arrogantie, sine ulla contentione liuide inuidie, cum sancta humilitate, cum pace catholica, cum caritate christiana?

CAPUT Iu.---5. Quapropter sanctus Cyprianus, tanto excelsior, quanto humilior, qui documentum Petri sic amauit, ut diceret, »Documentum, scilicet nobis et concordie et patientie tribuens, ut non pertinaciter nostra amemus, sed que aliquando a fratribus et collegis nostris utiliter et salubriter suggeruntur, si sint uera et legitima, ipsa potius nostra ducamus;« satis ostendit facillime se correcturum fuisse sententiam suam, si quis ei demonstraret Baptismum Christi sic dari posse ab eis qui foras exierunt, quemadmodum amitti non potuit cum foras exirent: unde multa iam diximus. Nec nos ipsi tale aliquid auderemus asserere, nisi uniuerse Ecclesie concordissima auctoritate firmati; cui et ipse sine dubio cederet, si iam illo tempore questionis huius ueritas eliquata et declarata per plenarium concilium solidaretur. Si enim Petrum laudat et predicat ab uno posteriore collega patienter concorditerque correctum, quanto citius ipse cum concilio prouincie sue uniuersi orbis auctoritati patefacta ueritate cessisset? quia profecto et uni uerum dicenti et demonstranti posset facillime consentire tam sancta anima, tam pacata: et fortasse factum est  , sed nescimus. Neque enim omnia que illo tempore inter episcopos gesta sunt, memorie litterisque mandari potuerunt, aut omnia que mandata sunt nouimus. Quomodo enim potuit ista res tantis altercationum nebulis inuoluta, ad plenarii concilii luculentam illustrationem confirmationemque perduci, nisi primo diutius per orbis terrarum regiones, multis hinc atque hinc disputationibus et collationibus episcoporum pertractata constaret? Hoc autem facit sanitas pacis, ut cum diutius aliqua obscuriora queruntur, et propter inueniendi difficultatem, diuersas pariunt in fraterna disceptatione sententias, donec ad uerum liquidum [1 1Kb] perueniatur, uinculum permaneat unitatis, ne in parte precisa remaneat insanabile uulnus erroris.

CAPUT u .---6. Et ideo plerumque doctioribus minus aliquid reuelatur, ut eorum patiens et humilis caritas, in qua fructus maior est, comprobetur, uel quomodo teneant unitatem, cum in rebus obscurioribus diuersa sentiunt; uel quomodo accipiant ueritatem, cum contra id quod sentiebant, declaratam esse cognoscunt. Quorum duorum manifestatum tenemus unum in beato Cypriano, id est, quomodo tenuerit unitatem cum eis a quibus diuersum sentiebat. Ait enim: »Neminem iudicantes, aut a iure communionis  aliquem, si diuersum senserit, amouentes.« Alterum autem, id est, quomodo accipere potuerit ueritatem contra id quod sentiebat inuentam, etsi littere tacent, merita clamant; si epistola non inuenitur. corona testatur; si concilium non indicat episcoporum, consortium indicat Angelorum. Non enim paruum documentum est pacatissime anime, in ea unitate martyrium meruisse, unde se diuersum sentiens noluit separare. Homines enim sumus. Unde aliquid aliter sapere quam res se habet, humana tentatio est. Nimis autem amando sententiam suam, uel inuidendo melioribus, usque ad precidende communionis et condendi schismatis uel heresis sacrilegium peruenire, diabolica presumptio est. In nullo autem aliter sapere quam res se habet, angelica perfectio est. Quia itaque homines sumus, sed spe angeli sumus, quibus equales in resurrectione futuri sumus , quamdiu perfectionem angeli non habemus, presumptionem diaboli non habeamus. Ideo dicit Apostolus: Tentatio uos non apprehendat nisi humana . Humanum est ergo aliquid aliter sapere. Propterea dicit alio loco: Quotquot ergo perfecti hoc sapiamus; et si quid aliter sapitis, hoc quoque uobis Deus reuelabit. Quibus autem reuelat cum uoluerit, siue in hac uita siue post hanc uitam, nisi ambulantibus in uia pacis, et in nullam precisionem deuiantibus? Non quales isti sunt, qui uiam pacis non cognouerunt , nec propter aliud unitatis uinculum disruperunt. Ideoque Apostolus cum dixisset, Et si quid aliter sapitis, hoc quoque uobis Deus reuelabit; ne putarent preter uiam pacis quod aliter sapiebant sibi posse reuelari, continuo addidit, uerumtamen in quod peruenimus, in eo ambulemus . In quo ambulans Cyprianus, perseuerantissima tolerantia, non fuso sanguine [1 1Kb] , sed in unitate fuso , per martyrii confessionem peruenit ad angelicam lucem; ut si non antea, ibi certe reuelatum agnosceret, quod cum aliter saperet, sententiam diuerse opinionis uinculo non preposuit unitatis.

CAPUT uI.---7. uos itaque, Donatiste, quid ad hec dicitis? Si nostra sententia de Baptismo uera est, omnes qui aliter sapiebant Cypriani temporibus, non sunt ab Ecclesie unitate separati, donec illud quod aliter saperent Deus illis reuelaret: uos ergo quare separatione sacrilega pacis uinculum disrupistis? Si autem uestra sententia de Baptismo uera est, Cyprianus et ceteri cum quibus eum tale concilium celebrasse perhibetis, cum eis qui aliter sapiebant, in unitate manserunt: quare uos pacis uinculum disrupistis? Quodlibet horum elegeritis, contra uestram precisionem sententiam ferre cogimini. Respondete, quare uos separastis? Quare contra orbem terrarum altare erexistis? Quare non communicatis Ecclesiis, quibus Epistolas apostolicas missas tenetis et legitis, et secundum ipsas uos uiuere dicitis? Respondete,  quare uos separastis? Propterea certe, ne malorum communione periretis. Quomodo ergo non perierunt Cyprianus et tot college ipsius? Qui cum crederent hereticos et schismaticos Baptismum non habere, sine Baptismo tamen receptis, cum peccata eorum tam immania tamque sacrilega super eos esse crederent [1 1Kb] , eis tamen communicare, quam separari ab unitate maluerunt, dicente Cypriano, Neminem iudicantes, aut a iure communionis aliquem, si diuersum senserit, amouentes.

8. Si ergo tali communione malorum pereunt iusti, iam Ecclesia temporibus Cypriani perierat. Unde igitur exstitit origo Donati, ubi catechizatus est, ubi baptizatus, ubi ordinatus, quando iam Ecclesiam contagio communionis exstinxerat? Si autem erat Ecclesia, nichil obesse mali bonis in una communione potuerunt. Quare uos separastis? Ecce in unitate uideo Cyprianum et alios collegas eius, qui facto concilio censuerunt omnes qui extra Ecclesie communionem fuerint baptizati, Baptismum non habere, et ideo eis dandum esse cum ueniunt. Sed ecce rursus in eadem unitate uideo quosdam de hac re aliter sentire, et eos qui ab hereticis uel schismaticis uenerint, agnito in eis Baptismo Christi non audere iterum baptizare. Hos omnes catholica unitas materno sinu complectitur, inuicem onera sua portantes, et studentes seruare unitatem spiritus in uinculo pacis , donec alteris eorum, si quid aliter sapiebant, Dominus reuelaret. Si uera isti sentiebant, ab illis non contaminabantur, an contaminabantur? Si uera illi sentiebant, ab istis non contaminabantur, an contaminabantur? Quod uolueritis eligite. Si contaminabantur, iam tunc non erat Ecclesia: respondete, unde huc existis? Si autem permanebat Ecclesia, nullo modo boni a malis tali communione contaminantur: respondete, quare uinculum disrupistis?

9. An forte schismatici sine Baptismo recepti non contaminant, et traditores sanctorum Librorum contaminant? uestros quidem fuisse traditores manifestissima rerum gesta testantur. Et si tunc in illos quos arguebatis uera diceretis, causam uestram unitati orbis terrarum persuasissetis, ut uobis retentis illi excluderentur. Quod si conati estis facere et non obtinuistis, innocens est orbis terrarum, qui iudicibus ecclesiasticis potius quam uictis litigatoribus credidit: si autem noluistis agere causam uestram, innocens est orbis terrarum, qui damnare non potuit inauditos. Quare ergo uos ab innocentibus separastis? Sacrilegium schismatis uestri defendere non ualetis. Sed hec omitto: hoc dico; si uos possent contaminare traditores, qui non sunt a uobis conuicti, et a quibus uos estis uicti, multo magis possent sacrilegia schismaticorum et hereticorum sine Baptismo secundum uestram sententiam recepta contaminare Cyprianum. Non se tamen ille separauit. Et quia permanebat Ecclesia [2 1Kb] , manifestum est quod contaminari non  potuit. Quare ergo uos, non dico ab innocentibus, quod probatur; sed ab ipsis, quod non probatur, traditoribus separastis? An, ut dicere ceperam, grauiora sunt crimina traditorum quam schismaticorum? Non afferamus stateras dolosas, ubi appendamus quod uolumus, et quomodo uolumus, pro arbitrio nostro dicentes, Hoc graue, hoc leue est: sed afferamus diuinam stateram de Scripturis sanctis tanquam de thesauris dominicis, et in illa quid sit grauius appendamus; imo non appendamus, sed a Domino appensa recognoscamus. Tempore illo quo Dominus priora delicta recentibus penarum exemplis cauenda monstrauit, et idolum fabricatum atque adoratum est, et propheticus liber ira regis contemptoris incensus, et schisma tentatum; idololatria gladio punita est , exustio libri bellica cede et peregrina captiuitate , schisma hiatu terre, sepultis auctoribus uiuis, et ceteris celesti igne consumptis . Quis iam dubitauerit hoc esse sceleratius commissum, quod est grauius uindicatum? A talibus sacrilegis [1 1Kb] uenientes, sine Baptismo, ut dicitis, si Cyprianum non contaminabant, quomodo uos contaminare poterant non conuicti [2 1Kb] , sed conficti traditores? Qui si non Libros incendendos tradidissent, sed eos ipsi manibus suis incendissent, minoris fuissent utique sceleris, quam si schisma committerent; quia illud mitius, illud grauius uindicatum est, non humano arbitrio, sed diuino iudicio.

CAPUT uII.---10. Quare uos ergo separastis? Si ullus sensus in uobis est, uidetis uos certe quid responderi possit non inuenire. Non usque adeo, inquiunt, omnia defecerunt, ut non possimus respondere, Sic uolumus [3 1Kb] . »Tu quis es, qui iudices alienum seruum? Suo domino stat, aut cadit« . Quod eis dictum non intelligunt, qui uolebant non de factis manifestis, sed de cordibus alienis iudicare. Nam quomodo ipse tam multa de sceleribus schismatum et heresum loquitur? Aut quomodo canitur in Psalmis, Si uere iustitiam diligitis, recte iudicate, filii hominum ? Cur autem ipse Dominus dicit, Nolite personaliter iudicare, sed rectum iudicium iudicate ; si non licet de aliquo iudicare? Postremo ipsi de illis traditoribus de quibus falsa iudicauerunt, cur omnino iudicauerunt de seruis alienis? Suo domino stabant, aut cadebant. Cur denique de recentibus Maximianistis plenarii concilii, sicut dicunt, ore ueridico non dubitauerunt tale proferre iudicium, ut eos primis illis schismaticis, quos uiuos terra sorbuit, compararent? Quorum quosdam tamen, quod negare non possunt, aut innocentes damnauerunt, aut nocentes iterum receperunt. Sed cum uerum dicitur cui respondere non possunt, rodunt murmura salebrosa [4 1Kb] : Sic uolumus. »Tu quis es, qui iudices  alienum seruum? Suo domino stat, aut cadit.« Cum autem infirma ouis in solitudine aspicitur, ubi pastor qui reclamet absens uidetur, dentes exseruntur, frangitur guttur inualidum: Bonus homo esses, si non esses traditor. Consule anime tue; esto christianus. O improbam rabiem! Cum christiano dicitur, Esto christianus; quid aliud docetur, nisi negare se christianum [1 1Kb] ? Numquid aliud erat quod docere cupiebant illi Christianorum persecutores, quibus qui restiterunt, facti sunt martyres? An leuius putatur quod gladio minante, quam quod lingua insidiante committitur?

11. Ad ista respondete, lupi rapaces, qui pellibus ouinis indui cupientes , beati Cypriani litteras pro uobis esse arbitramini. Contaminabat Cyprianum sacrilegium schismaticorum, an non contaminabat? Si contaminabat, iam tunc periit Ecclesia, non erat unde propagaremini. Si autem non contaminabat, quo scelere alieno [2 1Kb] possunt in unitate contaminari innocentes, si schismatis sacrilegio non possunt? Quare ergo uos separastis? Quare cum leuiora que fingitis, fugitis, ipsum sacrilegium schismatis, quod est omnibus grauius, commisistis? An forte iam placet fateri non fuisse iam illos uel schismaticos uel hereticos, qui extra communionem Ecclesie, uel in schismate aliquo uel in heresi fuerant baptizati [3 1Kb] , quia transeundo ad Ecclesiam, et errores suos pristinos anathemando, destiterant esse quod erant? Quomodo ergo sine Baptismo non super eos remanserant scelera eorum? An ille Baptismus Christi erat, sed eis extra Ecclesie communionem prodesse non poterat; eum autem uenerunt, et anathemato preterito errore in Ecclesie pacem per manus impositionem recepti sunt, tunc in caritate radicatis et fundatis, sine qua infructuosa sunt cetera, prodesse cepit et ad remissionem peccatorum et ad sanctificationem uite, quod sine fructu extra portabant?

12. Nolite ergo nobis auctoritatem obiicere Cypriani ad Baptismi repetitionem: sed tenete nobiscum exemplum Cypriani ad unitatis conseruationem. Nondum enim erat diligenter illa Baptismi questio pertractata, sed tamen saluberrimam consuetudinem tenebat Ecclesia, in ipsis quoque schismaticis et hereticis corrigere quod prauum est, non iterare quod datum est; sanare quod uulneratum est, non curare quod sanum est. Quam consuetudinem credo ex apostolica traditione uenientem : hanc ergo saluberrimam consuetudinem per Agrippinum predecessorem suum dicit sanctus Cyprianus quasi cepisse corrigi. Sed sicut diligentius inquisita ueritas docuit, que post magnos dubitationis fluctus ad plenarii concilii confirmationem perducta est, uerius creditur per Agrippinum corrumpi cepisse,  non corrigi. Irruente itaque tam magna questione, cum de remissione peccatorum et de spirituali hominis regeneratione, utrum posset apud hereticos uel apud schismaticos fieri, difficile ratio redderetur, et precederet auctoritas Agrippini, et nonnullorum qui ei consenserant hominum in hac questione deficientium, qui maluerant aliquid nouum moliri, quam tenere consuetudinem cuius defensionem non intelligebant; irruerunt in oculos anime uerisimiles rationes, et intercluserunt iter peruestigande ueritatis.

CAPUT uIII.---13. Nec arbitror beatum Cyprianum propter aliud contra consuetudinem quid sentiret liberius exprompsisse, prioremque dixisse, nisi ut alium, si forte existeret, cui esset melius reuelatum, gratissime acciperet; et ostenderet imitandam, non solum docendi diligentiam, sed etiam discendi modestiam: si autem nullus existeret, qui tale aliquid afferret, unde ille omnes uerisimiles rationes quibus mouebatur refellerentur, in eadem sententia permaneret, bene sibi conscius et non occultate que putabatur ueritatis, et retente que amabatur unitatis. Nam et illud sic intellexit quod ait Apostolus: »Prophete autem duo aut tres loquantur, et ceteri examinent; si alii reuelatum fuerit sedenti, ille prior taceat« . Qua in parte, inquit, docuit et ostendit, multa singulis in melius reuelari, et debere unumquemque, non pro eo quod semel imbiberat et tenebat, pertinaciter congredi; sed si quid melius et utilius exstiterit, libenter amplecti . His utique uerbis non solum eos admonuit sibi consentire, qui melius aliquid non uidebant; sed etiam hortatus est, si qui possent afferre aliquid quo prior consuetudo seruanda potius firmaretur: ut si tale esset quod refelli non posset, etiam ipse ostenderet quam ueraciter dixerit, »debere unumquemque non pro eo quod semel imbiberat et tenebat, pertinaciter congredi; sed si quid melius et utilius exstiterit, libenter amplecti.« Sed quia tunc non exstiterant, nisi qui ei consuetudinem opponerent; defensiones autem ipsius consuetudinis non tales afferrent, quibus illa talis anima moueretur: noluit uir grauissimus rationes suas, etsi non ueras , sed tamen non uictas, ueraci quidem, sed tamen nondum asserte consuetudini cedere. Quam tamen consuetudinem nisi prior ante Agrippinus, et nonnulli per Africam cepiscopi eius etiam per concilii sententias deserere tentauissent, non auderet iste saltem ratiocinari aduersus eam: sed in tam obscura questione turbatus, et ubique intuens uniuersalem robustamque consuetudinem, coarctaret se potius et prece et intentione mentis ad Deum, ut quod postea plenario concilio uisum est, id uerum esse perspiceret et doceret. Sed cum fatigatum precedentis concilii quod per Agrippinum factum est excepisset auctoritas, maluit predecessorum suorum tanquam inuentum defendere, quam inquirendo amplius laborare [1 1Kb] . Nam in fine epistole ad Quintum ita ostendit, in quo tanquam lectulo auctoritatis quasi fessus acquieuerit.

CAPUT IX.---14. Quod quidem, inquit, et Agrippinus  bone memorie uir, cum ceteris cepiscopis suis qui illo tempore in prouincia Africa et Numidia Ecclesiam Domini gubernabant, statuit, et librata concilii communis examinatione firmauit: quorum sententiam religiosam et legitimam, salutarem, fidei et Ecclesie [1 1Kb] catholice congruentem, nos etiam secuti sumus. Hac attestatione satis ostendit, multo magis se fuisse commemoraturum, si quod de hac re transmarinum uel uniuersale concilium factum esset. Nondum autem factum erat, quia consuetudinis robore tenebatur orbis terrarum, et hec sola opponebatur inducere uolentibus nouitatem, quia non poterant apprehendere ueritatem. Postea tamen dum inter multos ex utraque parte tractatur et queritur, non solum inuenta est, sed etiam ad plenarii concilii auctoritatem roburque perducta, post Cypriani quidem passionem, sed antequam nos nati essemus  . Hanc autem fuisse consuetudinem Ecclesie, que postea multis discussis ambagibus perspecta ueritate plenario concilio confirmata est, satis ostenditur et ipsius beati Cypriani uerbis in eadem ad Iubaianum epistola, que in concilio lecta memoratur. Ait enim: »Sed dicit aliquis, Quid ergo fiet de iis qui in preteritum de heresi ad Ecclesiam uenientes, sine Baptismo admissi sunt?« Ubi certe quid fieri soleret, etsi non fieri uellet, satis ostendit; et eo ipso quod concilium Agrippini commemorat, aperte indicat fuisse aliam consuetudinem Ecclesie. Neque enim opus erat hoc concilio uelle statuere, si iam consuetudine tenebatur: et in ipso concilio nonnulle sententie omnino declarant, eos contra Ecclesie consuetudinem decreuisse, quod decernendum esse arbitrati sunt. Quapropter illud unum isti considerent quod omnibus patet: si auctoritas Cypriani sequenda est, magis eam sequendam esse in unitate seruanda, quam in Ecclesie consuetudine commutanda; si autem concilium eius attenditur, huic esse uniuerse Ecclesie posterius concilium preponendum, cuius se membrum esse gaudebat; et ut se in totius corporis compage retinenda ceteri imitarentur, sepius admonebat. Nam et concilia posteriora prioribus apud posteros preponuntur [2 1Kb] , et uniuersum partibus semper iure optimo preponitur.

 CAPUT X.---15. Quid autem agunt isti, cum docetur sanctus Cyprianus, etiamsi non admisit in heresi uel schismate baptizatos, tamen communicasse admittentibus, quod apertissime declarauit, dicens: Neminem iudicantes, aut a iure communionis aliquem, si diuersum senserit, amouentes ? Si talium communione maculatus est, cur in tractando Baptismo eius auctoritatem sectantur? Si autem talium communione maculatus non est, cur in unitate retinenda exemplum eius non imitantur? Numquid hic restat, nisi ut dicant, Sic uolumus? Quid aliud sermoni ueritatis iustitieque respondent omnes flagitiosi et facinorosi homines, luxuriosi, ebriosi, adulteri, et modis omnibus impudici, fures, raptores, homicide, latrones, malefici, idololatre, quid aliud respondent cum eos ueritas arguit, nisi, Hoc uolo, hoc me delectat? Et si christiano tincti sunt nomine, dicunt etiam, Tu quis es, qui iudices alienum seruum ? uerumtamen eo sunt isti modestiores, quia cum legibus diuinis et humanis aliquid penarum pro suis perditis moribus factisque patiuntur, non se martyres dicunt: isti autem simul habere uolunt et sacrilegorum uitam et innocentium famam, et in sceleratis factis nullam penam et in penis iustis martyrum gloriam: quasi non tanto sit erga illos maior misericordia et patientia Dei, quanto magis eos partibus corripiens dat locum penitentie , et in hac uita flagella ingeminare non cessat; ut considerantes que patiantur et quare patiantur, aliquando resipiscant: et qui iam pro unitate Donati Maximianistarum Baptismum receperunt, pro pace Christi orbis terrarum Baptismum potius amplectantur, reddantur radici, reconcilientur unitati, uideant nichil sibi remansisse quod dicant, sed tamen remansisse quod faciant, ut pro factis eorum preteritis sacrificium dilectionis offeratur placabili Deo, cuius unitatem nefario scelere disruperunt, cuius Sacramentis tam diuturnas iniurias irrogarunt. Misericors est enim et miserator Dominus, longanimis et multum misericors et uerax . Amplectantur in presenti uita misericordem et longanimem, et timeant in futura ueracem. Non uult enim mortem impii, quantum ut reuertatur et uiuat : quia sententiam flectit aduersus iniurias irrogatas. Hec est nostra exhortatio.

CAPUT XI.---16. Propter hoc eos habemus inimicos, quia uera dicimus, quia tacere metuimus, quia cessare ab instantia quanta possumus formidamus, quia obtemperamus Apostolo dicenti, Predica uerbum, insta opportune, importune; argue, hortare, increpa . Sed, sicut Euangelium loquitur, diligunt gloriam hominum magis quam Dei , et dum reprehendi [1 1Kb] ad tempus timent, damnari  in sempiternum non timent. uident etiam ipsi quid mali faciant, uident non esse quid omnino respondeant: sed nebulas imperitis offundunt, cum ipsi uiui sorbeantur, id est, scientes et agnoscentes intereant. uiderunt horrere homines, et grauiter detestari, quod etiam se ipsi in multa schismata diuiserunt, et maxime in Africe capite et notissima ciuitate Carthagine  : conati sunt resarcire dedecus pannorum suorum. Putantes quod possent Maximianistas auferre, magno conatu per Optatum Gildonianum fortiter institerunt, multa illis mala et persecutiones seuissimas intulerunt. Receperunt inde aliquos, putantes quod possent omnes eodem terrore conuerti: his autem quos receperunt, noluerunt facere iniuriam, ut ab eis in schismate baptizatos denuo baptizarent, uel potius ab his ipsis rebaptizari eos facerent intus, a quibus baptizati erant foris, atque hoc modo sue nefarie consuetudini prescripserunt. Sentiunt quam scelerate iam faciant, recepto Baptismo Maximianistarum, uiolare Baptismum orbis terrarum. Sed timent rebaptizatos suos, ne forte non eis parcant, si ipsi pepercerint ceteris; ne de illis exigant animas suas, si animas aliorum trucidare cessauerint.

CAPUT XII.---17. Quid de receptis Maximianistis respondeant, non inueniunt. Si dixerint, Innocentes recepimus: respondetur eis, Ergo innocentes damnaueratis. Si dixerint, Nesciebamus: Ergo temere iudicastis ; falsumque dixistis, Plenarii concilii ore ueridico damnatos esse cognoscite . Neque enim ore ueridico innocentes damnari potuerunt. Si dixerint, Non eos damnauimus: recitatur concilium, recitantur nomina et episcoporum et ciuitatum. Si dixerint, Non est ipsum concilium nostrum: recitantur Gesta proconsularia, ubi non semel idem concilium allegauerunt, ut eosdem Maximianistas de basilicis excluderent, et iudiciorum strepitu atque auxiliorum impetu proturbarent. Si dixerint, Felicianum Mustitanum et Pretextatum Assuritanum, quos postea receperunt, cum Maximiano non fuisse: recitantur Gesta quibus eos de basilicis excludendos ex concilio suo quod aduersus Maximianistas fecerunt, de iudiciis publicis postularunt. Si dixerint, Pro pace suscepti sunt: respondetur, Cur ergo ueram et plenam non agnoscitis pacem? Quis uos impulit, quis cegit pro pace Donati schismaticum recipere damnatum, et contra pacem Christi orbem damnare inauditum? Urget eos undique [1 1Kb] ueritas; uident se non habere quid respondeant, et putant se non habere [2 1Kb] quid faciant: quid loquantur non inueniunt. Tacere non permittuntur; malunt peruersis uocibus ueritati reluctari, quam confessis erroribus paci restitui.

CAPUT XIII.---18. Quis autem non intelligat  quid in corde suo possint dicere? Quid ergo facimus, inquiunt, de his quos iam rebaptizauimus? Respondetur: Redite cum eis ad Ecclesiam, medicamento pacis offerte curandos quos uulnerastis, uite caritatis offerte suscitandos quos occidistis. Multum ualet ad propitiandum Deum fraterna concordia. Si duobus ex uobis, ait Dominus, conuenerit in terra, quidquid patieritis fiet uobis . Si duobus hominibus, quanto magis duobus populis? Simul nos Domino prosternamus, participamini nobiscum unitatem, participemur uobiscum dolorem, et caritas cooperiat multitudinem peccatorum. Ab ipso beato Cypriano consilium querite, attendite quantum de unitatis bono presumpserit, unde se non disrupit a diuersa sentientibus; et cum arbitraretur eos qui extra Ecclesie communionem baptizarentur, Baptismum non habere, credidit eos tamen in Ecclesiam simpliciter admissos propter ipsius unitatis uinculum posse ad ueniam pertinere [1 1Kb] . Sic enim soluit questionem, quam sibi ipse proposuit ad Iubaianum ita scribens: Sed dicit aliquis, Quid ergo fiet de his qui in preteritum de heresi ad Ecclesiam uenientes, sine Baptismo admissi sunt? Potens est Dominus misericordia sua indulgentiam dare, et eos qui ad Ecclesiam simpliciter admissi, in Ecclesia dormierunt, ab Ecclesie sue muneribus non separare .

CAPUT XIu.---19. Quid sit autem perniciosius, utrum omnino non baptizari, an rebaptizari, iudicari difficile est. uideo quidem quid amplius homines detestentur atque horreant: uerumtamen recurrens ad illam stateram dominicam, ubi non ex humano sensu, sed ex auctoritate diuina rerum momenta penduntur, inuenio de utraque re Domini sententiam. Nam et Petro dixit, Qui lotus est, non habet necessitatem iterum lauandi : et Nicodemo, Nisi quis renatus fuerit ex aqua et Spiritu, non intrabit in regnum celorum . Quid habeat secretior diiudicatio Dei, hominibus quales nos sumus, difficile est fortasse cognoscere: quantum tamen ad ipsa uerba attinet, cuilibet homini manifestum est quantum distet inter, non habet necessitatem lauandi; et, non intrabit in regnum celorum. Ipsa denique Ecclesia sic traditum tenet, ut hominem sine Baptismo ad altare prorsus non possit admittere; rebaptizatum autem cum post penitentiam liceat admitti, quid aliud ostenditur nisi eum Baptismo non carere? Si ergo Cyprianus quos esse sine Baptismo arbitrabatur, tamen propter unitatis uinculum ad ueniam pertinere presumebat; potens est Dominus per ipsum unitatis uinculum et pacis etiam rebaptizatis placari, et eis a quibus rebaptizati sunt, ea ipsa pacis compensatione mitescere, et omnia que in errore commiserant delicta donare, offerentibus sacrificium caritatis, que cooperit multitudinem peccatorum; ut non attendat quam multi eorum discessu uulnerati sint, sed quam plures eorum reditu liberati. In quo enim  uinculo pacis credidit Cyprianus posse per misericordiam Dei ab Ecclesie muneribus non separari eos quos in Ecclesiam sine Baptismo existimabat admissos, in eodem uinculo pacis credimus per eamdem misericordiam Dei mereri ueniam posse rebaptizatos.

CAPUT Xu.---20. Ecclesia quippe catholica et temporibus beati Cypriani, et ante ipsum preterito tempore, aut rebaptizatos, aut Baptismum non habentes, unitatis gremio continebat: aut illi, aut illi salutem non nisi unitatis ipsius merito consecuti sunt. Si enim non habebant Baptismum qui ab hereticis ueniebant, sicut asserit Cyprianus; non recte admittebantur: et tamen eisdem ipse indulgentiam de Domini misericordia propter unitatem Ecclesie non desperauit. Ita ergo si habebant Baptismum, non recte rebaptizantur; quid itaque illos nisi eadem unitatis caritas adiuuabat, ut quod in Sacramento tractando latebat humanam infirmitatem, diuina misericordia  non reputaret amantibus pacem? Cur ergo cum uestros rebaptizatos timetis, et illis et uobis salutis aditus inuidetis? Fuit aliquando de Baptismo dubitatio: qui diuersa senserunt, in unitate manserunt. Ea dubitatio procedente tempore perspecta ueritate sublata est: questio que nondum finita Cyprianum non deterruit ut recederet, uos finita ut redeatis inuitat. uenite ad Catholicam concordantem, quam Cyprianus non deseruit fluctuantem: aut si uobis exemplum Cypriani iam displicet, qui communicauit eis qui cum Baptismate hereticorum recipiebantur, aperte dicens, Neminem iudicantes, aut a iure communionis aliquem, si diuersum senserit, amouentes; quo itis, miseri? quid agitis? Et uos ipsos fugite, quia inde processistis, ubi ille permansit. Si uero ei, propter abundantiam caritatis et amorem fraternitatis, et uinculum pacis, nec sua peccata, nec aliena obesse potuerunt; huc redite, ubi et nobis et uobis multo minus oberunt que uestri finxerunt.



LIBER TERTIUS. Refellenda ea suscipit, que in Cypriani ad Iubaianum epistola uidentur probare Christi Baptismum per hereticos dari non posse.


CAPUT PRIMUM.---1. Arbitror iam manifestum esse omnibus posse, auctoritatem beati Cypriani ad retinendum uinculum pacis, nulloque modo uiolandam unitatis Ecclesie saluberrimam caritatem, magis pro nobis quam pro Donatistis esse proponendam. Si enim Cypriani exemplo uti uoluerint ad rebaptizandos catholicos, quia ille censuit in catholica baptizandos hereticos: nos potius eius exemplo utimur, quo apertissime statuit a catholica communione, id est, a Christianis toto orbe terrarum diffusis, etiam malis et sacrilegis admissis, nullo modo per separationem communionis esse recedendum, quandoquidem nec eos qui, ut eidem uidebatur, non baptizatos sacrilegos in catholicam communionem recipiebant, a iure communionis uoluit amouere, dicens, Neminem iudicantes, aut a iure communionis aliquem, si diuersum senserit, amouentes.

CAPUT II.---2. uideo tamen quid adhuc a me possit inquiri, uidelicet ut respondeam uerisimilibus illis rationibus, quibus uel ante Agrippinus, uel ipse Cyprianus, uel illi qui eis in Africa consenserunt, uel si forte aliqui ex transmarinis terris longeque discretis, nullo quidem siue plenario siue saltem regionali concilio, sed epistolari colloquio commoti sunt, ut hoc esse faciendum putarent, quod et consuetudo Ecclesie pristina non habebat, et postea catholicus orbis terrarum robustissima firmitate consensionis exclusit: ut quod per disputationes eiusmodi in aliquorum mentes irrepere ceperat, de salute ueniens unitatis potentior ueritas et uniuersalis medicina sanaret. Hunc itaque sermonem uideant quam securus aggrediar. Si assequi et ostendere non potuero, quomodo refellantur ea que de concilio Cypriani uel epistolis eius affirmant, Christi Baptismum per hereticos dari  non posse; in Ecclesia manebo securus, in cuius communione cum eis qui sibi non consenserant, mansit ipse Cyprianus.

3. Quod si dicunt, propterea tunc illam catholicam Ecclesiam fuisse, quia erant ibi pauci, uel si hoc putant, etiam multi qui Baptismum datum apud hereticos improbabant, et baptizabant eos qui inde ueniebant: Quid ergo? ante Agrippinum, a quo ista cepit quasi noua ratio aduersus consuetudinem dimicans, numquid non erat Ecclesia? Quid denique post Agrippinum, quando nisi ad pristinam consuetudinem reditum esset, alterum moliri concilium non esset necesse Cypriano, numquid non erat Ecclesia, quia talis per omnia consuetudo tenebatur, ut Baptismus Christi nonnisi Christi Baptismus haberetur, etiamsi apud hereticos uel schismaticos datus fuisse probaretur? Quod si erat etiam tunc Ecclesia, et hereditas Christi non interrupta perierat, sed per omnes gentes augmenta capiens permanebat; tutissima ratio est in eadem consuetudine permanere, que tunc bonos et malos una complexione [1 1Kb] portabat. Si autem tunc non erat Ecclesia, quia sacrilegi heretici sine Baptismo recipiebantur, et hoc uniuersali consuetudine tenebatur; unde Donatus apparuit? de qua terra germinauit? de quo mari emersit? de quo celo cecidit? Nos itaque, ut dicere ceperam, in eius Ecclesie communione securi sumus, per cuius uniuersitatem id nunc agitur, quod et ante Agrippinum, et inter Agrippinum et Cyprianum per eius uniuersitatem similiter agebatur; et cuius uniuersitatem neque Agrippinus deseruit, neque Cyprianus, neque illi qui eis consenserant,  quamuis aliter quam ceteri saperent, sed cum eis ipsis a quibus diuersa senserunt, in eadem unitatis communione manserunt. Ipsi autem considerent ubi sint, qui neque unde propagati sunt possunt dicere, si iam tunc Ecclesiam recepti sine Baptismo heretici et schismatici communionis contagione perdiderant: neque ipsi Cypriano consentiunt; ille enim cum receptoribus hereticorum et schismaticorum, ac per hoc etiam cum ipsis receptis manere se in communione professus est; isti autem propter nomen traditorum quos in Africa infamauerunt, et in transmarino iudicio non conuicerunt, se ab orbis terrarum communione separarunt: cum etiamsi uera crimina obiicerent, multo sint maiora scelera heresum et schismatum, unde sine Baptismo, sicut ipse sensit, uenientes, et in catholicam communionem non per Baptismum recepti, non potuerunt maculare Cyprianum. Neque in eo ipso in quo se dicunt imitari Cyprianum, inueniunt quid respondeant de recepto Baptismo Maximianistarum, cum eis, quos ex eorum numero, quos concilio suo plenario damnatos, etiam terrenarum potestatum iudicio sunt persecuti, in suam communionem, in eodem ipso episcopatu in quo damnauerant reuocauerunt. Quapropter si temporibus Cypriani perdidit Ecclesiam malorum communio, non habent isti sue communionis originem; si autem non perdidit, non habent sue precisionis aliquam defensionem: insuper nec exemplum Cypriani sectantur [1 1Kb] , quia unitatis uinculum disruperunt; nec ipsum concilium, quia Maximianistarum Baptismum receperunt.

CAPUT III.---4. Nunc ergo nos manentes in exemplo Cypriani, consideremus etiam concilium Cypriani. Quid ait Cyprianus? Audistis, inquit, college dilectissimi, quid mihi Iubaianus cepiscopus noster scripserit, consulens mediocritatem nostram de illicito et profano hereticorum Baptismo; quidque ergo rescripserim ei, censens scilicet quod semel atque iterum et sepe censuimus, hereticos ad Ecclesiam uenientes Ecclesie Baptismo baptizari et sanctificari oportere. Item lecte sunt uobis et alie Iubaiani littere, quibus pro sua sincera et religiosa deuotione ad epistolam nostram rescribens, non tantum consensit, sed et instructum se esse gratias egit. His uerbis beati Cypriani, accepimus eum a Iubaiano esse consultum, et quod responderit consulenti, et quod ille instructum se esse gratias egerit. Numquid iam pertinaces existimari debemus, si considerare uoluerimus eamdem ipsam epistolam, qua hoc Iubaiano persuasum est? Donec enim persuadeatur et nobis , securos nos de iure catholice communionis facit ipse Cyprianus.

5. Sequitur enim, et dicit: Superest ut de hac ipsa re quid singuli sentiamus, proferamus, neminem iudicantes, aut a iure communionis aliquem, si diuersum senserit, amouentes. Non solum ergo mihi saluo iure communionis adhuc uerum querere, sed etiam diuersum sentire concedit. Neque enim quisquam nostrum,  inquit, episcopum se episcoporum constituit, aut tyrannico terrore ad obsequendi necessitatem collegas suos adigit. Quid mansuetius? quid humilius? Nulla nos certe deterret auctoritas a querendo quid uerum sit. Quando habeat, inquit, omnis episcopus pro licentia libertatis et potestatis sue arbitrium proprium, tamque iudicari ab alio non possit, quam nec ipse potest alterum iudicare: opinor utique, in his questionibus que nondum eliquatissima perfectione discusse sunt. Nouerat enim quantam Sacramenti profunditatem tunc omnis Ecclesia uaria disputatione uersabat, liberumque faciebat querendi arbitrium, ut examinata ueritas panderetur. Neque enim mentiebatur, et simpliciores collegas in uerbo capere cogitabat [1 1Kb] , ut cum se diuersum sentire prodidissent, tunc contra quam promiserat, excommunicandos esse censeret. Absit ab anima tam sancta ista scelerata perfidia: qui hoc de tali uiro quasi cum eius laude sentiunt, nichil aliud quam se ipsos tales esse profitentur. Ego Cyprianum catholicum episcopum, catholicum martyrem, et quanto magis magnus erat, tanto se in omnibus humiliantem, ut coram Deo inueniret gratiam , nullo prorsus modo crediderim, in sancto presertim concilio collegarum, aliud ore protulisse quam corde gestabat, presertim cum addat et dicat: Sed exspectemus uniuersi iudicium Domini nostri Iesu Christi, qui unus et solus habet potestatem et preponendi nos in Ecclesie sue gubernatione, et de actu nostro iudicandi . Sub tanti [2 1Kb] ergo commemoratione iudicii, uerum exspectans audire a collegis, prior eis mentiendi preberet exemplum? Auerterit Deus hanc dementiam a quolibet christiano, quanto magis a Cypriano! Habemus ergo querendi liberum arbitrium, ipsius Cypriani nobis mitissimo et ueracissimo sermone concessum.

CAPUT Iu.---6. Iam quidem incipiunt eius college proprias proferre sententias: sed ad Iubaianum datas litteras audierunt. Recitate sunt enim, sicut in exordio commemoratum est. Et nobis ergo recitentur, ut nos quoque inde quid sentire oporteat, quantum Dominus adiuuat, indagemus. Dicit forsitan quispiam, Quid ergo? tu modo dicis quid ad Iubaianum scripserit Cyprianus? Iam legi, fateor; et profecto issem in eamdem sententiam, nisi me ad diligentiorem considerationem reuocaret tanta auctoritas aliorum, quos uel pares gratia doctrine, uel etiam fortasse doctiores, per tot gentes Latinas, Grecas, Barbaras, et ipsam Hebream, Ecclesia toto orbe diffusa parere potuit, que ipsum quoque pepererat, qui mihi nullo modo uideri potuerunt frustra noluisse istam tenere sententiam: non quia fieri non potuit ut in obscurissima questione uerius pluribus unus pauciue sentirent; sed quia non facile pro uno uel paucis aduersus innumerabiles eiusdem religionis et unitatis uiros, et magno ingenio et uberi doctrina preditos, nisi pertractatis pro uiribus atque perspectis rebus ferenda sententia est. Itaque sollicitius inquirenti,  quanta mihi etiam ipsius Cypriani littere suggesserint pro hac sententia, quam nunc Ecclesia catholica tenet, ut Christi Baptismus non ex merito eorum per quos datur, sed ex ipsius de quo dictum est, Hic est qui baptizat , agnoscendus et approbandus sit, in progressu sermonis nostri res ipsa indicabit. Arbitremur itaque iam illam epistolam, que ad Iubaianum ab eodem data est, recitatam nobis, sicut in concilio  recitata est. Legat eam primo, qui lecturus est hec que dicturus sum, ne quid forte necessarium me subtraxisse arbitretur. Nimis enim longum est, nec ad explicationem suscepte rei pertinet, ut omnia uerba huius epistole nunc commemorentur a nobis.

CAPUT u.---7. Si quis autem querit, quid interim teneam dum ista pertracto: respondeo, primum mihi Cypriani litteras suggessisse quod teneam, donec perspiciam quale sit quod cepit postea disputari. Ait quippe ipse Cyprianus: Sed dicit aliquis, Quid ergo fiet de iis qui in preteritum de heresi uenientes ad Ecclesiam, sine Baptismo admissi sunt ? Utrum reuera sine Baptismo isti fuerint; an ideo sint admissi, quia illi qui admittebant, eos habere Baptismum intelligebant, mox considerabimus. uerumtamen que soleret esse Ecclesie consuetudo, satis idem Cyprianus ostendit, qui ait, in preteritum de heresi ad Ecclesiam uenientes sine Baptismo admissos.

8. Dicit etiam in ipso concilio Castus Siccensis: Qui contempta ueritate presumit consuetudinem sequi, aut circa fratres inuidus est et malignus, quibus ueritas reuelatur; aut circa Deum ingratus est, cuius inspiratione Ecclesia eius instruitur. Utrum ueritas reuelata sit, mox queremus: tamen aliam fuisse Ecclesie consuetudinem, etiam iste confessus est.

CAPUT uI.---9. Dicit et Libosus uagensis: In Euangelio Dominus, »Ego sum,« inquit, »ueritas« : non dixit, Ego sum consuetudo. Itaque ueritate manifestata, cedat consuetudo ueritati. Plane quis dubitet ueritati manifestate debere consuetudinem cedere? Sed de manifestata ueritate mox uidebimus: nunc tamen et iste aliam consuetudinem fuisse manifestat.

CAPUT uII.---10. Item Zosimus a Tharassa dixit: Reuelatione facta ueritatis, cedat error ueritati: quia et Petrus qui prius circumcidebat, cessit Paulo ueritatem predicanti. Noluit quidem iste dicere consuetudinem, sed errorem: uerumtamen cum dicit, Quia et Petrus qui prius circumcidebat, cessit Paulo ueritatem predidicanti, satis indicat quod aliud etiam de Baptismo fieri solebat. Simul et admonet nos, non fuisse impossibile ut de Baptismo Cyprianus aliquid aliter saperet quam ueritas postulabat, que ab Ecclesia et ante illum et post illum retenta est; si potuit aliquid etiam Petrus aliter sapere quam ueritas habebat [1 1Kb] , quam Paulo apostolo doctore didicimus .

 CAPUT uIII.---11. Item Felix a Buslaceni [1 1Kb] dixit: In hereticis sine Ecclesie Baptismo admittendis, nemo consuetudinem rationi et ueritati preponat; quia consuetudinem ratio et ueritas semper excludit. Si ratio, si ueritas, optime: sed hoc mox uidebimus. Interim aliam fuisse consuetudinem etiam uerbis huius apparet.

CAPUT IX.---12. Item Honoratus a Tucca dixit: Cum Christus ueritas sit, magis ueritatem quam consuetudinem sequi debemus. His omnibus sententiis declaratur non extra Ecclesie communionem nos esse constitutos, donec ueritas, quam dicunt huic consuetudini esse preponendam, liquido eluxerit. Si autem ueritas id aperuit esse retinendum, quod illa consuetudo prescripserat; manifestum erit, nec illam frustra fuisse institutam atque roboratam, et uigilantius etiam post istas disputationes tanti Sacramenti saluberrimam obseruationem in Ecclesia catholica non potuisse mutari, sed conciliorum etiam maiori robore confirmatam religiosissime custodiri.

CAPUT X.---13. Scribit ergo ad Iubaianum Cyprianus, de hereticorum Baptismo, qui uidentur ei foris positi, et extra Ecclesiam constituti, uindicare sibi rem, nec iuris sui, nec potestatis, quod nos, inquit, nec ratum possumus nec legitimum putare, quando hoc apud eos esse constet illicitum. Nec nos abnuimus eum qui apud hereticos uel in aliquo schismate extra communionem Ecclesie baptizatur, non ei prodesse in quantum hereticorum et schismaticorum peruersitati consentit; nec illos qui baptizant, quamuis ipsum et uerum dent Baptismi sacramentum, recte tamen facere, extra Ecclesiam colligere, et contra Ecclesiam sentire. Sed aliud est non habere aliquid, aliud non iure habere uel illicite usurpare. Non itaque ideo non sunt Sacramenta Christi et Ecclesie, quia eis illicite utuntur, non heretici solum, sed etiam omnes iniqui et impii. Sed tamen illi corrigendi aut puniendi: illa uero agnoscenda et ueneranda sunt.

14. Dicit sane de hac re non unum, sed duo uel amplius facta esse concilia, sed tamen Africana. Nam et in quodam septuaginta et unum episcopos fuisse commemorat, quorum omnium auctoritati, uniuerse Ecclesie cum longe pluribus episcopis toto orbe diffuse auctoritatem non dubitamus cum ipsius Cypriani pace preponere, cuius uniuerse Ecclesie ineuulsibile membrum se esse gaudebat.

15. Non est autem aqua profana et adultera, super quam nomen Dei inuocatur, etiamsi a profanis et adulteris inuocetur: quia nec ipsa creatura, nec ipsum nomen adulterum est. Baptismus uero Christi uerbis euangelicis consecratus, et per adulteros et in adulteris sanctus est, quamuis illi sint impudici et immundi: quia ipsa eius sanctitas pollui non potest, et sacramento suo diuina uirtus assistit, siue ad salutem bene utentium, siue ad perniciem male utentium. An uero solis uel etiam lucerne lux, cum per cenosa  diffunditur, nichil inde sordium contrahit, et baptismus Christi potest cuiusquam sceleribus inquinari? Si enim ad ipsas res uisibiles quibus Sacramenta tractantur, animum conferamus; quis nesciat eas esse corruptibiles? Si autem ad id quod per illas agitur, quis non uideat non posse corrumpi, quamuis homines per quos agitur, pro suis moribus uel premia percipiant, uel penas luant?

CAPUT XI.---16. Recte autem non mouit Cyprianum quod scripsit Iubaianus, Nouatianenses rebaptizare eos qui ad se ex Catholica uenirent. Neque enim quidquid heretici peruerse fuerint imitati, propterea faciendum a Catholicis non est, quia illi similiter faciunt. Sed aliud est cur heretici rebaptizare non debeant, aliud cur Catholica. Heretici enim nec si in Catholica faciendum esset, facere deberent; quia in Catholicis hoc non esse dicunt, quod ipsi cum ibi essent acceperunt, et cum discederent abstulerunt: Catholica uero propterea non debet iterare Baptismum, qui apud hereticos datus est, ne iudicare uideatur ipsorum esse quod Christi est, aut eos non habere, quod intus cum acceperint, amittere utique foras exeundo non possunt. Hoc enim ipse etiam Cyprianus cum ceteris statuit, ut si ab heresibus redirent ad Ecclesiam, quicumque fuerant in ea baptizati, non iam per Baptismum, sed per penitentiam reciperentur: unde constat eos non posse amittere recedentes, quod non recipiunt remeantes. Non autem sicut heresis ipsorum est, sicut error ipsorum est, sicut sacrilegium dissensionis ipsorum est, sic etiam Baptismus qui Christi est, dici debet ipsorum. Itaque cum illa mala ipsorum quando redeunt corriguntur, in eo quod ipsorum non est, ille est agnoscendus cuius est.

CAPUT XII.---17. Ideo autem non se nouam aut repentinam rem statuisse beatus Cyprianus ostendit, quia sub Agrippino fieri iam ceperat. »Anni sunt,« inquit, »multi, et longa etas, ex quo sub Agrippino bone memorie uiro conuenientes episcopi plurimi hoc statuerunt.« Proinde ab ipso Agrippino res noua facta est. Quomodo autem dicat, »Atque exinde in hodiernum tot millia hereticorum in prouinciis nostris ad Ecclesiam conuersi, non aspernati sunt, neque cunctati, imo et rationabiliter et libenter amplexi sunt, ut lauacri uitalis et salutaris Baptismi gratiam consequerentur,« non uideo: nisi forte hoc dicat, »exinde in hodiernum« , quia nulla de illis ex quo in Ecclesia per Agrippini concilium baptizati sunt, questio alicuius excommunicationis exorta est. Ceterum si permanebat ab Agrippino usque ad Cyprianum consuetudo baptizandi ab hereticis uenientes, utquid facta sunt a Cypriano de hac re concilia? Utquid eidem Iubaiano dicit, non se rem nouam facere aut repentinam, sed ab Agrippino constitutam [1 1Kb] ? Cur enim Iubaianus de nouitate turbaretur, ut eum per auctoritatem Agrippini sanari oporteret, si ab Agrippino usque ad Cyprianum hoc tenebat Ecclesia? Cur denique tot eius college in concilio dixerunt rationem et ueritatem consuetudini preponendam,  ac non potius dixerunt eos qui aliud facere uellent, et contra ueritatem et contra consuetudinem facere?

CAPUT XIII.---18. De remissione autem peccatorum, utrum per Baptismum apud hereticos fiat, quid mihi uideretur, in alio iam uolumine scripsi : sed etiam hic breuiter commemoro. Si fit illic remissio debitorum per Baptismi sanctitatem; rursus debita redeunt per heresis aut schismatis obstinationem: et ideo necessarium habent huiusmodi homines uenire ad catholicam pacem, ut heretici et schismatici esse iam desinant, et eorum que in illos redierant, peccatorum purgationem in unitatis uinculo caritate operante mereantur. Si autem, quamuis apud hereticos uel schismaticos idem sit Baptismus Christi, non tamen ibi operatur remissionem peccatorum propter eamdem discordie feditatem et dissensionis iniquitatem: tunc incipit ualere idem Baptismus ad dimittenda peccata, cum ad Ecclesie pacem uenerint; non [1 1Kb] ut iam uere dimissa non retineantur; neque ut ille Baptismus quasi alienus aut alius improbetur, ut alter tradatur: sed ut idem ipse qui propter discordiam foris operabatur mortem, propter pacem intus operetur salutem. Idem quippe odor erat de quo dicit Apostolus, Christi bonus odor sumus in omni loco [2 1Kb] ; et tamen et in iis qui salui fiunt, inquit, et in iis qui pereunt: aliis quidem odor uite in uitam, aliis autem odor mortis in mortem . Quod etsi de alia re dixit, ad hoc ego posui, ut intelligatur aliquod bonum, non solum uitam posse operari bene utentibus, sed etiam mortem male utentibus.

CAPUT XIu.---19. Nec interest cum de sacramenti integritate et sanctitate tractatur, quid credat et quali fide imbutus sit ille qui accipit sacramentum. Interest quidem plurimum ad salutis uiam, sed ad sacramenti questionem nichil interest. Fieri enim potest ut homo integrum habeat Sacramentum, et peruersam fidem: sicut fieri potest ut integra teneat uerba Symboli, et tamen non recte credat, siue de ipsa Trinitate, siue de resurrectione, uel aliquid aliud. Neque enim parua res est, in ipsa intus Catholica tenere integram fidem, ita ut omnino non de aliqua creatura, sed de ipso Deo nichil aliter [3 1Kb] credat quam ueritas habet. Numquidnam ergo si in ipsa Catholica baptizatus, postea legendo, audiendo, et pacifice disserendo, ipso Domino reuelante cognouerit aliter se antea credidisse quam debuit, denuo baptizandus est? Quis autem carnalis et animalis homo, non per phantasmata [4 1Kb] cordis sui euagetur, et constituat sibi Deum qualis ei pro suo sensu carnali placuerit, atque ita credat tantum longe aliter quam Deus est, quantum  a ueritate uanitas differt? uerissimam quippe sententiam dixit Apostolus, plenus lumine ueritatis: Animalis, inquit, homo non percipit que sunt Spiritus Dei . Et tamen de his hoc dicebat, quos iam fuisse baptizatos ipse manifestat. Eis enim dicit: Numquid Paulus crucifixus est pro uobis? aut in nomine Pauli baptizati estis ? Habebant ergo isti Baptismi sacramentum, et tamen carnaliter sapiendo, quid poterant de Deo credere nisi secundum sensum carnis sue, ubi animalis homo non percipit que sunt Spiritus Dei? Talibus dicit: Non potui uobis loqui quasi spiritualibus, sed quasi carnalibus. Quasi paruulis in Christo lac uobis potum dedi, non escam; nondum enim poteratis: sed nec adhuc quidem potestis; adhuc enim estis carnales . Tales etiam circumferuntur omni uento doctrine de qualibus dicit [1 1Kb] : Ut ultra non simus paruuli, iactati et circumlati omni uento doctrine . Numquid ergo isti si profecerint usque ad spiritualem hominis interioris etatem, et intelligentie sinceritate cognouerint quam longe aliter per fallaciam suorum phantasmatum de Deo crediderint, quam ueritas postulabat, iterum baptizandi sunt? Sic etiam fieri potest ut in alicuius heretici librum catholicus catechumenus incidat, et a ueritate nesciens discernere errorem, credat aliquid contra catholicam fidem; cui tamen errori uerba Symboli non repugnant: sub eisdem quippe uerbis innumerabiles hereticorum errores exorti sunt. Putans ergo iste catholici alicuius magni atque docti esse illum librum, si talia credens in Catholica baptizetur, et posteriore diligentia cognoscat quemadmodum credere debeat, atque arrepta fide catholica illud ex animo respuat; numquid si hoc confessus fuerit, denuo baptizandus est? Aut si antequam discat et confiteatur, hoc sentire inueniatur, et quid abiicere debeat, quidue credere doceatur, manifestumque fiat in ea falsitate fidei baptizatum fuisse; numquid denuo baptizandus est? Quid ita? Quia illa sanctitas Sacramenti uerbis euangelicis consecrata super eum integra manebat, sicut eam traditam acceperat; quamuis ipse in carnalis mentis uanitate constitutus, aliud cum baptizaretur crederet, quam credere debuisset. Quapropter manifestum est, fieri posse ut fide non integra integrum in quoquam maneat Baptismi sacramentum: et ideo illa que de diuersorum hereticorum uarietate dicuntur, ad istam questionem non pertinent. Illud enim in unoquoque corrigendum est, quod ille per quem corrigitur, prauum esse perspexerit. Illud sanandum est quod egrotat: illud dandum est quod non habetur, et maxime caritas pacis, sine qua cetera prodesse non possunt. Sed tamen cum adsunt non quasi desint tradenda sunt; sed ut fructuose, et non perniciose habeantur, per ipsum uinculum pacis et eminentiam caritatis agendum est.

CAPUT Xu.---20. Quamobrem si euangelicis uerbis, »In nomine Patris et Filii et Spiritus sancti« , Marcion Baptismum consecrabat, integrum erat Sacramentum; quamuis eius fides sub  eisdem uerbis aliud opinantis quam catholica ueritas docet, non esset integra, sed fabulosis falsitatibus inquinata  . Nam sub eisdem uerbis, id est, In nomine Patris et Filii et Spiritus sancti, non solum Marcion, aut ualentinus, aut Arius, aut Eunomius, sed ipsi carnales paruuli Ecclesie , si possent singuli diligenter interrogari, tot diuersitates opinionum fortassis, quot homines numerarentur: Animalis enim homo non percipit que sunt Spiritus Dei. Numquid tamen ideo non integrum Sacramentum accipiunt? aut numquid ideo si profecerint, et opinionum carnalium uanitatem emendauerint, denuo quod acceperant repetendum est? Accipit quisque secundum fidem suam, sed quantum capit gubernante illa [1 1Kb] misericordia Dei, de qua presumens idem apostolus dicit: Si quid aliter sapitis, id quoque uobis Deus reuelabit . Laquei tamen hereticorum et schismaticorum propterea carnalibus nimium perniciosi sunt, quia ipse prouectus eorum intercluditur, confirmata sententia uanitatis aduersus catholicam ueritatem, et confirmata animositate dissensionis aduersus catholicam pacem. Sacramenta tamen si eadem sunt, ubique integra sunt, etiamsi praue intelliguntur et discordiose tractantur: sicut scriptura ipsius Euangelii si eadem ipsa est, ubique integra est, etiamsi innumerabili falsarum opinionum uarietate asseratur. Nam quod ait Ieremias, Utquid qui contristant me preualent? Plaga mea solida est; unde sanabor? Dum fit, facta est mihi sicut aqua mendax non habens fidem ; si figurate atque allegorica locutione prophetie nosquam poneretur aqua, nisi que Baptismum significaret, laboraremus querere quid sibi uelint hec uerba Ieremie: nunc autem cum apertissime in Apocalypsi exponantur aque pro populis posite , cur non intelligam aquam mendacem et sine fide, populum mendacem ac perfidum, nescio.

CAPUT XuI.---21. Spiritus autem sanctus quod in sola Catholica, per manus impositionem dari dicitur, nimirum hoc intelligi maiores nostri uoluerunt, quod Apostolus ait, Quoniam caritas Dei diffusa est in cordibus nostris per Spiritum sanctum, qui datus est nobis . Ipsa est enim caritas, quam non habent qui ab Ecclesie catholice communione precisi sunt: ac per hoc etiamsi linguis hominum et Angelorum loquantur, si sciant omnia sacramenta et omnem scientiam, et si habeant omnem prophetiam, et omnem fidem, ita ut montes transferant, et distribuant omnia sua pauperibus, et tradant corpus suum ut ardeant, nichil eis prodest . Non autem habent Dei caritatem, qui Ecclesie non diligunt unitatem: ac per hoc recte intelligitur dici non accipi nisi in Catholica Spiritus sanctus. Neque enim temporalibus et sensibilibus miraculis attestantibus per manus impositionem modo datur Spiritus sanctus, sicut antea dabatur ad commendationem  rudis fidei et Ecclesie primordia dilatanda. Quis enim nunc hoc exspectat, ut ii quibus manus ad accipiendum Spiritum sanctum imponitur, repente incipiant linguis loqui? sed inuisibiliter et latenter intelligitur propter [1 1Kb] uinculum pacis eorum cordibus diuina caritas inspirari, ut possint dicere, Quoniam caritas Dei diffusa est in cordibus nostris per Spiritum sanctum, qui datus est nobis. Multe autem sunt operationes Spiritus sancti, quas idem apostolus cum quodam loco, quantum sufficere arbitratus est, commemorasset, ita conclusit: Omnia autem hec operatur unus atque idem Spiritus, diuidens propria unicuique prout uult . Cum ergo sit aliud Sacramentum, quod habere etiam Simon Magus potuit ; aliud operatio Spiritus, que in malis hominibus etiam fieri solet, sicut Saül habuit prophetiam ; aliud operatio eiusdem Spiritus, quam nisi boni habere non possunt, sicut est finis precepti caritas de corde puro, et conscientia bona, et fide non ficta : quodlibet heretici et schismatici accipiant, caritas que cooperit multitudinem peccatorum, proprium donum est catholice unitatis et pacis; nec eius in omnibus, quia nec eius sunt omnes, sicut suo loco uidebimus. Preter ipsam tamen esse illa caritas non potest, sine qua cetera etiam si agnosci et approbari possunt, prodesse tamen et liberare non possunt. Manus autem impositio non sicut Baptismus repeti non potest. Quid est enim aliud nisi oratio super hominem  ?

CAPUT XuII.---22. Nam quod in typo unitatis Petro Dominus dedit potestatem, ut id solueretur in terris quod ille soluisset, manifestum est quod illa unitas etiam una columba perfecta sit dicta. Numquid ergo ad eamdem columbam pertinent omnes auari, de quibus in eadem Catholica grauiter idem Cyprianus ingemuit? Nam, ut opinor, raptores non columbe, sed accipitres dici possunt. Quomodo ergo baptizabant, qui fundos insidiosis fraudibus rapiebant, et usuris multiplicantibus fenus augebant , si sola illa columba, id est, illa unitas que nisi in bonis intelligi non potest, simplex et casta et perfecta baptizat? An forte per orationes sanctorum spiritualium qui sunt in Ecclesia, tanquam per columbe creberrimum gemitum, magnum geritur sacramentum, et occulta dispensatio misericordie Dei, ut eorum etiam peccata soluantur, qui non per columbam, sed per accipitrem baptizantur, si ad illud Sacramentum cum pace catholice unitatis accedunt? Quod si ita est, cur non ergo per eorum orationes cum quisque ab heresi aut schismate ad pacem catholicam uenit, eius peccata soluuntur? Sacramenti autem integritas ubique cognoscitur, sed ad peccatorum illam irreuocabilem remissionem extra unitatem Ecclesie non ualebit. Nec in  heresi aut schismate constitutum sanctorum orationes, id est, illius unice columbe gemitus poterunt adiuuare; sicut nec intus positum possunt, si aduersum se ipse per uitam pessimam teneat debita peccatorum, non solum si per accipitrem, sed etiam si per ipsius columbe pium ministerium baptizetur.

CAPUT XuIII.---23. Sicut misit me, inquit, Pater, et ego mitto uos. Hoc cum dixisset, inspirauit, et ait illis: Accipite Spiritum sanctum: si cuius remiseritis peccata, remittentur illi; si cuius tenueritis, tenebuntur . Ergo si personam gerebant Ecclesie, et sic eis hoc dictum est, tanquam ipsi Ecclesie diceretur; pax Ecclesie dimittit peccata, et ab Ecclesie pace alienatio tenet peccata, non secundum arbitrium hominum, sed secundum arbitrium Dei et orationes sanctorum spiritualium, qui omnia iudicant, ipsi autem a nemine iudicantur . Petra enim tenet, petra dimittit: columba tenet, columba dimittit: unitas tenet, unitas dimittit. Pax autem huius unitatis in solis bonis est, uel iam spiritualibus, uel ad spiritualia concordi obedientia proficientibus: in malis autem non est, siue foris tumultuentur, siue intus cum gemitu tolerentur, et baptizent et baptizentur. Sicut autem isti qui intus cum gemitu tolerantur, quamuis ad eamdem columbe unitatem, et ad illam gloriosam Ecclesiam non habentem maculam aut rugam aut aliquid huiusmodi , non pertineant  ; tamen si corrigantur, et se pessimos ad Baptismum accessisse fateantur, non rebaptizantur, sed incipiunt ad columbam pertinere, per cuius gemitus peccata soluuntur, a cuius pace alienatis tenebantur [1 1Kb] : sic et qui apertius foris sunt, si eadem Sacramenta sumpserunt, cum correcti ad Ecclesie ueniunt unitatem, non iterato Baptismo, sed eadem caritatis lege et unitatis uinculo liberantur. Nam si non nisi in Ecclesia prepositis, et euangelica lege ac dominica ordinatione fundatis licet baptizare; numquid tales erant qui fundos insidiosis fraudibus rapiebant, et usuris multiplicantibus fenus augebant? Arbitror enim quia illi dominica ordinatione [2 1Kb] fundati sunt, quibus cum formam daret Apostolus, ait, Non auarum, non turpilucrum [3 1Kb] . Tales tamen ipsius Cypriani temporibus baptizabant, quos cepiscopos suos fuisse cum magno gemitu confitetur, et cum magna tolerantie mercede perpetitur. Remissam tamen peccatorum non dabant; que per orationes sanctorum, id est, per columbe gemitus datur, quicumque baptizet, si ad eius pacem illi pertinent quibus datur. Non enim raptoribus et feneratoribus diceret Dominus, Si cui dimiseritis peccata, dimittentur illi; si cui tenueritis, tenebuntur. Foris quidem nec ligari aliquid potest nec solui, ubi non sit qui aut ligare possit aut soluere: sed  soluitur qui cum columba fecerit pacem, et ligatur qui cum columba non habet pacem, siue aperte foris sit, siue intus esse uideatur.

24. Dathan uero, Chore et Abiron, qui sibi licentiam sacrificandi usurpare conati sunt contra unitatem populi Dei, et filii Aaron qui alienum ignem altari imposuerunt, nouimus quod impune non fecerint . Nec nos talia scelera dicimus impunita remanere, nisi se tales correxerint, si patientia Dei ad penitentiam adducens  tempus corrigendi largitur.

CAPUT XIX.---25. Illi sane qui propterea dicunt non esse iterandum Baptismum, quia manus tantummodo imposita est eis quos Philippus diaconus baptizauerat , nichil ad rem pertinens dicunt: et absit ut cum uerum querimus, talibus argumentis utamur. Quapropter magis hereticis non cedimus  , si quod habent de Christi Ecclesia, non esse dicamus ipsorum, nec propter scelera desertorum Imperatoris nostri signa nolimus agnoscere: magis quia Dominus Deus noster Deus zelans est , quidquid eius apud aliquem agnoscimus, nullo modo ei concedamus ut suum proprium esse arbitretur. Ipse certe Deus zelans fornicanti a se femine in figura preuaricatricis plebis exprobrat, et dicit quod ea que ipsius essent, dabat amatoribus suis, et ab eis rursus accipiebat, que non illorum, sed ipsius erant. Inter adulteram feminam et adulteros amatores, dona sua tamen Deus tanquam zelans iratus agnoscit: et nos hereticorum esse Baptismum dicimus uerbis euangelicis consecratum, commoti factis eorum etiam que Dei sunt eis tribuere uolumus, quasi ea contaminare potuerint, aut propterea sua facere que Dei sunt, quia ipsi Dei esse noluerunt?

26. Que est illa mulier adultera, quam Osee propheta designat, que dixit: Ibo post amatores meos, qui mihi dant panes meos et aquam meam, uestes meas et linteamina mea, et uniuersa que mihi condecent ? Licet quidem hoc et de preuaricatrice Iudeorum gente intelligere: sed tamen quos alios imitantur pseudochristiani , nisi pseudo-Isrelitas? Erant enim et ueri Isrelite, sicut ipse Dominus Nathaneli perhibet testimonium, dicens: Ecce uere Isrelita in quo dolus non est . Qui sunt autem ueri Christiani, nisi de quibus idem Dominus dicit: Qui diligit me, mandata mea custodit ? Quid est autem custodire mandata eius, nisi in dilectione persistere? Unde etiam dicit, Mandatum nouum do uobis, ut uos inuicem diligatis: et iterum, In hoc scient omnes quia mei discipuli estis, si uos inuicem dilexeritis . Quis autem dubitet, non eis solis dictum qui tunc per eius carnem uerba presentis audiebant, sed et eis qui nunc per Euangelium sedentis in celo uerba cognoscunt? Ille enim uenit non legem soluere, sed implere . Plenitudo autem legis caritas  . Qua multum uiguit Cyprianus, ut aliud de Baptismo sentiens, non tamen desereret unitatem, et esset in uite dominica radicatum sarmentum fructuosum, quod etiam ferro passionis purgaret celestis agricola, ut maiorem fructum daret . Huius autem fraterne caritatis inimici, siue aperte foris sint, siue intus esse uideantur, pseudochristiani sunt et antichristi. Inuentis enim occasionibus foras exeunt, sicut scriptum est: Occasiones querit qui uult discedere ab amicis . Sed etiamsi occasiones desint, cum intus uidentur, ab illa inuisibili caritatis compage separati sunt. Unde Ioannes dicit: Ex nobis exierunt, sed non erant ex nobis: nam si fuissent ex nobis, mansissent utique nobiscum . Non ait quod exeundo alieni facti sunt; sed quod alieni erant, propter hoc eos exisse declarauit. Dicit et apostolus Paulus de quibusdam, qui circa ueritatem aberrauerant, et fidem quorumdam subuertebant, quorum sermo ut cancer serpebat, quos cum euitandos esse diceret, in una tamen domo magna eos fuisse significat, sed tanquam uasa in contumeliam. Credo quod nondum foras exierant. Aut si iam exierant, quomodo eos dicit in eadem magna domo cum uasis honorabilibus: nisi forte propter ipsa Sacramenta, que separatis etiam hereticorum conuenticulis non mutata sunt, ad unam magnam domum dicit omnes, sed diuersis meritis pertinere, alios in honorem, alios in contumeliam? Sic enim loquitur ad Timotheum scribens: Profanas autem uerborum nouitates euita: multum enim proficient ad impietatem; et sermo eorum sicut cancer serpit: ex quibus est Hymeneus et Philectus, qui circa ueritatem aberrauerunt, dicentes resurrectionem iam factam esse, et fidem quorumdam subuertunt. Firmum autem fundamentum Dei stat, habens signaculum hoc: Nouit Dominus qui sunt eius; et recedat ab iniustitia omnis qui nominat nomen Domini. In magna autem domo, non solum aurea uasa sunt uel argentea, sed et lignea et fictilia; et alia quidem sunt in honorem, alia uero in contumeliam. Si quis ergo emundauerit semetipsum ab istiusmodi, erit uas in honorem sanctificatum, utile Domino, ad omne opus bonum paratum . Quid est autem mundare semetipsum a talibus, nisi quod paulo ante dixit, Recedat ab iniustitia omnis qui nominat nomen Domini? Et ne quisquam putaret tanquam in una domo magna perire se posse cum talibus, uigilantissime predixit, Nouit Dominus qui sunt eius: eos uidelicet qui recedendo ab iniquitate se mundant a uasis factis in contumeliam, ne cum ipsis pereant quos in domo magna tolerare coguntur.

27. Mali ergo et facinorosi, carnales, animales, diabolici, a seductoribus suis sibi dari arbitrantur, que non nisi munera Dei sunt, siue Sacramenta, siue spirituales aliquas operationes, circa presentem salutem. Non autem habent isti caritatem in Deum, sed circa eos occupati sunt, quorum superbia seducuntur, et comparantur fornicanti mulieri, quam Propheta commemorat dicentem, Ibo post amatores meos qui mihi dant panes meos et aquam meam, uestes  meas et linteamina mea et oleum meum, et uniuersa que mihi condecent. Sic enim fiunt hereses et schismata, cum dicit plebs carnalis que in caritate Dei fundata non est, Ibo post amatores meos: cum quibus utique siue per fidei corruptionem, siue per elationem superbie turpiter fornicatur. Sed propter eos qui passi difficultates et angustias et interclusiones inanis ratiocinationis [1 1Kb] eorum a quibus seducuntur, compunguntur timoribus, et redeunt ad uiam pacis, ad querendum [2 1Kb] sinceriter Deum; ideo sequitur et dicit: Propterea ecce ego sepio sudibus uiam illius, et edificabo in uia ipsius spinas, et tramitem suum non inueniet: et persequetur amatores suos, nec illos apprehendet, et requiret eos, nec inueniet eos; et dicet, Ibo et reuertar ad uirum meum pristinum, quia bene tunc mihi fuit quam nunc. Deinde ne ipsorum putentur illa que seductores habent integra et de ueritatis doctrina uenientia, per que seducunt ad falsitates dogmatum et dissensionum suarum; ne illa ergo que habent integra ipsorum putentur, addidit continuo: Et hec non cognouit quod ego ei dederim frumentum et uinum et oleum, et pecuniam multiplicaui illi; ipsa uero fecit uasa aurea et argentea Baal . Dixerat enim superius, Ibo post amatores meos, qui mihi dant panes meos, etc., non utique intelligens hec Dei esse, non hominum, quecumque etiam seductores integra et legitima tenent: nec ea sibi etiam ipsi arrogarent, et quasi propria uindicarent, nisi a plebibus seductis uicissim seducerentur, cum eis creditur, et tales honores deferuntur, ut per eos habeant potestatem talia dicendi, et sibi talia uindicandi; ut error eorum ueritas appelletur, et scelus eorum iustitia putetur, propter Sacramenta et Scripturas quas tenent ad speciem, non ad salutem. Ideoque et per Ezechielem eidem fornicarie dicitur: Et protulisti de uasis glorie tue de auro meo, et de argento meo, ex quibus dedi tibi; et fecisti tibi imagines masculinas, et fornicata es in eis. Et accepisti uestem meam uersicoloriam, et cooperuisti idola tua; et oleum meum, et incensum meum posuisti ante faciem idolorum tuorum, et panes meos quos dedi tibi; et similagine et melle et oleo cibaui te; et posuisti hec ante faciem idolorum tuorum in odorem bene olentem. Et perfecisti hec . Ad imagines enim phantasmatum suorum, cum quibus uolutari carnalis anima delectatur, conuertit omnia sacramenta, et  uerba Librorum sanctorum. Nec tamen quia ille imagines false sunt, et doctrine demoniorum sunt, in hypocrisi mendaciloquorum , propter ea et illa sacramenta, et diuina eloquia sic exhonoranda sunt, ut eorum illa esse deputentur: cum Dominus dicat, De auro meo et de argento meo et ueste mea uersicoloria, et oleo meo et incenso et panibus meis, et cetera. An quia illi errantes eorum esse ista putant a quibus seducuntur, propterea non debemus agnoscere cuius sint; cum ipse dicat, Et hec non cognouit quod ego ei dederim frumentum, uinum et oleum, et pecuniam multiplicaui illi? Non enim dixit eam non habuisse ista, quia fornicaria erat: sed et habuisse dicitur, et non sua nec amatorum suorum, sed Dei, cuius unius ista sunt. Quamuis ergo habuerit fornicationem suam, illa tamen quibus eamdem fornicationem ornabat, uel seducta uel seducens, non erant eius, sed Dei. Si hec de Iudea gente figurabantur, ubi Scribe et Pharisei reiiciebant mandatum Dei, ut traditiones suas constituerent, ut cum plebe Deum relinquente sic quodam modo fornicarentur; nec tamen talis illius temporis in populo fornicatio quam Dominus arguendo prodebat, effecit ut eorum essent sacramenta, que non erant eorum, sed Dei, qui loquens ad fornicariam dicit illa omnia sua esse; unde ipse Dominus etiam quos mundauit a lepra, ad eadem sacramenta misit, ut offerrent pro se sacrificium sacerdotibus; quia nondum eis successerat sacrificium, quod ipse post in Ecclesia uoluit celebrari pro illis omnibus, quia illis omnibus, ipse prenuntiabatur: quanto magis nos Sacramenta noui Testamenti, apud quoslibet hereticos uel schismaticos inuenientes, non debemus ipsis tribuere, nec quasi non agnita reprobare; sed quamuis apud fornicariam mulierem dona uiri legitimi agnoscere, et uerbo ueritatis illam fornicationem emendare, que propria est impudice mulieris, non illa dona culpare, que propria sunt Domini miserantis?

28. Harum et talium rerum consideratione patres nostri, non solum ante Cyprianum uel Agrippinum, sed etiam postea saluberrimam consuetudinem tenuerunt, ut quidquid diuinum atque legitimum in aliqua heresi uel schismate integrum reperirent, approbarent potius quam negarent: quidquid autem alienum, et erroris illius uel dissensionis proprium, ueraciter arguerent et sanarent. Sed ea que ex epistola illa que ad Iubaianum scripta est, consideranda remanserunt, propter huius uoluminis modum, ab alio, quantum opinor, exordio suscipienda atque tractanda sunt.



LIBER QUARTUS. In quo tractat que subsequuntur in eadem Cypriani epistola ad Iubaianum.


CAPUT PRIMUM.---1. Ecclesia paradiso comparata , indicat nobis posse quidem eius Baptismum homines etiam foris accipere, sed salutem beatitudinis extra eam neminem  uel percipere uel tenere. Nam et flumina de fonte paradisi, sicut Scriptura testatur, etiam foras largiter manauerunt. Nominatim quippe commemorantur, et per quas terras fluant, et quia extra paradisum constituta  sunt, omnibus notum est : nec tamen in Mesopotamio uel in Aegypto, quo illa flumina peruenerunt, est felicitas uite que in paradiso commemoratur. Ita fit ut cum paradisi aqua sit extra paradisum, beatitudo tamen non sit nisi intra paradisum. Sic ergo Baptismus Ecclesie potest esse extra Ecclesiam, munus autem beate uite non nisi intra Ecclesiam reperitur: que super petram etiam fundata est, que ligandi et soluendi claues accepit . Hec est una que tenet et possidet omnem sui sponsi et Domini potestatem: per quam coniugalem potestatem etiam de ancillis filios parere potest: qui si non superbiant, in sortem hereditatis uocabuntur; si autem superbiant, extra remanebunt.

CAPUT II.---2. Magis ergo quia pro Ecclesie honore atque unitate pugnamus, non tribuamus hereticis quidquid apud eos eius agnoscimus: sed eos arguentes doceamus, quod ex unitate habent non ualere ad salutem, nisi ad eamdem uenerint unitatem. Aqua enim Ecclesie fidelis et salutaris et sancta est bene utentibus. Ea uero bene uti extra Ecclesiam nemo potest. Male autem utentibus et foris et intus, ad supplicium geritur, non ad premium suffragatur. Et ideo Baptismus corrumpi et adulterari non potest, etsi a corruptis et adulteris habeatur: sicut et ipsa Ecclesia incorrupta et casta et pudica est; et ideo non ad eam pertinent a uari, raptores, feneratores: quos non tantum foris, sed etiam intus esse multis litterarum suarum locis Cyprianus ipse testatur: et tamen non mutato corde baptizantur et baptizant.

3. Nam et hoc in quadam epistola sua dicit  ad Clericos de precando Deo, transfigurans in se sicut sanctus Daniel peccata populi sui. Nam inter multa mala que commemorat, etiam hoc ait, Seculo uerbis solis et non factis renuntiantes: sicut de quibusdam dicit Apostolus, Confitentur enim nosse se Deum, factis autem negant . Hos ergo beatus Cyprianus in ipsa intus Ecclesia uersari arguit, qui corde in melius non mutato baptizantur, quando utique seculo uerbis, non factis renuntiant, cum dicat apostolus Petrus, Quod et uos simili forma saluos facit Baptisma; non carnis depositio sordium, sed conscientie bone interrogatio ; quam utique non habebant, de quibus dicitur, Seculo uerbis solis et non factis renuntiantes: et tamen id agit increpans et arguens eos, ut aliquando ambulent in uia Christi, et eius amici malint esse quam seculi.

CAPUT III.---Cui si obtemperassent, et recte iam uiuere, non ut pseudochristiani, sed ut ueri christiani cepissent, numquid eos iuberet denuo baptizari? Non utique, sed hoc eis prestaret uera conuersio, ut Sacramentum quod non mutatis ualebat ad perniciem, mutatis ualere inciperet ad salutem.

4. Quia nec isti Ecclesie deuoti sunt , qui uidentur esse intus, et contra Christum uiuunt, id est, contra Christi mandata faciunt: nec omnino ad illam Ecclesiam pertinere iudicandi sunt, quam sic ipse mundat lauacro aque in uerbo, ut exhibeat sibi gloriosam Ecclesiam, non habentem  maculam aut rugam, aut aliquid huiusmodi . Quod si in ista Ecclesia non sunt, ad cuius membra non pertinent, non sunt in Ecclesia de qua dicitur, Una est columba mea, una est matri sue : ipsa est enim sine macula et ruga. Aut asserat qui potest, huius columbe membra esse qui seculo uerbis, non factis renuntiant. Interim aliquid uidemus [1 1Kb] , unde dictum arbitror, Qui sapit diem, Domino sapit : Deus enim iudicat omnem diem. Secundum autem eius prescientiam, qui nouit quos predestinauerit ante mundi constitutionem conformes imaginis Filii sui [2 1Kb] , multi etiam qui aperte foris sunt, et heretici appellantur, multis et bonis catholicis meliores sunt. Quid enim sint hodie, uidemus; quid cras futuri sint, ignoramus. Et Deo quidem, apud quem sunt presentia que uentura sunt, etiam quod futuri sunt iam sunt: nos autem secundum id quod in presenti est quisque hominum, querimus utrum in illis Ecclesie membris, que una columba dicta est, et sponsa Christi sine macula et ruga, hodie deputandi sint  , de quibus dicit Cyprianus in epistola quam commemoraui, quod uiam Domini non tenerent, nec data sibi ad salutem celestia mandata seruarent, quod non facerent Domini uoluntatem: patrimonio et lucro studentes, superbiam sectantes, emulationi et dissensioni uacantes, simplicitatis et fidei negligentes, seculo uerbis solis et non factis renuntiantes, unusquisque sibi placentes, et omnibus displicentes . Quod si eos in suis membris nec illa columba cognoscit; et talibus, si in eadem peruersitate permanserint, dicturus est Dominus, Non noui uos; recedite a me, qui operamini iniquitatem : uidentur esse in Ecclesia, sed non sunt; imo et contra Ecclesiam faciunt. Quomodo ergo Baptismo Ecclesie baptizare possunt , quod nec ipsis prodest nec accipientibus, nisi intrinsecus uera conuersione mutentur, ut ipsum Sacramentum, quod eis accipientibus non proderat, quando seculo uerbis non factis renuntiabant, prodesse incipiat, cum et factis ceperint renuntiare? ita et illi quorum est aperta separatio; quia in membris illius columbe, nec hi nec illi sunt hodie, sed aliqui eorum fortasse futuri sunt.

CAPUT Iu.---5. Non itaque hereticorum Baptisma acceptamus, quando post eos non baptizamus: sed quod Christi esse cognoscimus, etiam in malis hominibus, siue aperte foris, siue intus occulte separatis, illis in ea re in qua deuiabant correctis, debita ueneratione suscipimus. Sicut autem urgeri uideor cum mihi dicitur, Ergo hereticus dimittit peccata? sic et ego urgeo cum dico, Ergo qui celestia mandata non seruat, auarus, raptor, fenerator, inuidus, uerbis non factis seculo renuntians, dimittit peccata? Si per uim Sacramenti Dei, sicut ille, ita et ille: si per meritum suum, nec ille, nec ille. Illud enim Sacramentum et in malis  hominibus Christi esse cognoscitur: in corpore autem unice columbe, incorrupte, sancte, pudice, non habentis maculam aut rugam , nec ille nec ille inuenitur  . Et quomodo accipienti non prodest Baptismus ei qui seculo uerbis non factis renuntiat; sic non prodest ei qui in heresi uel schismate baptizatur: utrique autem correcto prodesse incipit, quod ante non proderat, sed tamen inerat.

6. Baptizatus ergo in heresi non fit templum Dei: numquid tamen ideo pro baptizato non habendus est? Nam nec auarus intus baptizatus fit templum Dei, si ab auaritia non recesserit; qui enim fiunt templum Dei, possident utique regnum Dei. Apostolus autem dicit inter multa, Neque auari, neque rapaces regnum Dei possidebunt . Auaritiam quippe idolorum seruituti alio loco idem apostolus comparat: Et auaritia, inquit, que est idolorum seruitus . Quem sensum idem Cyprianus sic exaggerauit in epistola ad Antonianum, ut eorum peccato qui tempore persecutionis per libellos se thurificaturos professi erant, auaros comparare non dubitaret [1 1Kb] . Sic ergo in heresi baptizatus in nomine sancte Trinitatis, tamen non fit templum Dei, si ab heresi non recesserit, quomodo neque in auaritia in eodem nomine baptizatus fit templum Dei, si ab auaritia non recedat, que est idolorum seruitus. Nam et hoc idem apostolus dicit: Que compositio templo Dei cum idolis ? Non ergo de nobis queratur cuius Dei templum fiat, quem dicimus templum Dei non fieri. Nec tamen ideo non baptizatur, nec eius error immundus efficit ut non sit sanctum Sacramentum, quod accepit uerbis euangelicis consecratum: sicut nec illius a uaritia que est idolorum seruitus, et magna immunditia potest efficere ut non sit sanctum Baptisma quod accipit, etiamsi ab alio auaro similiter per eadem uerba euangelica baptizetur.

CAPUT u.---7. Proinde, inquit, frustra quidam qui ratione uincuntur, consuetudinem nobis obiiciunt, quasi consuetudo maior sit ueritate; aut non id sit in spiritualibus sequendum, quod in melius fuerit a Spiritu sancto reuelatum. Hoc plane uerum est, quia ratio et ueritas consuetudini preponenda est. Sed cum consuetudini ueritas suffragatur, nichil oportet firmius retineri. Deinde sequitur, et dicit: Ignosci enim potest simpliciter erranti, sicut de se ipso dicit apostolus Paulus, »Qui prius fui blasphemus, et persecutor, et iniuriosus; sed misericordiam merui, quia ignorans feci« . Post inspirationem uero et reuelationem factam, qui in eo quod errauerat, perseuerat prudens et sciens, sine uenia ignorantie peccat. Presumptione enim atque obstinatione quadam nititur, cum ratione superetur. Hoc uerissimum est, longe grauius esse peccatum eius qui sciens, quam eius qui nesciens peccauerit. Et ideo uir sanctus Cyprianus, non solum  doctus, sed etiam docibilis, quod in laude episcopi quem designat Apostolus sic intellexit ipse , ut diceret etiam hoc in episcopo esse diligendum, ut non solum scienter doceat, sed etiam patienter discat ; non dubito quod si istam questionem in Ecclesia diu multumque uersatam cum uiris sanctissimis doctissimisque tractaret, per quos postea factum est ut antiqua illa consuetudo etiam plenario concilio firmaretur, sine dubitatione demonstraret non solum quam doctus esset in his que firmissima ueritate perceperat, uerum etiam quam docibilis in his que minus aduerterat. Et tamen cum manifestissimum sit, multo grauius peccare scientem quam nescientem; uellem mihi aliquis diceret, si quis in heresim incurrat, nesciens quantum malum sit, et alius ab auaritia non recedat, sciens quantum malum sit, quis eorum sit peior. Possum etiam ita proponere, Si alius nesciens in heresim irruat, et sciens alius ab idololatria non recedat, quia et Apostolus dicit, Auaritia que est idolorum seruitus: et ipse Cyprianus eamdem sententiam non aliter intellexit, sicut dixi, ad Antonianum scribens, ubi ait , Nec sibi noui in hoc heretici blandiantur, quod se dicant idololatris non communicare; quando sint et apud illos adulteri, et fraudatores qui teneantur idololatrie crimine. »Hoc enim scitote intelligentes, quia omnis fornicator, aut immundus, aut fraudator, quod est idololatra, non habet hereditatem in regno Christi et Dei« : et iterum, »Mortificate itaque membra uestra que sunt super terram; fornicationem, immunditiam et concupiscentiam malam, et auaritiam que est idolorum seruitus« . Quero ergo quis peccet grauius, qui nesciens in heresim incurrerit, an qui sciens ab auaritia, id est, ab idololatria non recesserit? Secundum quidem illam regulam qua peccata scientium peccatis ignorantium preponuntur, auarus cum scientia uincit in scelere. Sed ne forte hoc faciat in heresi sceleris ipsius magnitudo, quod facit in auaritia scientis admissio, hereticus nesciens auaro scienti cequetur: quanquam non hoc uideatur ostendere testimonium, quod ipse ex Apostolo posuit. Quid enim in hereticis nisi blasphemias detestamur? uolens autem demonstrare ad facilitatem uenie ignorantiam pertinere peccati [1 1Kb] testimonium posuit ex Apostolo ubi ait, Qui prius fui blasphemus, et persecutor, et iniuriosus; sed misericordiam consecutus sum, quia ignorans feci . Sed si possunt, ut dixi, amborum peccata equaliter appendantur, ignorantis blasphemia, et scientis idololatria; et eadem sententia iudicentur, ille qui Christum querendo in uerisimilem sermonem falsitatis incurrit, et ille qui sciens Christo resistit loquenti per Apostolum, Quoniam omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei: cur in illo Baptismus et euangelica uerba improbantur, in isto autem approbantur; cum ab illis columbe membris  uterque inueniatur alienus? An quia ille foris apertus litigator est, ne intromittatur; iste uero intus callidus assentator, ne foras proiiciatur?

CAPUT uI.---8. Quod autem ait, Nec quisquam dicat, Quod accepimus ab Apostolis, hoc sequimur: quando Apostoli nonnisi unam Ecclesiam tradiderunt, et Baptisma unum, quod nonnisi in eadem Ecclesia sit constitutum: non me tantum mouet, ut Baptismum Christi etiam apud hereticos inuentum audeam reprobare , quantum admonet, fuisse quosdam etiam sancti Cypriani temporibus, qui consuetudinem illam contra quam fiebant Africana concilia, de qua et ipse paulo ante dixit, Frustra quidam qui ratione uincuntur, consuetudinem nobis opponunt, dicerent ab Apostolis traditam. Nec inuenio cur istam consuetudinem, que post Cyprianum etiam plenario totius orbis concilio confirmata est, tam robustam et antea idem Cyprianus inuenerit, ut cum eius mutande auctoritatem quam sequeretur uir tanta scientia preditus quereret, nonnisi in Africa sola factum paucis ante se annis Agrippini concilium reperiret. Quod cum sibi aduersus totius orbis morem non sufficere cerneret, has rationes arripuit, quas modo nos antiquitate ipsius consuetudinis, et plenarii postea concilii auctoritate firmati, diligentius considerantes, uerisimiles potius quam ueras esse inuenimus: que illi uere uise sunt in obscurissima questione laboranti, et de remissione peccatorum fluctuanti, utrum in Baptismo Christi possit non fieri, et utrum possit apud hereticos fieri: ubi si minus ei aliquid reuelatum est, ut magnitudo caritatis eius qua unitatem non deseruit probaretur, non ideo quisquam tantis eius firmamentis meritisque uirtutum et tante copie gratiarum debet se audere preponere, quia uniuersalis concilii admonitus firmitate, uidet aliquid quod ille non uidit, quia plenarium de hac re concilium nondum habebat Ecclesia. Sicut nec Petri apostoli meritis quisquam tam insanus est ut se preponat, quia Pauli apostoli edoctus Litteris, et ipsius iam Ecclesie consuetudine roboratus, non cogit Gentes iudaizare, quod Petrus aliquando cegerat .

9. Non ergo inuenimus ab Apostolis aliquem, cum apud hereticos baptizatus esset, in eodem Baptismo admissum esse et communicasse. Sed neque hoc inuenimus, ab hereticis aliquem uenientem, qui apud illos fuerit baptizatus, ab Apostolis denuo baptizatum. Sed illa consuetudo, quam etiam tunc homines sursum uersus respicientes non uidebant a posterioribus institutam, recte ab Apostolis tradita creditur. Et talia multa sunt, que longum est repetere. Quapropter si non nichil dicebant, quibus id quod ei uisum est, uolens persuadere Cyprianus, ait, Ne quisquam dicat, Quod accepimus ab Apostolis, hoc sequimur: quanto robustius nunc dicimus, Quod Ecclesie consuetudo semper tenuit, quod hec disputatio dissuadere non potuit, et quod plenarium concilium confirmauit, hoc  sequimur? Huc accedit, quod bene perspectis ex utroque latere disputationis rationibus et Scripturarum testimoniis, potest etiam dici, Quod ueritas declarauit, hoc sequimur.

CAPUT uII.---10. Nam reuera illud quod quidam Cypriani disputationibus opponebant, quod Apostolus ait, uerumtamen omni modo, siue per occasionem, siue per ueritatem Christus annuntietur , recte Cyprianus refellit, ostendens ad causam hereticorum non pertinere; quoniam de his dicebat Apostolus, qui cum maleuola inuidia, sua querentes interius uersabantur: Christum quidem annuntiabant, sicut se habet ueritas qua Christo credimus, sed non eo animo quo a bonis euangelistis illius columbe filiis annuntiabatur. Neque enim de hereticis, inquit, aut de eorum Baptismo loquebatur in Epistola sua Paulus, ut aliquid quod ad hanc rem pertineat posuisse ostendatur. Loquebatur de fratribus siue inordinate et contra ecclesiasticam disciplinam ambulantibus, siue euangelicam ueritatem de Dei timore seruantibus. Et quosdam ex eis posuit uerbum Dei constanter atque intrepide locutos, quosdam uero in inuidia et dissensione uersatos; quosdam seruasse circa se beneuolam caritatem, alios uero habuisse maleuolam dissensionem: sed tamen omnia se patienter sustinere, dummodo siue in ueritate, siue per occasionem nomen Christi, quod Paulus predicabat, ad plurimorum notitiam perueniret, et noua adhuc ac rudis sermonis seminatio loquentium predicatione crebresceret. Porro aliud est eos qui intus in Ecclesia sunt, in nomine Christi loqui: aliud eos qui foris sunt, et contra Ecclesiam faciunt, in nomine Christi baptizare . Hec uerba Cypriani admonere nos uidentur, ut distinguamus inter eos qui mali foris sunt, et eos qui intus mali sunt. Et illos de quibus dicit Apostolus, quod Euangelium non caste et per inuidiam annuntiarent, intus fuisse dicit, et uerum dicit. Hoc tamen puto me non temere dicere: Si foris nemo potest aliquid habere quod Christi est, nec intus quisquam potest aliquid habere quod diaboli est. Si enim hortus ille clausus potuit habere spinas diaboli, cur non et extra hortum potuit manare fons Christi? Si autem non potuit, unde in his qui intus erant etiam ipsius apostoli Pauli temporibus tantum malum inuidie, et maleuole dissensionis? Hec enim uerba Cypriani sunt. An forte inuidia et maleuola dissensio paruum malum est? Quomodo ergo isti erant in unitate, qui non erant in pace? uox enim non mea aut alicuius hominis, sed ipsius Domini; nec per homines, sed per Angelos sonuit nato Christo: Gloria in excelsis Deo, et in terra pax hominibus bone uoluntatis . Quod utique nato in terris Christo non sonaret ore angelico, nisi Deus hoc uellet intelligi, eos esse in unitate corporis Christi, qui sunt in pace Christi: eos autem esse in pace Christi, qui sunt bone uoluntatis. Porro sicut in beneuolentia bona uoluntas, sic in maleuolentia mala uoluntas est.

CAPUT uIII.---11. Iam uero ipsa inuidia, que non potest esse nisi maleuola, quantum malum est?  Non queramus alios testes: sufficit nobis ipse Cyprianus, per quem tam multa de zelo et liuore Dominus ueracissima intonuit, et salubria precepit. Legamus ergo epistolam Cypriani de zelo et liuore, et uideamus quantum malum sit inuidere melioribus, cuius mali originem ab ipso diabolo exstitisse memorabiliter docet: Zelare, inquit, quod bonum uideas, et inuidere melioribus, leue apud quosdam, et modicum crimen uidetur, fratres dilectissimi. Deinde paulo post, cum eius mali caput atque originem quereret: Hinc diabolus, inquit, inter initia statim mundi, et periit primus et perdidit. Et paulo post: Quale malum est, inquit, fratres dilectissimi, quo angelus cecidit, quo circumueniri et subuerti alta illa et preclara sublimitas potuit, quo deceptus est ipse qui decepit? Exinde inuidia grassatur in terris, dum liuore periturus magistro perditionis obsequitur, dum diabolum qui zelat imitatur, sicut scriptum est, »Inuidia diaboli mors intrauit in orbem terrarum; imitantur ergo illum qui sunt ex parte eius« . Hec uerba Cypriani in epistola populis nota, quam uera, quam fortia sint recognoscimus. uere decuit Cyprianum de zelo et liuore et arguere grauiter et monere, a quo tam mortifero malo cor eius penitus alienum tanta caritatis abundantia comprobauit: qua uigilantissime custodita, cum collegis suis non maleuole de Baptismo diuersa sentientibus, nec ipse maleuola contentione, sed humana tentatione aliter sapiens, quod illi [1 1Kb] Deus in caritate perseueranti cum uellet postea reuelaret , in communionis unitate permansit, aperte dicens: Neminem iudicantes, neque a iure communionis aliquem, si diuersum senserit, amouentes. Neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit . Et in fine huius epistole: Hec tibi breuiter [2 1Kb] , inquit, pro nostra mediocritate rescripsimus, frater carissime, nemini prescribentes aut preiudicantes, quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter hereticos cum collegis et cepiscopis nostris non contendimus, cum quibus diuinam concordiam et dominicam pacem tenemus; maxime cum et Apostolus dicat, »Si quis autem putauerit contentiosus esse, nos talem consuetudinem non habemus, neque Ecclesia Dei« . Seruatur a nobis patienter et leniter caritas animi, collegii honor, uinculum fidei, concordia sacerdotii. Propter hoc etiam libellum nunc [3 1Kb] de Bono Patientie, quantum ualuit nostra mediocritas, permittente et inspirante Domino conscripsimus, quem ad te pro mutua dilectione transmisimus .

CAPUT IX.---12. Hac ille caritatis patientia tolerauit non solum in obscura questione bonos collegas non maleuole aliud sentientes, sicut et ipse toleratus  est, donec processu temporis saluberrima consuetudo, quando Deus uoluit, etiam declarata ueritate plenario concilio firmaretur; sed etiam malos manifestos sibique notissimos, qui non obscuritate questionis aliter sapiebant, sed perdite uite moribus contra quam predicabant, faciebant, sicut dicit de illis Apostolus, Qui predicas non furandum, furaris . De talibus enim et iste temporis episcopis suis collegis, et secum in communione manentibus in epistola sua dicit: Esurientibus in Ecclesia fratribus habere argentum largiter uelle, fundos insidiosis fraudibus rapere, usuris multiplicantibus fenus augere . Hic enim nulla est questionis obscuritas; aperte Scriptura clamat, Neque auari neque rapaces regnum Dei possidebunt ; et, Qui pecuniam suam dedit in usuram [1 1Kb] ; et, Omnis fornicator et immundus et auarus, quod est idolorum seruitus, non habet hereditatem in regno Christi et Dei . Tales ergo auaros ille, ut non solum sua cupide thesaurizarent, sed et aliena fraudulenter eriperent, tales idololatras sicut et ipse intelligit atque conuincit, non utique argueret nisi nosset. Neque enim aduersus cepiscopos suos falsum testimonium diceret. Et tamen eos propter Christum qui pro infirmis mortuus est, ne ante tempus eradicatis zizaniis simul eradicaretur et triticum , paterne et materne caritatis uisceribus tolerauit: imitatus utique Paulum apostolum, qui maleuolos et inuidos sibi, eadem [2 1Kb] circa Ecclesiam caritate sustinuit .

13. Sed tamen quia inuidia diaboli mors intrauit in orbem terrarum, et imitantur illum qui sunt ex parte illius , non per illud quod a Deo creati sunt, sed per illud quod a se ipsis peruersi sunt; sicut commemorat ipse Cyprianus; quia et diabolus antequam esset diabolus, angelus fuit et bonus fuit: unde sunt in unitate Christi, qui sunt ex parte diaboli? Procul dubio [3 1Kb] , sicut ipse Dominus ait, Inimicus homo hoc fecit, qui superseminauit zizania . Sicut ergo et intus quod diaboli est arguendum est, sic et foris quod Christi est agnoscendum est. An extra unitatem Ecclesie non habet sua Christus, et in unitate Ecclesie habet sua diabolus? Hoc fortasse de hominibus dici potest, ut sic extra communionem Ecclesie non habeat Deus aliquem suorum, sicut inter Angelos sanctos non habet diabolus aliquem suorum. Ecclesie uero huic que adhuc carnis mortalitatem portat, quamdiu peregrinatur a Domino, licuerit diabolo miscere zizania, hoc est malos homines; et permissus sit propter ipsius Ecclesie peregrinationem, ut requies illius patrie qua sancti angeli perfruuntur desideraretur ardentius: de Sacramentis autem hoc dici non potest. Sicut enim ea possunt habere atque tractare, non ad salutem, sed ad perniciem suam, in qua igni destinata sunt interiora zizania: sic  et exteriora zizania que ab interioribus recedentibus acceperunt; quia recedentia non amiserunt. Quod sine dubio manifestatur cum redeuntibus non restituitur, quando forte aliqui ex eis ipsis qui recesserant reuertuntur. Nec quisquam dixerit, Quid enim frumenti habent zizania? Si enim hoc ita est, et intus et foris ad hoc duntaxat par conditio est. Neque enim in zizaniis exterioribus non inueniuntur grana frumenti, et in interioribus inueniuntur. De Sacramento autem cum queritur, non utrum habeant aliquid frumenti zizania queritur, sed utrum habeant aliquid celi: et exterioribus enim et interioribus zizaniis cum ipso tritico est pluuia communis, que celestis et dulcis est ipsa, etiam si ex ea zizania steriliter crescunt: sic et euangelicum Christi Sacramentum diuinum et suaue est, neque propter eorum sterilitatem quos etiam foris compluit, improbandum.

CAPUT X.---14. Dixerit aliquis, interiora zizania facilius in frumentum conuerti. Concedo ita esse: sed quid hoc pertinet ad Baptismum iterandum? Numquid si forte aliquis ab hereticis conuersus, conuersionis sue tempore ac facilitate preuenerit eum qui tardius intus a malitia corrigitur et mutatur, ei non est iterandum Baptisma; et illi qui preuentus est ab eo qui ex hereticis uenit, quia tardius correctus est, iterandum est? Nihil ergo ad rem pertinet, de qua nunc questio est, quis serius se tardiusue conuertat a propria peruersitate ad rectitudinem fidei, uel spei, uel caritatis. Etsi enim interiores mali facilius possunt boni fieri; aliquando tamen et de numero exteriorum quidam quosdam interiores conuersione preueniunt, et illis in sterilitate manentibus unitati reconciliati, fructum afferunt cum tolerantia, siue tricenum, siue sexagenum, siue centenum . Aut si zizania ea sola dicenda sunt, que usque in finem in maligno errore perdurant; et foris multa frumenta sunt, et intus multa zizania.

15. At enim peiores sunt exteriores quam interiores mali? Magna quidem questio est, utrum peior fuerit Nicolaus exterior iam , quam Simon adhuc interior , quia ille hereticus, iste magus. Quod si ipsa diuisio, quia uiolate caritatis certissimum indicium est, grauius habetur malum, concedo ita esse. Sed multi amissa caritate propterea non exeunt foras, quia secularibus emolumentis tenentur, et sua querentes, non que Iesu Christi , non a Christi unitate, sed a suis commodis nolunt recedere. Unde dictum est in laude caritatis, Non querit que sua sunt .

16. Nunc ergo queritur, quomodo poterant homines ex parte diaboli, pertinere ad Ecclesiam, non habentem maculam aut rugam, aut aliquid eiusmodi   , de qua etiam dictum est, Una est columba mea . Quod si non possunt, manifestum est eam inter alienos gemere, et intrinsecus insidiantes, et extrinsecus oblatrantes. Tales tamen etiam intus et accipiunt Baptismum, et habent, et tradunt  sanctum per se ipsum, nec ulla ex parte illorum malignitate uiolatur, in qua in finem usque perdurant. Quocirca nos idem beatus Cyprianus docet, per se ipsum considerandum esse Baptismum uerbis euangelicis, sicut accepit Ecclesia, consecratum, non adiuncta neque permixta ulla peruersitate atque malitia, siue accipientium siue tradentium: quandoquidem utrumque nos ipse admonet, et intus fuisse quosdam non seruantes beneuolam caritatem, sed in inuidia et maleuola dissensione uersatos, de quibus Paulus apostolus locutus est; et ex parte diaboli esse inuidos, sicut in epistola quam de zelo et liuore scripsit, apertissima uoce testatur. Quamobrem, cum manifestum sit fieri posse ut in eis qui sunt ex parte diaboli, sanctum tamen sit Sacramentum Christi, non ad salutem, sed ad iudicium eorum, non solum si post acceptum Baptismum peruertantur, sed etiam si tales accipiunt, sicut idem Cyprianus ostendit, seculo uerbis solis et non factis renuntiantes ; nec ideo si correcti postea fuerint, illud quod peruersi acceperant, iterandum est: quantum arbitror, iam claret et liquet, in ista questione de Baptismo non esse cogitandum quis det, sed quid det; aut quis accipiat, sed quid accipiat; aut quis habeat, sed quid habeat. Si enim homines ex parte diaboli, et ideo nequaquam ad columbam unicam pertinentes, possunt tamen accipere et habere et dare Baptismi sanctitatem, nullo modo sua peruersitate uiolatam, sicut ex ipsius Cypriani litteris admonemur; utquid tribuimus hereticis aliena? utquid dicimus eorum esse quod Christi est; ac non potius in eis et Imperatoris nostri signa cognoscimus, et desertorum facta emendamus? Quapropter aliud est quidem, sicut dicit sanctus Cyprianus, eos qui intus in Ecclesia sunt, in nomine Christi loqui; aliud eos qui foris sunt, et contra Ecclesiam faciunt, in nomine Christi baptizare . Sed et multi qui intus sunt, contra Ecclesiam faciunt male uiuendo, et in suam uitam infirmas animas traducendo; et nonnulli qui foris sunt, in Christi nomine loquuntur, nec operari que Christi sunt, sed foris esse prohibentur, quando eos ut sanentur uel corripimus, uel arguimus, uel hortamur. Nam et ille foris erat, qui cum discipulis non sequebatur Christum, et in nomine Christi expellebat demonia, quod Dominus ne prohiberetur admonuit : quamuis utique in quo saucius erat curandus esset illis uerbis Domini, ubi ait, Qui non est mecum, aduersum me est; et qui mecum non colligit, spargit . Et foris ergo fiunt aliqua in nomine Christi, non contra Ecclesiam; et intus ex parte diaboli contra Ecclesiam.

CAPUT XI.---17. Quid, quod etiam mirum est, quod accidere posse inuenit qui diligenter aduertit, quosdam salua caritate docere aliquid inutile, sicut Petrus Gentes cogebat iudaizare , sicut ipse Cyprianus hereticos denuo baptizari: unde talibus bonis membris in caritate radicatis, et in aliquo non recte ingredientibus dicit Apostolus, Si quid aliter sapitis, id quoque uobis Deus reuelabit :  et quosdam rursus sine caritate docere aliquid salubre, de qualibus Dominus dicit, Cathedram Moysi sedent. Que dicunt, facite; que autem faciunt, nolite facere: dicunt enim, et non faciunt ? Unde et Apostolus de illis inuidis et maleuolis, christianam tamen salutem annuntiantibus, Siue occasione, inquit, siue ueritate Christus annuntietur . Quapropter et intus et foris peruersitas hominum corrigenda est, diuina uero Sacramenta et eloquia non hominibus tribuenda. Non itaque patrocinatur hereticis, qui non eis tribuit quod si et apud eos, non tamen ipsorum esse cognoscit. Non nos concedimus heretico Baptismum; sed illius Baptismum, de quo dictum est, Hic est qui baptizat , ubicumque inuenerimus, agnoscimus. Perfidus autem et blasphemus si in perfidia et blasphemia permanserit, nec extra Ecclesiam, nec intra Ecclesiam remissionem accipit peccatorum: aut si propter uim Sacramenti ad punctum temporis accipit, et foris et intus eadem uis operatur, sicut uis nominis Christi expulsionem demoniorum foris etiam operabatur.

CAPUT XII.---18. At enim inuenimus Apostolos in omnibus Epistolis suis exsecrari et detestari hereticorum sacrilegam prauitatem, ita ut dicant sermonem eorum sicut cancer [1 1Kb] serpere. Quid enim? et illos qui dicebant, Manducemus et bibamus, cras enim moriemur, nonne corruptores morum bonorum per mala colloquia Paulus esse manifestat, continuo subiungens, Corrumpunt mores bonos colloquia mala; et tamen eos intus fuisse significauit, cum ait, Quomodo dicunt quidam in uobis quia resurrectio mortuorum non est ? Auaros autem ubi non detestatur? Aut uero quidquam dici potuit uehementius, quam ut idolorum dici potuit uehementius, quam ut idolorum seruitus auaritia diceretur, sicut idem apostolus posuit : nec Cyprianus aliter intellexit, et litteris suis ubi opus erat inseruit; qui tamen confitetur suis temporibus in Ecclesia fuisse non qualescumque auaros. sed raptores et feneratores; nec quoslibet homines, sed episcopos. Quanquam et istos de quibus ait Apostolus, Sermo eorum sicut cancer serpit, uellem intelligere foris fuisse; sed Cyprianus ipse me non sinit. Cum enim ad Antonianum scribens ostenderet ante tempus ultime separationis iustorum et iniquorum nullo modo esse propter commixtionem malorum ab Ecclesie unitate recedendum, ubi declarat quam sit sanctus, et illa quam meruit martyrii claritate dignissimus, ait: Quantus arrogantie tumor est, quanta humilitatis et lenitatis obliuio, et arrogantie sue quanta iactatio, ut quis audeat aut facere se posse credat, quod nec Apostolis concessit Dominus, ut zizania a frumento putet se posse discernere, aut quasi ipsi palam ferre et aream purgare concessum sit, paleas conetur a tritico separare: cumque Apostolus dicat, »In domo autem magna, non solum sunt uasa aurea et argentea, sed et lignea et fictilia;« aurea et argentea uasa uideatur eligere, lignea uero et fictilia contemnere et abiicere et damnare, quando non nisi in die Domini uasa lignea diuini ardoris incendio concrementur, et fictilia  ab eo cui data est ferrea uirga  franguntur ? Sic igitur arguens Cyprianus eos qui tanquam malorum consortium deuitantes, se ab unitate disruperant, ostendit magnam domum quam dixit Apostolus, ubi essent non solum uasa aurea et argentea, sed et lignea et fictilia, non se intellexisse nisi Ecclesiam, ubi essent boni et mali, donec in fine sicut aurea uentilata purgetur. Quod si ita est, in ipsa Ecclesia, id est, in ipsa domo magna erant uasa in contumeliam, quorum sermo ut cancer serpebat. Nam cum de illis Apostolus loqueretur, hoc docuit: Et sermo, inquit, eorum sicut cancer serpit; ex quibus est Hymeneus et Philetus, qui circa ueritatem aberrauerunt, dicentes resurrectionem iam factam esse, et fidem quorumdam subuertunt. Firmum autem fundamentum Dei stat habens signaculum hoc: Nouit Dominus qui sunt eius; et recedat ab iniquitate omnis qui nominat nomen Domini. In magna autem domo, non solum uasa aurea sunt et argentea, sed et lignea et fictilia . Si ergo et isti quorum sermo ut cancer serpebat, tanquam uasa in contumeliam in domo magna erant, quam domum magnam Ecclesie ipsius unitatem Cyprianus intelligit, numquid istorum cancer Baptismum Christi uiolabat? Ita ergo nec foris, sicut nec intus, quisquam qui ex parte diaboli est, potest uel in se uel in quoquam maculare Sacramentum quod Christi est. Non itaque dat remissam peccatorum sermo qui ut cancer serpit ad aures audientium : sed cum Baptisma uerbis euangelicis datur, qualibet ea peruersitate intelligat ille per quem datur, uel ille cui datur, ipsum per se sanctum est propter illum cuius est. Et si quis per hominem peruersum id accipiens, non accipiat tamen ministri peruersitatem, sed solam mysterii sanctitatem, in bona fide et spe et caritate unitati compaginatus Ecclesie, remissionem accipit peccatorum; non per uerba sicut cancer serpentia, sed per euangelica Sacramenta de celesti fonte manantia. Si autem ipse qui accipit peruersus est, nec peruerso ad salutem prodest quod datur; et sanctum tamen in eo permanet quod accipitur, nec ei si correctus fuerit iteratur.

CAPUT XIII.---19. Nulla itaque participatio est iustitie et iniquitati; non solum que foris, sed etiam que intus est. Nouit enim Dominus qui sunt eius; et recedat ab iniquitate omnis qui inuocat nomen Domini. Nulla etiam communio est luci et tenebris ; non solum que foris, sed etiam que intus sunt. Qui enim odit fratrem suum, ait Ioannes, in tenebris est usque adhuc . Et utique illi oderant Paulum, qui inuidia et maleuola dissensione [1 1Kb] Christum annuntiantes, arbitrabantur se tribulationem excitare uinculis eius : quos tamen intus fuisse idem Cyprianus intelligit. Cum ergo non possint tenebre illuminare, aut iniquitas iustificare, sicut idem dicit, quero quemadmodum poterant isti  in ipsa intus Ecclesia baptizare? Quero quemadmodum uasa illa, que non in honorem, sed in contumeliam domus magna continet, intra ipsam domum magnam possint sanctificandis hominibus ministrare quod sanctum est, nisi quia illa sanctitas Sacramenti nec ab immundis pollui potest, siue cum per eos datur, siue cum ab eis qui corde et uita in melius non commutantur accipitur? De quibus intus positis, ipse dicit, Seculo uerbis solis et non factis renuntiantes .

20. Sunt ergo et intus hostes Dei, et quorum pectora obsederit spiritus Antichristi: et tamen gerunt spiritualia et diuina , que nec ipsis possunt quamdiu tales sunt ad salutem prodesse, nec ipsi ea possunt sua immunditia maculare. Quod itaque dicit, nichil eis ad gratiam ecclesiasticam et salutarem licere, qui spargentes, [1 1Kb] atque impugnantes Ecclesiam Christi, a Christo ipso aduersarii, ab Apostolis eius antichristi nominentur; sic accipiendum est, quia et foris et intus inueniuntur tales: separationem tamen eorum qui intus sunt, ab illius columbe perfectione atque unitate, non solum Deus nouit in quibusdam, sed etiam homines in quibusdam; quorum in manifesto pessimam uitam confirmatamque nequitiam intuentes, et eam preceptorum diuinorum regulis comparantes, intelligunt quam multis zizaniis et paleis siue foris siue intus positis, sed tamen in fine apertissime separandis dicturus est Dominus, Recedite a me, qui operamini iniquitatem ; et, Ite in ignem eternum, qui paratus est diabolo et angelis eius .

CAPUT XIu.---21. De conuersione autem nullius desperandum est, siue foris siue intus constituti, quamdiu patientia Dei ad penitentiam eum adducit , et uisitat in uirga facinora eorum, et in flagellis peccata eorum. Hoc enim modo misericordiam suam non dispergit ab eis , si et ipsi aliquando misereantur anime sue, placentes Deo . Sicut enim bonus qui perseuerauerit usque in finem, hic saluus erit ; sic et malus siue foris siue intus, qui perseuerauerit usque in finem saluus non erit. Neque nos dicimus quod ubicumque et quomodocumque baptizati gratiam Baptismi consequuntur, si gratia Baptismi in ipsa salute intelligitur, que per celebrationem Sacramenti confertur: sed hanc salutem multi nec intus consequantur, quamuis Sacramentum quod per se sanctum est, eos habere manifestum sit. Recte itaque, Dominus nos admonet in Euangelio, ne consentiamus male suadentibus , sed sub Christi nomine ambulantibus: sed hi et intus et foris inueniuntur, quia nec foras exeunt nisi prius intus mali fuerint; et utique de uasis in domo magna positis dicebat Apostolus, Si quis autem mundauerit semetipsum ab istiusmodi, erit uas in honore sanctificatum, utile Domino, ad omne opus bonum semper paratum. Quomodo autem  se quisque ab eiusmodi mundare debeat, paulo superius ostendit dicens, Recedat ab iniquitate omnis qui nominat nomen Domini ; ne audiat in fine cum palea, siue que ante de area uolauit, siue que in ultimo separanda est, Recedite a me, omnes qui operamini iniquitatem . Unde apparet quidem, sicut dicit Cyprianus, non ea statim sucispienda et assumenda que iactantur in Christi nomine, sed que geruntur in Christi ueritate. Sed non utique in Christi ueritate geritur, fundos insidiosis fraudibus rapere, usuris multiplicantibus fenus augere , seculo solis uerbis renuntiare ; que omnia etiam intus geri, satis idoneus testis ipse declarat.

CAPUT Xu.---22. Iam uero quod multis uerbis prosequitur, non posse in Christo baptizari eos qui Patrem Christi blasphemant ; cum eos errore blasphemare manifestum sit ; iam satis ostendimus ad Baptismum qui uerbis euangelicis consecratur, non pertinere cuiusquam uel dantis uel accipientis errorem, siue de Patre, siue de Filio, siue de Spiritu sancto aliter sentiat, quam celestis doctrina insinuat. Multi enim carnales et animales etiam intus baptizantur, cum aperte dicat Apostolus. Animalis autem homo non percipit que sunt Spiritus Dei ; et percepto iam Baptismo dicit eos adhuc animales esse . Secundum sensum autem carnalem non potest nisi de Deo carnaliter sapere anima corporeis sensibus dedita. Unde multi post Baptismum proficientes, et maxime qui infantes uel pueri baptizati sunt, quanto magis intellectus eorum serenatur et illuminatur, dum interior homo renouatur de die in diem , priores suas opiniones, quas de Deo habebant cum suis phantasmatibus ludificarentur, irridentes et detestantes atque confitentes abiiciunt. Nec tamen ideo non accepisse Baptismum existimantur, aut talem baptismum accepisse dicuntur, qualis fuit error ipsorum: sed in eis et Sacramenti integritas honoratur, et mentis uanitas emendatur; etiam si confirmata, et fortasse multis contentionibus defensa calluerat. Quapropter etiam hereticus qui perspicue foris est, si Baptismum illic euangelicum accepit, non talem utique baptismum accepit quali errore cecatur. Et propterea si resipiscens uiderit relinquendum esse quod male tenuerat, non simul ei relinquendum est bonum quod acceperat: nec quia error illius improbandus est, propterea Baptismus Christi in illo exsufflandus est. Iam enim ex iis quos intus contingit de Deo falsa opinantes baptizari, satis elucet discernendam esse Sacramenti ueritatem a male credentis errore, quamuis utrumque in homine uno ualeat inueniri; et ideo cum etiam foris in errore aliquo constitutus, uero tamen Sacramento fuerit baptizatus, cum Ecclesie redditur unitati, sicut false fidei uera succedit, non sic potest etiam uero Baptismo uerus Baptismus succedere:  quia idem ipse sibi succedere non potest; quia nec decedere potest. Ad hoc ergo heretici ad Catholicam ueniunt, ut quod eorum malum est corrigatur, non quod bonum Dei est repetatur.

CAPUT XuI.---23. Dicit aliquis: Nihilne ergo interest, si duo in errore pari atque malitia constituti sint, nec uita nec corde mutato, alius eorum foris, alius intus baptizetur? Fateor interesse: ille enim peior est qui etiam foris baptizatur, non eo quod baptizatur, sed eo quod foris est; est enim etiam ipsius diuisionis nec nullum nec paruum malum: si tamen ille qui intus baptizatur, non propter aliquod terrenum aut temporale commodum intus esse uoluit, sed quod unitatem Ecclesie toto orbe diffuse schismatum concisionibus pretulit; alioquin etiam ipse inter illos qui foris sunt deputandus est. Constituamus ergo duos aliquos isto modo: unum eorum, uerbi gratia, id sentire de Christo quod Photinus opinatus est, et in eius heresi baptizari extra Ecclesie catholice communionem; alium uero hoc idem sentire, sed in Catholica baptizari, existimantem ipsam esse catholicam fidem. Istum nondum hereticum dico, nisi manifestata sibi doctrina catholice fidei resistere maluerit, et illud quod tenebat elegerit; quod antequam fiat, manifestum est illum qui foris baptizatus est [1 1Kb] esse peiorem. Itaque in hoc sola falsa opinio, in illo autem etiam ipsa diuisio corrigenda est; sed in neutro ipsorum Sacramenti ueritas repetenda. Quod si quisquam idem sentiat quod illi, et esse nouerit heresim ab unitate catholica separatam ubi hoc docetur et discitur, sed alicuius secularis emolumenti causa in catholica unitate baptizari uoluerit, uel in ea baptizatus propter hoc exire inde noluerit; non solum separatus habendus est, uerum etiam tanto sceleratius, quanto magis errori heresis et diuisioni unitatis fallaciam simulationis adiungit. Quamobrem cuiusque hominis prauitas, quanto periculosior et tortuosior est, tanto instantius et operosius corrigenda est: nec ideo tamen si quid habet integrum, presertim non suum, sed Dei, propter prauitatem eius uel nullum putandum est, uel eodem modo uituperandum, uel eius prauitati tribuendum, ac non illius largitati, qui etiam fornicanti a se anime, et eunti post amatores suos dedit panem suum, et uinum suum, et oleum suum, et alia uel alimenta uel ornamenta, que nec a se ipsa, nec ab eius amatoribus ei sunt, sed ab illo qui eam miserans ubique uoluit ad quem redeat admonere .

CAPUT XuII.---24. Numquid potest, inquit, uis Baptismi maior esse aut potior quam confessio? quam passio? ut quis coram hominibus Christum confiteatur, et sanguine suo baptizetur? Et tamen, inquit, neque hoc Baptisma heretico prodest, quamuis Christum confessus extra Ecclesiam fuerit occisus. Hoc uerissimum est: extra Ecclesiam quippe occisus, caritatem non habuisse conuincitur, de qua Apostolus dicit, Et si tradidero corpus meum ut ardeam, caritatem autem non  habeam, nichil mihi prodest . Quod si propter hoc quia caritas deest, passio nichil prodest; nec illis prodest quos in inuidia intus et maleuolentia sine caritate uiuere Paulus dicit, Cyprianus exponit: et tamen uerum baptisma possunt et accipere et tradere. Salus, inquit, extra Ecclesiam non est. Quis negat? Et ideo quecumque ipsius Ecclesie habentur, extra Ecclesiam non ualent ad salutem. Sed aliud est non habere, aliud non utiliter habere. Qui non habet, est baptizandus ut habeat: qui autem non utiliter habet, ut utiliter habeat corrigendus. Nec adultera est aqua in Baptismo hereticorum: quia nec ipsa ereatura quam Deus condidit, mala est, nec uerba euangelica in quibuslibet errantibus reprehendenda sunt, sed error illorum in quo adultera est anima, etsi a legitimo uiro Sacramenti habeat ornamentum. Potest igitur nobis et hereticis Baptisma esse commune, cum quibus potest [1 1Kb] et Euangelium esse commune, quamuis a fide nostra error distet illorum: siue aliud de Patre uel de Filio uel de Spiritu sancto sentiant quam ueritas habet, siue ab unitate precisi non colligant cum Christo, sed spargant : quia potest nobis, si frumenta dominica sumus, etiam intus cum auaris, cum raptoribus, cum ebriosis, et ceteris eiusmodi pestibus, de quibus dicitur, Regnum Dei non possidebunt , et Baptismatis sacramentum esse commune, et tamen uitia quibus a regno Dei separantur non esse communia.

CAPUT XuIII.---25. Neque enim de solis heresibus dicit Apostolus, Quoniam qui talia agunt, regnum Dei non possidebunt. Sed non pigeat paululum aduertere que simul enumeret: Manifesta, inquit, sunt opera carnis, que sunt fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia; que predico uobis, sicut predixi, quoniam qui talia agunt, regnum Dei non possidebunt . Constituamus ergo aliquem castum, continentem, non auarum, non idolis seruientem, hospitalem, indigentibus ministrantem, non cuiusquam inimicum, non contentiosum, patientem, quietum, nullum emulantem, nulli inuidentem, sobrium, frugalem, sed hereticum: nulli utique dubium est propter hoc solum quod hereticus est, regnum Dei non possessurum. Constituamus alium fornicatorem, immundum, luxuriosum, auarum, uel etiam apertius idolis deditum, ueneficum, discordiosum, contentiosum, emulum, animosum, seditiosum, inuidum, ebriosum, comessatorem, sed catholicum: numquid propter hoc solum quod catholicus est regnum Dei possidebit, agens talia de quibus sic concludit Apostolus, Que predico uobis, sicut predixi, quoniam qui talia agunt, regnum Dei non possidebunt? Si hoc dicimus, nos ipsos seducimus. Nam sermo Dei non nos seducit, qui nec tacet, nec parcit, nec ulla adulatione nos decipit. Ideo quippe et alibi dicit, Hoc autem scitote cognoscentes, quoniam  omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei: nemo uos seducat inanibus uerbis . Non est ergo quod de sermone Dei conqueramur. Dicit omnino, et aperte ac libere dicit, eos qui male uiuunt, ad regnum Dei non pertinere.

CAPUT XIX.---26. His igitur omnibus uitiis circumsepto catholico non adulemur, nec ei quia christianus catholicus est, impunitatem quam Scriptura diuina non promittit, promittere audeamus: nec si aliquid unum habeat ex iis que dicta sunt, debemus ei societatem superne illius patrie polliceri. Ad Corinthios enim singula enumerat, in quibus singulis subauditur, quod regnum Dei non possidebunt: Nolite, inquit, errare; neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . Non ait, Qui hec omnia uitia simul habuerint, regnum Dei non possidebunt: sed, Neque illi, neque illi; ut in singulis hoc subaudias, quod nulli eorum regnum Dei possidebunt. Sicut ergo heretici regnum Dei non possidebunt; sic auari regnum Dei non possidebunt. Nec dubitandum est quidem ipsas penas, quibus cruciabuntur qui regnum Dei non possidebunt, pro diuersitate criminum esse diuersas, et alias aliis acriores, ut in ipso igne eterno pro disparibus ponderibus peccatorum sint disparia tormenta penarum. Neque enim frustra ipse Dominus dicit, Tolerabilius erit Sodomis quam uobis in die iudicii . Sed tamen ad non possidendum regnum Dei, tantumdem ualet ex uitiis illis quod elegeris mitius, quantum uel plura uel unum quod perspexeris grauius. Et quia illi possessuri sunt regnum Dei quos ad dexteram constituet ille iudex, nec eis qui ad dexteram constitui non merebuntur, aliquid aliud quam ad sinistram esse remanebit; nulla reliqua uox est, quam sicut hedi audiant ex ore pastoris, nisi, Ite in ignem eternum, qui paratus est diabolo et angelis eius : licet ex illo igne, sicut dixi, diuersa possint distribui pro criminum diuersitate supplicia.

CAPUT XX.---27. Utrum autem catholicum pessimis moribus, alicui heretico in cuius uita preter id quod hereticus est, non inueniunt homines quod reprehendant, preponere debeamus, non audeo precipitare sententiam. Si autem quis dicat, quia hereticus est, non potest hoc solum esse, quin et alia consequantur; carnalis est enim et animalis, ac per hoc et emulus sit necesse est, et animosus, et inuidus, et inimicus ipsi ueritati ab eaque dissentiens: intelligat, et de illis malis, quod unum mitius elegerit, solum in quoquam esse non posse, ea scilicet causa quoniam carnalis et animalis est; uelut ebriositas, quam non solum sine horrore nominare, sed etiam cum hilaritate populi predicare iam consueuerunt, numquid in quo fuerit, sola esse poterit? Quis enim ebriosus non et contentiosus, et animosus, et inuidus, et a preceptorum sanitate dissentiens, et arguentibus se grauiter  inimicus? Iam uero ut et fornicator et adulter non sit, difficile est: potest tamen non esse hereticus; sicut hereticus potest non esse ebriosus [1 1Kb] , nec adulter aut fornicator, nec luxuriosus aut amator pecunie aut ueneficus, et simul hec omnia potest non esse. Neque enim unum aliquod uitium omnia cetera consequuntur. Propositis itaque duobus, uno catholico cum his omnibus uitiis, alio heretico sine iis que possunt non esse in heretico, quamuis contra fidem non uterque disputet, et tamen contra fidem uterque uiuat, et spe uana uterque fallatur, et a caritate spirituali uterque dissentiat, et ob hoc uterque ab illius unice columbe corpore alienus sit: cur in uno eorum Sacramentum Christi agnoscimus, in alio nolumus, quasi aut huius, aut huius sit; cum in utroque idem sit, et nonnisi Dei sit, et quamuis in pessimis, bonum sit? Et si hominum qui hoc habent, alius est alio deterior, non ideo illud quod habent deterius est in illo quam in isto: quia nec in duobus catholicis malis, si unus sit alio deterior, deteriorem Baptismum gerit: nec si unus eorum sit bonus, alius malus, in malo malus est Baptismus, et in bono bonus; sed in utroque bonus: sicut lumen solis uel etiam lucerne non utique deterius est in oculis deterioribus quam in melioribus; sed idem in utrisque, quamuis eos diuerse pro illorum diuersitate uel letificet uel excruciet.

CAPUT XXI.---28. Illud sane quod de catechumenis obiiciebatur Cypriano, quod in martyrio deprehensi, et pro Christi nomine occisi, etiam sine Baptismo coronarentur; quid ad rem pertineat, non satis intelligo: nisi forte quia dicebant, multo magis hereticos cum Baptismo Christi posse ad regnum eius admitti, quo [2 1Kb] catechumeni admitterentur; cum ipse dixerit, Nisi quis renatus fuerit ex aqua et Spiritu, non intrabit in regnum celorum . Qua in re nec ego dubito catechumenum catholicum diuina caritate flagrantem heretico baptizato anteponere; sed etiam in ipsa intus Catholica bonum catechumenum malo baptizato anteponimus: nec ideo tamen sacramento Baptismatis, quo iste nondum, ille iam imbutus est, facimus iniuriam; aut catechumeni sacramentum sacramento Baptismi preferendum putamus [3 1Kb] , cum aliquem catechumenum aliquo baptizato fideliorem melioremque cognoscimus. Melior enim centurio Cornelius nondum baptizatus Simone baptizato. Iste enim et ante Baptismum sancto Spiritu impletus est , ille et post Baptismum immundo spiritu inflatus est . uerumtamen Cornelius si etiam Spiritu  sancto iam accepto baptizari noluisset, contempti tanti Sacramenti reus fieret. Cum autem baptizatus est, non utique melius Sacramentum quam Simon accepit; sed diuersa hominum merita sub eiusdem Sacramenti pari sanctitate distincta sunt: ita non auget aut minuit Baptismatis sanctitatem uel bonum uel malum hominis meritum. Sicut autem bono catechumeno Baptismus deest ad capessendum regnum celorum; sic malo baptizato uera conuersio. Qui enim dixit, Nisi quis renatus fuerit ex aqua et Spiritu, non intrabit in regnum celorum; ipse etiam dixit, Nisi abundauerit iustitia uestra plus quam Scribarum et Phariseorum, non intrabitis in regnum celorum . Namque, ne secura esset iustitia catechumeni, dictum est, Nisi quis renatus fuerit ex aqua et Spiritu, non intrabit in regnum celorum: rursus, ne percepto Baptismo secura esset iniquitas baptizatorum [1 1Kb] , dictum est, Nisi abundauerit iustitia uestra plus quam Scribarum et Phariseorum, non intrabitis in regnum celorum. Alterum sine altero parum est: utrumque perficit illius possessionis heredem. Sicut ergo non debemus improbare iustitiam hominis, que prius esse cepit quam coniungeretur Ecclesie, sicut esse ceperat iustitia Cornelii priusquam ipse esset in plebe christiana; que neque si improbaretur, dixisset ei angelus, Accepte [2 1Kb] sunt eleemosyne tue, et exaudite sunt orationes tue; neque si sufficeret ad capessendum regnum celorum, ut ad Petrum mitteret moneretur : sic non est improbandum euangelicum Baptismi sacramentum, etiamsi extra Ecclesiam fuerit acceptum: quod tamen quia non proficit ad salutem, nisi ille qui habet integritatem Baptismi, sua quoque prauitate correcta, incorporetur Ecclesie; sic hereticorum corrigamus errorem, ut quod in eis, non eorum, sed Christi est, agnoscamus.

CAPUT XXII.---29. Baptismi sane uicem aliquando implere passionem, de latrone illo cui non baptizato dictum est, Hodie mecum eris in paradiso , non leue documentum idem beatus Cyprianus assumit: quod etiam atque etiam considerans, inuenio non tantum passionem pro nomine Christi id quod ex Baptismo deerat posse supplere, sed etiam fidem conuersionemque cordis, si forte ad celebrandum mysterium Baptismi in angustiis temporum succurri non potest  . Neque enim latro ille pro nomine Christi crucifixus est, sed pro meritis facinorum suorum: nec quia credidit passus est, sed dum patitur credidit. Quantum itaque ualeat etiam sine uisibili sacramento Baptismi, quod ait Apostolus, Corde creditur ad iustitiam, ore autem confessio fit ad salutem ; in illo latrone declaratum est. Sed tunc impletur inuisibiliter, cum ministerium Baptismi non contemptus religionis, sed articulus necessitatis excludit. Nam multo magis in Cornelio et in amicis eius, quam in illo latrone,  posset uideri superfluum ut aqua etiam tingerentur, in quibus iam donum Spiritus sancti, quod nonnisi baptizatos alios accepisse sancta Scriptura testatur, certo quoque indicio quod illis temporibus congruebat, cum linguis loquerentur, eminuerat. Baptizati sunt tamen: et in hoc facto apostolica exstat auctoritas. Usque adeo nemo debet in quolibet prouectu interioris hominis, si forte ante Baptismum usque ad spiritualem intellectum pio corde profecerit, contemnere Sacramentum, quod ministrorum opere corporaliter adhibetur, sed per hoc Deus hominis consecrationem spiritualiter operatur. Nec ob aliud existimo munus baptizandi Ioanni fuisse attributum, ita ut Ioannis baptismus diceretur, nisi ut Dominus ipse qui dederat, cum serui baptismum non spreuisset accipere , dedicaret humilitatis uiam, et quanti pendendum esset suum Baptisma quo ipse baptizaturus erat, tali facto apertissime declararet. uidebat enim tanquam peritissimus medicus salutis eterne, quorumdam non defuturum tumorem, qui cum intellectu ueritatis et probabilibus moribus ita profecissent, ut multis baptizatis uita atque doctrina se preponere minime dubitarent, superuacaneum sibi esse crederent baptizari, quando ad illum mentis habitum se peruenisse sentirent, ad quem multi baptizati adhuc ascendere conarentur.

CAPUT XXIII.---30. Quid autem ualeat et quid agat in homine corporaliter adhibita sanctificatio Sacramenti , difficile est dicere. Nisi tamen plurimum ualeret, non serui baptismum Dominus accepisset. uerum quia per se ipsa consideranda est, excepta salute hominis cui perficiende adhibetur, satis indicat quod et in malis, et in eis qui seculo uerbis, non factis renuntiant, ipsa integra est, cum illi nisi corrigantur, salutem habere non possint. Sicut autem in latrone, quia per necessitatem corporaliter defuit, perfecta salus est, quia per pietatem spiritualiter adfuit: sic et cum ipsa presto est, si per necessitatem desit quod latroni adfuit, perficitur salus. Quod traditum tenet uniuersitas Ecclesie, cum paruuli infantes baptizantur, qui certe nondum possunt corde credere ad iustitiam, et ore confiteri ad salutem, quod latro potuit: quin etiam flendo et uagiendo cum in eis mysterium celebratur, ipsis mysticis uocibus obstrepunt; et tamen nullus Christianorum dixerit eos inaniter baptizari.

CAPUT XXIu.---31. Et si quisquam in hac re auctoritatem diuinam querat, quanquam quod uniuersa tenet Ecclesia, nec conciliis institutum, sed semper retentum est, nonnisi auctoritate apostolica traditum rectissime creditur: tamen ueraciter coniicere possumus, quid ualeat in paruulis Baptismi sacramentum, ex circumcisione carnis, quam prior populus accepit, quam priusquam acciperet iustificatus est Abraham. Sicut Cornelius etiam dono Spiritus sancti, priusquam baptizaretur, ditatus est. Dicit  tamen Apostolus de ipso Abraham, Signum accepit circumcisionis, signaculum iustitie fidei; qui iam corde crediderat, et deputatum illi erat ad iustitiam . Cur ergo ei preceptum est ut omnem deinceps infantem masculum octauo die circumcideret , qui nondum poterat corde credere, ut ei deputaretur ad iustitiam; nisi quia et ipsum per se ipsum sacramentum multum ualebat? Quod in filio Moysi per angelum manifestatum est, qui cum adhuc incircumcisus a matre ferretur, presenti et euidenti periculo ut circumcideretur exactum est ; et cum factum esset, depulsa est pernicies. Sicut ergo in Abraham precessit fidei iustitia, et accessit circumcisio signaculum iustitie fidei; ita in Cornelio precessit sanctificatio spiritualis in dono Spiritus sancti, et accessit Sacramentum regenerationis in lauacro Baptismi. Et sicut in Isaac, qui octauo sue natiuitatis die circumcisus est, precessit signaculum iustitie fidei; et quoniam patris fidem imitatus est, secuta est in crescente ipsa iustitia, cuius signaculum in infante precesserat: ita in baptizatis infantibus precedit regenerationis Sacramentum; et si christianam tenuerint pietatem, sequetur etiam in corde conuersio, cuius mysterium precessit in corpore. Et sicut in illo latrone quod ex Baptismi sacramento defuerat compleuit Omnipotentis benignitas, quia non superbia uel contemptu, sed necessitate defuerat: sic in infantibus qui baptizati moriuntur, eadem gratia Omnipotentis implere credenda est, quod non ex impia uoluntate, sed ex etatis indigentia, nec corde credere ad iustitiam possunt, nec ore confiteri ad salutem. Ideo cum alii pro eis respondent, ut impleatur erga eos celebratio Sacramenti, ualet utique ad eorum consecrationem, quia ipsi respondere non possunt. At si pro eo qui respondere potest alius respondeat, non itidem ualet. Ex qua regula illud in Euangelio dictum est, quod omnes cum legitur naturaliter  mouet: Aetatem habet, ipse pro se loquatur .

CAPUT XXu.---32. Quibus rebus omnibus ostenditur aliud esse sacramentum Baptismi, aliud conuersionem cordis; sed salutem hominis ex utroque compleri: nec si unum horum defuerit, ideo putare debemus consequens esse ut et alterum desit; quia et illud sine isto potest esse in infante, et hoc sine illo potuit esse in latrone, complente Deo siue in illo, siue in isto, quod non ex uoluntate defuisset: cum uero ex uoluntate alterum horum defuerit, reatu hominem inuolui. Et Baptismus quidem potest inesse ubi conuersio cordis defuerit: conuersio autem cordis potest quidem inesse non percepto Baptismo, sed contempto non potest. Neque enim ullo modo dicenda est conuersio cordis ad Deum, cum Dei Sacramentum contemnitur. Iuste igitur reprehendimus, anathemamus, detestamur, abominamur peruersitatem cordis hereticorum: Sacramentum tamen euangelicum non ideo non habent, quia per quod utile est non habent. Quapropter cum ad fidem et ueritatem ueniunt, et agentes penitentiam remitti sibi peccata deposcunt, non eos decipimus neque fallimus, cum correctos a nobis ac reformatos in eo quod deprauati atque peruersi sunt, ad regnum celorum sic disciplinis celestibus erudimus; ut quod in eis integrum est, nullo modo uiolemus, nec propter hominis uitium, si quid in homine Dei est, uel nullum, uel uitiosum esse dicamus.

CAPUT XXuI.---33. Iam pauca restant ex epistola ad Iubaianum: sed quia in eis et de preterita Ecclesie consuetudine dicitur, et de baptismo Ioannis, quod solet non paruam mouere questionem hominibus rem nanifestam parum attendentibus, quia iussi sunt ab Apostolo in Christo baptizari qui baptismum Ioannis acceperant ; non negligenter tractanda sunt, et in uolumen aliud differenda, ne huius modus immoderatus sit.



LIBER QUINTUS. Postremam partem examinat epistole Cypriani ad Iubaianum, necnon epistolam eiusdem ad Quintum, synodicam ad Numidas episcopos, et epistolam ad Pompeium.


CAPUT PRIMUM.---1. Ecclesie catholice consuetudinem pristinam nunc teneri, cum ab hereticis uel schismaticis uenientes, si euangelicis uerbis consecratum Baptismum perceperunt, denuo non baptizantur, beato Cypriano teste utimur. Ipse quippe sibi questionem proposuit ex ore utique fratrum, siue querentium ueritatem, siue pro ueritate certantium. Inter disputationes enim suas, quibus uolebat ostendere denuo baptizandos hereticos, de quibus satis pro tempore libris superioribus disseruimus, ait: Sed dicit aliquis, quid ergo fiet de his qui in preteritum de heresi ad Ecclesiam uenientes, sine Baptismo admissi sunt ? Hic tota causa Donatistarum, cum quibus nobis de hac questione conflictus  est, penitus naufragauit. Si enim uere [1 1Kb] Baptismum non habebant, qui uenientes ab hereticis ita suscipiebantur, et super eos erant peccata eorum; cum communicatum est talibus, siue ab eis qui fuerant ante Cyprianum, siue ab ipso Cypriano, necesse est ut unum dicatur ex duobus, aut periisse iam tunc Ecclesiam talium communione maculatam, aut non obesse cuiquam in unitate permanenti aliena etiam nota peccata. Illud autem quia dicere non possunt, periisse tunc Ecclesiam contagione communionis eorum qui sine Baptismo ad eam, sicut dicit Cyprianus, admissi sunt; alioquin nec originem suam poterunt  asserere, si tunc periit Ecclesia; quoniam plus quam quadraginta anni sunt inter Cypriani passionem et diuinorum codicum exustionem  , unde isti calumniarum suarum fumos iactantes, occasionem faciendi schismatis inuenerant, sicut Consulum ordo declarat: restat ut fateantur, nulla malorum etiam cognitorum tali communione contaminari unitatem Christi. Quod cum fassi fuerint, non inuenient causam cur se ab Ecclesiis orbis terrarum, quas per Apostolos institutas pariter legimus, separare debuisse contendant: quia neque illi quorumlibet malorum commixtione perire potuerunt, et isti qui non perirent si cum illis in unitate mansissent, separando se ab eis, et rumpendo uinculum pacis, utique in schismate perierunt. Apertissimum enim sacrilegium eminet schismatis, si nulla fuit causa separationis. Nullam uero fuisse causam separationis apparet, si mali etiam cogniti bonos in unitate non maculant. Non autem maculari in unitate bonos, etiam a cognitis malis docemus [1 1Kb] , teste Cypriano, qui dicit, in preteritum de heresi ad Ecclesiam uenientes, sine Baptismo admissos: quorum tamen nefaria sacrilegia, que super eos erant, quia Baptismo dimissa non erant, si polluere et perdere non potuerunt Ecclesie sanctitatem, nulla malorum potest contagione perire. Quapropter si Cyprianum uerum dixisse consentiunt, eo teste uincuntur in crimine schismatis [2 1Kb] : si Cyprianum falsum dixisse contendunt, eo teste non utantur in questione Baptismatis.

CAPUT II.---2. Sed nunc quod cum beato Cypriano homine pacifico sermocinari instituimus, pergamus. Qui cum sibi opposuisset, quod dici a fratribus nouerat, Quid ergo fiet de his qui in preteritum ad Ecclesiam de heresi uenientes, sine Baptismo admissi sunt? Potens est, inquit, Dominus misericordia sua indulgentiam dare, et eos qui ad Ecclesiam simpliciter admissi in Ecclesia dormierunt, ab Ecclesie sue muneribus non separare. Bene quidem presumpsit, quod caritas unitatis posset cooperire multitudinem peccatorum. Quod si habebant Baptismum, et ab his non recte sentiebatur qui eos denuo baptizandos esse censebant, id erratum cooperiebat unitatis caritas, quamdiu inerat ista, non diabolica dissensio, sed humana tentatio; donec eis, sicut dicit Apostolus, si quid aliter sapiebant Dominus reuelaret . Et ideo ue istis qui per sacrilegam precisionem ab unitate disrupti, si et apud nos et apud illos est baptismus, rebaptizant: si autem in Catholica sola est, nec baptizant. Siue ergo rebaptizent siue non baptizent, non sunt in uinculo pacis: unde cuilibet istorum uulneri adhibeant medicinam. Nos autem si ad Ecclesiam sine Baptismo admittimus, in eo numero sumus [3 1Kb] quibus Cyprianus propter unitatis custodiam ignosci posse presumpsit. Si autem  etiam in hereticorum peruersitate potest esse christiani Baptismi integritas; si qui temporibus illis rebaptizauerunt, nec tamen ab unitatis compagine recesserunt, eadem dilectione pacis potuerunt ad ueniam pertinere, qua Cyprianus etiam sine Baptismo admissos ab Ecclesie muneribus non potuisse separari testatur. Porro si uerum est apud hereticos et schismaticos non esse Baptismum Christi, quanto minus obessent in unitate positis aliena peccata, si ad unitatem uenientibus et sine Baptismo admissis soluerentur et propria. Nam si, teste Cypriano, unitatis uinculum tantum ualet, quomodo possent ledi alienis peccatis, qui nollent ab unitate recedere, si etiam non baptizati peccatis propriis non perirent, qui ad eam uellent ex heresi accedere?

CAPUT III.---3. Quod autem adiungit Cyprianus, et dicit, Non tamen quia aliquando erratum est, ideo semper errandum est: cum magis sapientibus et Deum timentibus congruat, patefacte et perspecte ueritati libenter atque incunctanter obsequi, quam pertinaciter atque obstinate contra fratres et consacerdotes pro hereticis reluctari: uerissime dicit, nec alteri potius quam sibi aduersatur, qui resistit apertissime ueritati. Sed per illa que tam multa iam diximus, quantum arbitror, liquido apparet, et certum est, Baptismum Christi nec hereticorum peruersitate, cum apud eos datur et sumitur, posse uiolari. Sed ut certum nondum sit; saltem adhuc esse dubium, quisquis ea que dicta sunt, etiam renitens cogitauerit, confitetur. Non ergo apertissime ueritati resistimus; sed aut pro manifesta ueritate certamus, sicut ego existimo; aut certe, sicut possunt putare qui nondum istam questionem solutam esse arbitrantur, adhuc querimus ueritatem. Et ideo si aliter se res habet quam nos dicimus, eadem simplicitate suscipimus ab hereticis baptizatos, qua suscipiebant [1 1Kb] illi quos propter unitatem Cyprianus ad ueniam pertinere presumpsit. Si autem Baptismus Christi, sicut ea que iam multa dicta sunt indicant, et in non integra [2 1Kb] uel uita, uel fide, siue eorum qui uidentur esse intus, nec tamen ad unice illius columbe membra pertinent, siue eorum qui sic ad eam non pertinent, ut etiam aperte foris sint, potest esse integer; qui eum illis temporibus repetebant, eamdem ueniam propter caritatem unitatis merebantur, quam meruisse propter eiusmodi caritatem credidit Cyprianus eos, quos sine Baptismo admissos esse arbitratus est. Isti ergo qui nulla existente causa  se ab eiusdem unitatis caritate preciderunt, locum omnis uenie perdiderunt: et qui ipso scelere schismatis interirent, etiamsi post Catholicam non rebaptizarent; quanto supplicio digni sunt, qui uel quod eos non habere Cyprianus affirmat, habentibus  catholicis dare conantur, uel, sicut ipsa res manifestat, quod et ipsi habent, non habere Catholicam criminantur?

CAPUT Iu.---4. Sed quia nunc, ut dicere ceperam, cum Cypriani litteris sermocinari instituimus; non, ut arbitror, etiam illi, si adesset, uiderer pertinaciter atque obstinate contra fratres et consacerdotes pro hereticis reluctari, cum acciperet tanta ista que nos mouent, cur etiam apud hereticos in suo maligno errore peruersos, Baptismum tamen Christi per se ipsum reuerendissimum [1 1Kb] atque sanctissimum esse posse credamus. Cumque et ipse testetur, cuius nobis testimonium ponderis magni est, sic eos admitti in preteritum solitos: quisquis eius sermone commotus, hereticos denuo baptizandos esse non dubitat; eos quibus hoc propter tanta que contradicuntur, nondum persuasum est, tales esse deputet, quales in preteritum fuerunt, qui baptizatos in heresi solo proprio errore correcto simpliciter admiserunt, et cum eis per unitatis uinculum salui esse potuerunt. Quisquis autem et de preterita Ecclesie consuetudine, et de posteriore robore plenarii concilii, et tot tantisque sanctarum Scripturarum testimoniis, et ipsius Cypriani multis documentis, et perspicuis rationibus ueritatis, intelligit Christi Baptismum uerbis euangelicis consecratum non fieri cuiuslibet hominis peruersitate peruersum; eodem unitatis uinculo intelligat saluos esse potuisse, quibus aliud salua caritate tunc uisum est: ac per hoc simul oportet intelligat, eos quos nulla zizania, nulla palea, si ipsi frumenta esse uoluissent, in societate Ecclesie toto orbe diffuse poterant maculare, et ideo nulla existente causa diuortii [2 1Kb] se ab eodem unitatis uinculo disruperunt; quodlibet illorum duorum uerum sit, siue quod Cyprianus tunc sensit, siue quod Catholice uniuersitas unde ille non recessit obtinuit; foris apertissime constitutos in manifesto sacrilegio schismatis saluos esse non posse, et omnia que habent de diuinis Sacramentis et liberalitate unius legitimi uiri, quamdiu tales sunt, ad eorum confusionem potius quam ad salutem ualere.

CAPUT u.---5. Quocirca etiamsi uere propterea uellent heretici correcto errore uenire ad Ecclesiam, quia putarent se Baptismum non habere nisi in Catholica acciperent; nec sic eis deberemus ad iterationem Baptismi consentire, sed potius docendi essent, nec integritatem Baptismi prodesse peruersitati eorum, si corrigi nollent; nec eorum peruersitate uiolatum fuisse integrum Baptisma, quamdiu corrigi noluerunt; nec quia corrigi uolunt, melius in eis Baptisma fieri: sed ipsos a malignitate discedere, illud autem incipere iam prodesse ad salutem, quod prius inerat ad perniciem. Hec enim discentes, et salutem in catholica unitate desiderabunt, et suum esse quod Christi est non existimabunt, et ueritatis Sacramentum, quamuis in se positum, cum errore proprio non miscebunt.

 6. Huc accedit, quia sic homines occulta nescio qua inspiratione Dei detestantur, si quis iterum Baptismum accipiat, quem ubicumque iam acceperat, ut iidem ipsi heretici cum inde disputant, frontem confricent, et prope omnes eorum laici qui apud eos inueterauerunt, et animosam pertinaciam aduersus Catholicam conceperunt, hoc solum illic sibi displicere fateantur: et multi qui propter adipiscenda aliqua commoda secularia, uel incommoda deuitanda, transire ad eos uolunt, occultis conatibus ambiant, ut hoc eis quasi peculiari et domestico beneficio prestetur, ne rebaptizentur; et nonnulli ceteris eorum uanis erroribus et falsis criminationibus aduersus catholicam Ecclesiam credentes, hoc uno reuocentur, ut eis sociari nolint, ne rebaptizari cogantur. Quem sensum, hominum omnia penitus corda occupantem isti Donatiste metuentes, maluerunt recipere Baptismum qui apud Maximianistas quos damnauerant datus est, et eo modo sibi linguas precidere, et ora oppilare, quam denuo baptizare tot homines Mustitane [1 1Kb] et Assuritane et aliarum plebium, quas cum Feliciano et Pretextato et ceteris a se damnatis et ad se redeuntibus susceperunt.

CAPUT uI.---7. Cum enim hoc raro fit in singulis, inter multa spatia locorum et temporum, horror facti non ita sentitur: si autem repente conuenirentur quos per tam longum tempus, siue urgentibus periculis mortis, siue per solemnitates Paschales memorati Maximianiste baptizauerant, et eis diceretur ut iterum baptizarentur, quoniam id quod in sacrilegio schismatis acceperant nichil esset; id quidem dicoretur quod eos pertinacia sui erroris dicere cogeret, ut possent qualicumque falsa umbra constantie contra calorem ueritatis sue duritie rigorem glaciemque contegere: sed quia hoc illi ferre non possent, et quod in tam multis hominibus fieret, nec ipsi possent tolerare qui facerent, presertim quia iidem ipsi eos in parte Primiani rebaptizarent, qui eos in parte Maximiani iam baptizauerant, receptus est Baptismus illorum, et interceptus typhus istorum. Quod nullo modo eligerent fieri, nisi amplius sibi aduersari arbitrarentur horrorem hominum de iterata tinctione, quam considerationem de perdita defensione. Quod non ideo dixerim, quia humano sensu deterreri debuimus, si ab hereticis uenientes denuo baptizari ueritas cogeret: sed quia sanctus Cyprianus ait, hoc ipso magis hereticos ad necessitatem ueniendi adigi potuisse, si rursus in Catholica baptizarentur; propterea commemorare uolui quantus pene in omnium mentibus huius facti horror insideat, quem diuinitus infusum esse crediderim, ut aduersus quaslibet disputationes quas infirmi discutere nequeunt, horrore ipso Ecclesia muniretur.

CAPUT uII.---8. Sane uerba ipsa Cypriani cum intueor, admoneor quedam multum necessaria dicere  dirimende huiusmodi questioni. Nam si uiderint, inquit, iudicio et sententia nostra id decerni et statui, uti Baptisma iustum et legitimum computetur, quo illic baptizantur; putabunt se Ecclesiam quoque et cetera munera Ecclesie iuste et legitime possidere. Non ait, Putabunt se munera Ecclesie possidere; sed, iuste et legitime possidere. Nos autem Baptismum eos non iuste et legitime possidere concedimus: non possidere autem non possumus dicere, cum Sacramentum dominicum in euangelicis uerbis cognoscimus. Baptismum ergo legitimum habent, sed non legitime habent. Quisquis enim eum et in unitate catholica, et eo digne uiuens habet, et legitimum et legitime habet: quisquis autem uel in ipsa Catholica sicut palea commixta frumento, uel extra sicut palea uento sublata habet, hunc Baptismum legitimum quidem habet, sed non legitime. Ita enim habet quemadmodum utitur: non autem legitime utitur qui eo contra legem utitur; quod facit omnis qui baptizatus perdite uiuit, siue intus, siue foris.

CAPUT uIII.---9. Quapropter sicut de lege dixit Apostolus, Bona est lex, si quis ea legitime utatur ; ita de Baptismo recte dicere possumus, Bonus est Baptismus, si quis eo legitime utatur. Et sicut non faciebant tunc ut lex bona non esset, aut omnino nulla esset, qui ea non legitime utebantur; sic nullo modo facit ut Baptismus bonus non sit, aut ut omnino Baptismus non sit, quisquis eo, siue quia in heresi, siue quia in pessimis moribus uiuit, non legitime utitur. Et ideo cum uel ad unitatem catholicam, uel ad uitam tanto Sacramento dignam conuertitur, non aliud baptisma incipit habere legitimum, sed illud ipsum incipit habere legitime. Nec remissio irreuocabilium peccatorum consequitur Baptisma, nisi non solum legitimum, sed etiam legitime habeatur: nec tamen si legitime non habebitur, et peccata uel non remittentur, uel remissa replicabuntur, propterea uel malum uel nullum erit in baptizato Baptismi sacramentum. Sicut enim Iudas, cui buccellam tradidit Dominus, non malum accipiendo, sed male accipiendo locum in se diabolo prebuit ; sic indigne quisque sumens dominicum Sacramentum non efficit ut quia ipse malus est, malum sit, aut quia non ad salutem accipit, nichil acceperit. Corpus enim Domini et sanguis Domini nichilominus erat etiam illis quibus dicebat Apostolus, Qui manducat indigne, iudicium tibi manducat et bibit . Non ergo querant in Catholica heretici quod habent, sed quod non habent, id est, finem precepti, sine quo multa sancta haberi possunt, sed prodesse non possunt. Finis autem precepti est caritas de corde puro, et conscientia bona, et fide non ficta . Lauacri uero Sacramentum non ut habeant, si iam eodem ipso, quamuis in heresi, tincti sunt; sed ut salubriter habeant, ad Catholice unitatem ueritatemque festinent.

CAPUT IX.---10. Iam nunc de Baptismo Ioannis uidendum est quid dicatur. Baptizatos enim a Paulo eos qui iam baptismo Ioannis baptizati fuissent,  legimus in Actibus Apostolorum ; non ob aliud, nisi quia Ioannis baptismus non fuit Christi Baptismus, sed Ioanni a Christo concessus, qui Ioannis proprie diceretur, sicut idem Ioannes dicit, Non potest homo accipere quidquam, nisi datum fuerit ei de celo . Et ne forsitan hoc sic a Deo Patre accipere uideretur, ut a Filio non acciperet, de ipso Christo identidem loquens ait, Nos omnes de plenitudine eius accepimus . Accepit autem hoc Ioannes certe dispensationis gratia, non diu mansurum, sed quantum satis esset ad parandam uiam Domino, cuius cum esse precursorem oportebat. Quam ille humiliter ingressurus, et se humiliter sequentes ad excellentiam deducturus, sicut seruis pedes lauit , ita serui baptismo tingi uoluit . Sicut enim se subiecit pedibus eorum quos ipse dirigebat, sic Ioannis muneri quod ipse donauerat: ut intelligerent omnes, quanto superbie sacrilegio quisque contemneret baptisma quod a Domino deberet accipere, quando ipse Dominus accepisset quod seruo, ut proprium dare posset, ipse prestiterat: et cum Ioannes, quo nemo exsurrexit maior in natis mulierum , tantum testimonium Christo perhiberet, ut soluende corrigie calceamenti eius se fateretur indignum , Christus et baptismum eius accipiendo humillimus inter homines inueniretur, et baptismo eius locum auferendo [1 1Kb] Deus altissimus crederetur, idem [2 1Kb] humilitatis doctor et celsitudinis dator.

11. Nulli enim Prophetarum, nulli prorsus hominum in Scripturis diuinis legimus concessum esse, baptizare in aqua penitentie in remissionem peccatorum, quod Ioanni concessum est: qua mirabili gratia suspendens in se corda populorum, uiam prepararet in eis illi quem se tanto predicaret esse maiorem. Sed Dominus iehsu Christus tali Baptismo mundat Ecclesiam, quo accepto nullum alterum requiratur: Ioannes autem tali baptismo pretingebat, quo accepto esset Baptisma etiam dominicum necessarium; non ut illud repetatur, sed ut eis qui baptismum Ioannis acceperant, etiam Christi Baptismus, cui uiam preparabat ille, traderetur. Si enim Christi humilitas commendanda non esset, nec baptismo Ioannis opus esset: rursum si in Ioanne finis esset, post Ioannis baptisma Christi Baptismate opus non esset. Sed quia finis legis Christus, ad iustitiam omni credenti : ab illo demonstratum est ad quem pergeretur; ad hunc cum peruentum fuerit, permaneretur [3 1Kb] . Idem igitur Ioannes et celsitudinem Domini predicauit, cum eum sibi longe preposuit; et humilitatem, cum eum tanquam infimum baptizauit. Sed si Ioannes Christum solum baptizasset, melioris baptismi Ioannes dispensator fuisse putaretur quo ipse Christus solus tinctus esset, quam Christi est quo Christiani tinguntur: et rursus, si omnes prius baptismo Ioannis, et deinde  Christi baptizari oporteret, minus plenus minusque perfectus Christi Baptismus merito uideretur, qui non sufficeret ad salutem. Quocirca et baptismo Ioannis baptizatus est Dominus, ut superbas hominum ceruices ad salutare suum Baptisma flecteret; et non solus illo baptismate tinctus est, ne hoc ipso superius illud ostenderet, quod eo solus ipse baptizari meruisset; et ultra illud perseuerare non siuit, ne hoc unum quo ipse baptizat, indigere precedente altero uideretur.

CAPUT X.---12. Quero itaque, si baptismo Ioannis peccata dimittebantur, quid amplius prestare posuit Baptismus Christi eis quos apostolus Paulus post baptismum Ioannis Christi Baptismo uoluit baptizari? Si autem Ioannis baptismo non dimittebantur peccata, utrumnam meliores erant Ioanne Cypriani temporibus, de quibus ipse dicit quod fundos insidiosis fraudibus rapiebant, et usuris multiplicantibus fenus augebant , quibus tamen baptizantibus fiebat remissio peccatorum? An quia eos unitas Ecclesie tenebat? Quid ergo? Ioannes non erat in unitate, amicus ille sponsi, uie dominice preparator, et ipsius Domini baptizator? Quis hoc dementissimus dixerit? Quapropter quanquam ita credam baptizasse Ioannem in aqua penitentie in remissionem peccatorum, ut ab eo baptizatis in spe remitterentur peccata, reipsa uero in Domini Baptismo id fieret: sicut resurrectio que exspectatur in finem spe in nobis facta est, sicut dicit Apostolus, Quia simul nos excitauit, et simul sedere fecit in celestibus ; et idem dicit, Spe enim salui facti sumus : nam et ipse Ioannes cum dicat, Ego quidem baptizo uos in aqua in penitentiam [1 1Kb] , in remissionem peccatorum ; Dominum uidens ait, Ecce Agnus Dei, ecce qui tollit peccata mundi : tamen ne quisque contendat etiam in baptismo Ioannis dimissa esse peccata, sed aliquam ampliorem sanctificationem eis quos iussit Paulus denuo baptizari , per Baptismum Christi esse collatam, non ago pugnaciter.

CAPUT XI.---13. Illud enim quod ad rem presentem maxime pertinet, intuendum est , que causa fecerit ut post Ioannem sanctum baptizari homines oportuerit, et post episcopos auaros non oportuerit. Nemo enim negat quod in agro dominico Ioannes triticum erat, et, si amplius non potest, in ubertate centena. Item nemo dubitat auaritiam, que est idolorum seruitus, in messe dominica inter paleas numerari. Cur ergo post triticum baptizatur, et post paleam non baptizatur? Si propterea Paulus post Ioannem baptizauit, quia Ioanne melior erat; cur non et Cyprianus post feneratores suos collegas baptizauit, quibus ultra comparationem melior erat? Si propterea post tales collegas Cyprianus non baptizauit, quia in unitate cum illo erant; nec post Ioannem debuit Paulus, quia eadem unitate continebatur [2 1Kb] . An forte fraudatores et rapaces ad columbe illius unice membra pertinent,  et ille non pertinet cui potestas ipsa Domini Iesu Christi per columbe speciem Spiritu sancto descendente monstrata est ? Imo uero ille intime pertinet, isti uero uel occasione alicuius scandali, uel ultima uentilatione a tritico separandi nequaquam pertinent: et tamen post illum baptizatum est, post istos non baptizatur. Que igitur causa est, nisi quia Baptisma quod illos iussit Paulus accipere, non hoc erat quod per Ioannem dabatur? Et ideo in eadem ipsa unitate Ecclesie, Baptismus Christi si baptizante feneratore tradatur, repeti non potest: baptismum autem Ioannis etiam ab ipso Ioanne accipientes, postea Christi Baptismo baptizari oportebat.

CAPUT XII.---14. Proinde possum et ego uerbis utens ipsius beati Cypriani ad cuiusdam miraculi considerationem audientium corda conuertere, si dicam: Ille Ioannes maior inter Prophetas habitus; ille diuina gratia adhuc in utero matris impletus; ille Elie spiritu et uirtute subnixus, qui non aduersarius Domini, sed precursor ac predicator fuit; qui Dominum non tantum uerbis prenuntiauit, sed et oculis ostendit; qui ipsum Christum per quem baptizantur ceteri, baptizauit; sic baptizare non meruit, ut post eum non baptizarentur qui ab eo fuerant baptizati: et post auaros, fraudatores, rapaces, feneratores, nemo quemquam in Ecclesia baptizandum putabit? Nonne cum hec inuidiose clamauero, respondetur mihi: Quid hoc indignum putas, quasi aut Ioannes exhonoratus sit, aut auarus honoratus? Sed illius Baptismum non oportuit iterari, de quo idem Ioannes ait, Hic est qui baptizat in Spiritu sancto . Per quemlibet enim ministrum detur, illius est Baptismus de quo dictum est, Hic est qui baptizat. Sed neque ipsius Ioannis baptismus iteratus est, cum ab eo baptizatos baptizari in Christo Paulus apostolus iussit. Quod enim ab amico sponsi non acceperant, hoc ab ipso sponso accipere debuerunt, de quo ille amicus dixerat, Hic est qui baptizat in Spiritu sancto.

CAPUT XIII.---15. Poterat enim, si uoluisset, Dominus iehsu Baptismi sui potestatem dare alicui uel aliquibus precipuis seruis suis, quos iam fecisset amicos suos, qualibus ait, Iam non uos dicam seruos, sed amicos : ut quemadmodum per uirgam florentem demonstratus est Aaron sacerdos , ita in eius Ecclesia ubi plura et maiora miracula facta sunt, per aliquod signum demonstrarentur excellentioris sanctitatis ministri et dispensatores mysteriorum, qui soli baptizare deberent. Sed si hoc fieret, quamuis eis a Domino attributus, tamen ipsorum baptismus iam diceretur, sicut baptismus Ioannis fuit. Ideo Paulus gratias agit Deo quod neminem ipsorum baptizauerat, qui tanquam obliti in cuius nomine baptizati essent, per hominum se nomina diuidebant . Cum enim tantum ualet Baptismus per hominem contemptibilem, quantum per Apostolum datus; ita nec illius, nec illius esse cognoscitur, sed Christi: quod in ipso Domino Ioannes per illam columbe speciem se didicisse testatur. Nam secundum quid aliud dixerit, Et ego nesciebam eum; non  plane uideo. Si enim eum omnino nesciret, non uenienti ad baptismum suum diceret, Ego a te debeo baptizari . Quid ergo est quod ait, Quoniam uidi Spiritum uelut columbam descendentem de celo, et mansit super eum. Et ego nesciebam eum: sed qui me misit baptizare in aqua, ipse mihi dixit, Super quem uideris Spiritum descendentem de celo, et manentem super eum, ipse est qui baptizat in Spiritu sancto . Columba utique super baptizatum descenderat. Adhuc autem uenienti ut baptizaretur dixerat, Ego a te debeo baptizari. Iam ergo sciebat eum. Quid sibi itaque uult, Ego nesciebam eum: sed qui me misit baptizare in aqua, ipse mihi dixit, Super quem uideris Spiritum descendentem de celo, et manentem super eum, ipse est qui baptizat in Spiritu sancto: cum hoc posteaquam baptizatus est, factum sit, nisi quia secundum aliquid eum sciebat, secundum aliquid adhuc nesciebat? Sciebat uidelicet sponsum Filium Dei, de cuius plenitudine omnes acciperent: sed quia ex eius plenitudine ipse sic acceperat baptizandi potestatem, ut Ioannis baptismus diceretur; nesciebat utrum sic esset daturus et ceteris, an uero proprium Baptismum sic habiturus, ut per quemlibet daretur, siue excellentioris gratie ministrum, siue inferioris, siue per centeni fructus hominem, siue sexageni, siue triceni, siue per frumentum, siue per paleam, non nisi illius unius esse cognosceretur: et hoc per Spiritum didicit, uelut columbam descendentem et manentem super eum.

CAPUT XIu.---16. Itaque inuenimus dictum ab Apostolis [1 1Kb] , et gloriam meam , quamuis utique in Domino; et ministerium meum , et prudentiam meam , et Euangelium meum , quamuis utique a Domino impertitum atque donatum: Baptismus autem meus, nemo dixit eorum omnino. Neque enim omnium equalis est gloria, nec ministrant omnes equaliter, nec equali prudentia sunt omnes prediti, et in euangelizando alius alio melius operatur, et ideo dici potest alius alio doctior in ipsa doctrina salutari [2 1Kb] : alius autem alio magis minusue baptizatus dici non potest, siue ab inferiore, siue a maiore baptizetur. Proinde cum manifesta sint opera carnis, que sunt fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia ; si mirabiliter dicitur, Post Ioannem baptizati sunt homines, et post hereticos non baptizantur: cur non mirabiliter dicitur, Post Ioannem baptizati sunt homines, et post inuidos non baptizantur; cum ex parte diaboli esse inuidos ipse Cyprianus in Epistola de Zelo et Liuore testetur, et in Ecclesia Christi fuisse inuidos Christi annuntiatores ipsis apostolicis temporibus ipse Cyprianus ex apostolo Paulo, sicut iam docuimus, manifestet ?

 CAPUT Xu.---17. Quia ergo Ioannis baptismus non erat idem qui Baptismus Christi, satis arbitror esse declaratum: et propterea nichil documenti ex illo afferri potest, cur propterea post hereticos baptizandum sit, quia baptizatum est post Ioannem: cum Ioannes hereticus non fuerit, et potuerit habere baptismum, quamuis a Christo concessum, non tamen Christi proprium, cum Christi habuerit caritatem; et possit hereticus habere Baptismum Christi et peruersitatem diaboli, sicut intus alius potest habere Baptismum Christi et inuidiam diaboli.

18. At enim multo magis post hereticum baptizandum est; quia Ioannes hereticus non erat, et tamen post eum baptizatum est? Sic, dicit aliquis, multo magis post ebriosum baptizandum est, quia Ioannes sobrius erat, et tamen post eum baptizatum est: et quid respondeamus ei, non habebimus, nisi baptizatis a Ioanne Baptismum Christi non habentibus esse traditum; in quibus autem est Baptismus Christi, quibuslibet eorum peruersitatibus nullo modo fieri ut non sit in eis Baptismus Christi.

19. Non itaque idcirco hereticus ius Baptismi obtinere potuit, quia prior baptizauit; sed quia non suo baptismo baptizauit: et si ius baptizandi non habuit, tamen Christi est quod dedit, et ille Christi est qui accepit. Multa enim contra ius dantur, nec tamen ideo uel nulla uel non data dicuntur. Neque enim et ille qui seculo uerbis solis et non factis renuntiat, iure accipit Baptismum; et tamen accipit. Nam tales in Ecclesia et Cyprianus suis temporibus fuisse commemorat, et nos experimur, et gemimus.

20. Mirum autem est, quomodo dicatur separari a se [1 1Kb] et diuidi omnino non posse, Baptismum et Ecclesiam. Si enim Baptisma in baptizato inseparabiliter manet, quomodo baptizatus separari ab Ecclesia potest, et Baptismus non potest? In baptizato autem inseparabiliter Baptisma permanere manifestum est; quia in quodlibet profundum malorum et in quamlibet horribilem uoraginem peccatorum irruat baptizatus, usque ad apostaticam ruinam, non caret Baptismo: et ideo per penitentiam redeunti non redditur, quia eo non potuisse carere iudicatur. Baptizatum autem posse separari ab Ecclesia quis dubitauerit? Inde quippe omnes hereses exierunt, que uocabulo christiano decipiunt.

CAPUT XuI.---Quamobrem quia manifestum est in baptizato esse Baptismum, cum baptizatus ab Ecclesia separatur, Baptismus qui in illo est, cum illo utique separatur. Et ideo non omnes qui tenent Baptismum, tenent Ecclesiam; sicut non omnes qui tenent Ecclesiam, tenent et uitam eternam. Aut si Ecclesiam tenere non dicimus, nisi eos qui diuina mandata custodiunt; multos iam esse concedimus Baptismum tenentes, et Ecclesiam non tenentes.

21. Quamobrem non preoccupat hereticus Baptismum: cum eum ab Ecclesia sumpserit. Nec potuit amittere cum recederet, quem iam non habere Ecclesiam  dicimus, et tamen habere Baptismum concedimus. Nec primatum quisquam sibi derogat, et heretico tribuit: quia eum dicit secum abstulisse quod non legitime daret, sed tamen legitimum daret, nec iam legitime haberet, sed legitimum haberet. Primatus autem non est nisi in sancta conuersatione et uita bona, quo pertinent omnes, ex quibus tanquam membris constat illa sponsa non habens maculam neque rugam   , et illa columba inter multorum coruorum improbitatem gemens: nisi forte, cum Esau propter lenticule concupiscentiam primatum perdiderit , tenere primatum arbitrandi sunt fraudatores, raptores, feneratores, inuidi, ebriosi, et ceteri huiusmodi, quales in Ecclesia sui temporis etiam per litteras Cyprianus ingemuit. Quapropter aut quod est tenere Ecclesiam, non hoc est in diuinis tenere primatum; aut si omnis qui tenet Ecclesiam etiam primatum tenet, omnes illi iniqui Ecclesiam non tenent, qui tamen intus uidentur et Baptismum dare, et habere a nullo nostrum negantur. Nam eos primatum in diuinis habere quis dicat, nisi qui nichil diuinum sapit?

CAPUT XuII.---22. Sed iam ad illa eloquia pacifica Cypriani, hoc est ad Epistole finem omnibus consideratis pertractatisque peruentum est, que me legentem et sepe repetentem non satiant: tanta ex eis iucunditas fraterni amoris exhalat, tanta dulcedo caritatis exuberat. Hec tibi, inquit, breuiter pro nostra mediocritate rescripsimus, frater carissime, nemini prescribentes aut preiudicantes, quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter hereticos cum collegis et cepiscopis nostris non contendimus, cum quibus concordiam et dominicam pacem tenemus; maxime cum et Apostolus dicat, »Si quis autem putauerit [1 1Kb] contentiosus esse, nos talem consuetudinem non habemus, neque Ecclesia Dei« . Seruatur a nobis patienter et leniter caritas animi, honor collegii, uinculum fidei, concordia sacerdotii. Propter hoc etiam libellum de Bono Patientie, quantum ualuit nostra mediocritas, permittente Domino et inspirante conscripsimus, quem ad te pro mutua dilectione transmisimus.

23. In his uerbis multa consideranda sunt, quibus in hoc uiro qui dilexit decorem domus Domini et locum tabernaculi habitationis eius , christiane caritatis fulgor elucet. Primo, quia id quod sensit non tacuit: deinde, quia tam mansuete et pacifice protulit, quia cum his qui aliud sentiebant ecclesiasticam pacem tenuit, quia in unitatis uinculo tantam salubritatem esse intellexit, quia eam tantum dilexit, et sobrie custodiuit, quia uidit et sensit etiam diuersa sentientes posse salua caritate sentire: neque enim cum malis tenere se diceret diuinam concordiam et dominicam pacem: bonus quippe habere erga malos pacem potest; tenere autem cum eis pacem non potest, quam ipsi non tenent: postremo,  quia nemini prescribens neque preiudicans, quominus unusquisque episcoporum quod putat faciat, habens arbitrii sui liberam potestatem, etiam nobis qualibuscumque locum dedit, pacifice secum ista tractandi. Presens est enim, non solum per litteras suas, sed etiam per ipsam que in illo maxime uiguit, et mori nunquam potuit, caritatem. Huic ergo inherere et conglutinari desiderans, si non impediar inconuenientia peccatorum meorum, orationibus eius adiutus, discam si potero per litteras eius quanta pace per eum Ecclesiam suam Dominus, et quanto solatio gubernauerit; et per eius sermonis affectum uisceribus humilitatis indutus, si quid uerius sentio cum orbe terrarum, non ei preponam cor meum, nec in eo ipso quod aliter sentiens non tamen diremptus est ab orbe terrarum. Maius quippe in eo robur uirtutis eminuit, cum ista questio nondum discussa nutaret, quod aliter sentiens quam multi college, tantam moderationem obtinuit, ut Ecclesie Dei sanctam societatem nulla schismatis labe truncaret, quam si omnia non solum ueraciter, sed etiam pariter sine ista uirtute sentiret. Neque enim ei placeo, si eius ingenium facultatemque sermonis et doctrine ubertatem sancto concilio cunctarum gentium, cui profecto interfuit per spiritus unitatem, preponere affectem: presertim iam in tali ueritatis luce posito, ubi certissime cernit quod hic pacatissime requirebat. Ex illa enim ubertate hec nostra que uidentur eloquia, tanquam infantilia rudimenta deridet: ibi uidet qua regula pietatis hic egerit, ut nichil esset ei in Ecclesia carius unitate: ibi etiam ineffabili delectatione contuetur quam prouida et misericordissima dispensatione Dominus ut tumores nostros curaret, stulta mundi elegit ut confunderet sapientes [1 1Kb] ; atque in ordinibus membrorum Ecclesie sue tam salubriter omnia collocaret, ne de ingenio uel litteris suis, quas adhuc ignorarent cuius munere haberent, electos se ad adiutorium euangelicum homines dicerent, atque inde pestifera inflarentur superbia. O quam gaudet Cyprianus! quanto serenius in illa luce contuetur, pro quanta salute humani generis factum sit ut inueniatur aliquid quod merito reprehendatur, quamuis in christianis et piis litteris oratorum, et non inueniatur in Litteris Piscatorum? De hoc ego [2 1Kb] gaudio sancte illius anime omnino securus, neque ullo modo meas litteras ab omni errato liberas audeo uel putare uel dicere; neque illius huic sententie, in qua ei uisum est aliter suscipiendos ab hereticis uenientes, quam uel in preteritum suscipiebantur, sicut ipse testatur, uel nunc suscipiuntur, sicut totius orbis christiani plenario concilio rationabilis consuetudo firmata est, meam prepono sententiam, sed Ecclesie sancte catholice, quam sic ille dilexit et diligit, in qua tam uberem cum tolerantia fructum attulit: cuius uniuersitas ipse non fuit, sed in eius uniuersitate permansit;  cuius radicem nunquam deseruit, sed in cuius radice fecundus ut esset, fecundior ab agricola celesti purgatus est; pro cuius pace ac salute, ne simul cum zizaniis eradicaretur et triticum, tanta mala hominum secum in unitate constitutorum et ueritatis libertate redarguit, et caritatis uirtute sustinuit.

CAPUT XuIII.---24.  Unde nos idem ipse copiosissime admonet, multos in delictis suis et peccatis mortuos, quamuis ad Christi societatem et ad illius columbe unice innocentis et simplicis membra non pertinentes , specie tamen intus uideri et baptizari et baptizare. Et in eis quam uis mortuis, illius tamen Baptismum uiuere, qui non moritur, et mors illi non ultra dominabitur. Cum ergo et intus sint mortui, neque latentes , qui uel non pertineant ad illam uiuam columbam, uel nondum pertineant; et foris sint mortui, qui manifestius ad eam uel non pertineant, uel nondum pertineant; uerumque sit non posse ab eo uiuificari alterum, qui ipse non uiuit: manifestum est eos qui intus a talibus baptizantur, si uera conuersione cordis accedunt, ab eo uiuificari cuius est Baptismus. Si autem seculo uerbis et non factis renuntiant, quales Cyprianus et intus esse testatur; nec ipsos uiuificari nisi conuertantur, et tamen uerum habere Baptismum, etiamsi non conuertantur. Unde etiam exteriores mortuos, quamuis neque uiuant, neque uiuificent, habere tamen Baptismum uiuum, qui eis tunc prosit ad uitam, si conuertantur ad pacem, similiter manifestum est.

CAPUT XIX.---25. Quapropter qui tunc ab heresibus uenientes in eodem Christi Baptismo, quem foris acceperant, suscipiebant, et dicebant se ueterem consuetudinem sequi, sicut etiam nunc suscipit Ecclesia: frustra contra eos dicebatur, apud ueteres hereses et schismata [1 1Kb] prima adhuc fuisse initia, ut hi illic essent qui de Ecclesia recedebant, et hic baptizati prius fuerant, quos tunc ad Ecclesiam reuertentes et penitentiam agentes, necesse non erat baptizari. Statim enim ut unaqueque heresis existebat, et a congregatione catholice communionis exibat, non dico alio die, sed et ipso die poterat irruentes in se aliquos baptizare. Et ideo si uetus hec erat consuetudo, ut sic susciperentur , nulli paulo attentius aduertenti potest esse dubium, etiam eos sic esse susceptos, qui foris in heresibus baptizati sunt.

26. Illud autem quid habeat rationis non uideo, ut nondum dicatur ouis errans, cui querenti salutem christianam, in hereticorum incidere errorem, et apud eos contingit baptizari; et ouis iam facta dicatur in ipsa intus Catholica, qui seculo uerbis solis et non factis renuntiauit, et in ea cordis falsitate Baptismum accepit. Aut si et talis non fit ouis, nisi cum se ad Deum ueraci corde conuerterit: sicut iste non quando fit ouis baptizatur, si iam baptizatus erat, sed ouis nondum orat; sic et ille qui uenit ab hereticis ut  ouis fiat, non tunc baptizandus est, si apud eos iam eodem Baptismo baptizatus erat, quamuis adhuc ouis non erat. Quapropter cum omnes etiam intus mali, auari, inuidi, ebriosi, et contra disciplinam christianam uiuentes, merito dici possint et mendaces, et tenebrosi, et mortui, et antichristi, numquid tamen propterea non baptizant, quia nichil potest esse commune mendacio et ueritati, tenebris et luci, morti et immortalitati, Antichristo et Christo?

27. Non itaque de sola consuetudine, sed etiam de ueritatis ratione presumit, qui nullorum hominum peruersitate peruersum fieri dicit Dei Sacramentum, quod etiam in peruersis esse declaratur. Certe Ioannes apostolus apertissime dicit, Qui odit fratrem suum, in tenebris est usque adhuc ; et iterum, Qui odit fratrem suum, homicida est : cur ergo intus tales baptizant, quos in maleuola inuidia fuisse Cyprianus ipse commemorat .

CAPUT XX.---  Quomodo aquam mundat et sanctificat homicida? quomodo benedicunt oleum tenebre? Si autem Deus adest Sacramentis et uerbis suis, per qualeslibet administrentur, et Sacramenta Dei ubique recta sunt, et mali homines quibus nichil prosunt, ubique peruersi sunt.

28. Illud autem quale est, ut ideo putetur hereticus non habere Baptismum, quia non habet Ecclesiam? Et utique cum baptizatur, etiam de sancta Ecclesia interrogatur. Quasi uero ille qui non factis intus, sed uerbis seculo renuntiat, non hoc in Baptismo interrogetur. Sicut ergo huius falsa responsio non efficit ut Baptismus non sit quem percipit; sic et illius de Ecclesia sancta falsa responsio non efficit ut Baptismus non sit quem percipit: et sicut ille si postea, quod fallaciter responderat, ueraciter impleat, non ei Baptismus repetitur, sed uita corrigitur; sic et ille si postea ueniat ad Ecclesiam, de qua interrogatus falsum responderat, quia eam se habere, dum non haberet, putabat, ipsa quam non habebat ei datur, non quod acceperat iteratur. Cur autem ad uerba que procedunt ex ore homicide possit tamen Deus oleum sanctificare, et in altari quod heretici posuerunt non possit, nescio: nisi forte quem cor hominis fallaciter conuersum intus non impedit, lignum fallaciter positum impedit foris, quominus sacramentis suis adesse dignetur, nullis hominum falsitatibus impeditus. Si ergo ad hoc ualet quod dictum est in Euangelio, Deus peccatorem non audit , ut per peccatorem Sacramenta non celebrentur; quomodo exaudit homicidam deprecantem, uel super aquam Baptismi, uel super oleum, uel super Eucaristiam, uel super capita eorum quibus manus imponitur? Que omnia tamen et fiunt et ualent etiam per homicidas, id est per eos qui oderunt fratres, etiam in ipsa intus Ecclesia. Cum dare nemo possit quod non habet; quomodo dat homicida Spiritum  sanctum? Et tamen ipse intus etiam baptizat. Deus ergo dat etiam ipso baptizante Spiritum sanctum.

CAPUT XXI.---29. Quod uero ait, Baptizandus et innouandus est qui ad Ecclesiam uenit, ut intus per sanctos sanctificetur; quid faciet, si et intus in non sanctos incurrerit? An forte sanctus est homicida? Et si propterea baptizatur in Ecclesia, ut etiam hoc ipsum deponat, quod homo ad Deum ueniens dum sacerdotem querit, in sacrilegum fraude erroris incurrit; ubi postea depositurus est, si forte in ipsa intus Ecclesia dum hominem Dei querit, in homicidam fraude erroris incurrit? Si non potest in homine aliquid inane esse, et aliquid preualere; quare potest in homicida Sacramentum sanctum esse, et cor sanctum non esse? Si quisquis Spiritum sanctum dare non potest, nec baptizare potest; cur intus baptizat homicida? Aut quomodo Spiritum sanctum habet homicida, cum omnis qui Spiritum sanctum habet, illuminatus sit; qui autem odit fratrem, in tenebris sit usque adhuc? Si quia unus est Baptismus et unus spiritus, ideo non possunt habere unum Baptisma qui non habent unum spiritum; cur intus innocens et homicida Baptismum unum habent, et eumdem spiritum non habent? Ita ergo potest hereticus et catholicus Baptisma unum habere, et unam Ecclesiam non habere, sicut possunt in Catholica innocens et homicida unum habere Baptisma, et unum spiritum non habere: quia sicut unum est Baptisma, sic unus est Spiritus et una Ecclesia. Ita fit ut hoc in quoque agnoscendum sit quod habet, hoc ei dandum quod non habet. Si nichil potest ratum et firmum esse apud Dominum quod illi faciunt, quos Dominus hostes et aduersarios suos esse dicit; cur firmus est Baptismus quem tradunt homicide? An hostes et aduersarios Domini non dicimus homicidas? Qui autem odit fratrem suum, homicida est. Quomodo ergo baptizabant, qui oderant Paulum seruum Christi Iesu, ac per hoc oderant et Iesum, quia et Saulo ipse dixit, Quid me persequeris ? quando eius seruos persequebatur: et in fine ipse dicturus est, Cum uni ex minimis meis non fecistis, mihi non fecistis ? Quamobrem, omnes qui ex nobis exeunt, non sunt ex nobis; sed non omnes qui nobiscum sunt, ex nobis sunt: sicut area cum trituratur, quidquid inde uolat, non est triticum; sed non quidquid ibi est, triticum est. Ideoque et Ioannes: Ex nobis, inquit, exierunt, sed non erant ex nobis. Si enim fuissent ex nobis, permansissent utique nobiscum . Quapropter Sacramentum gratie dat Deus etiam per malos; ipsam uero gratiam non nisi per se ipsum uel per sanctos suos. Et ideo remissionem peccatorum uel per se ipsum facit, uel per illius columbe membra, quibus ait: Si cui dimiseritis, dimittentur; si cui tenueritis, tenebuntur . Baptismum uero, quod est Sacramentum remissionis peccatorum, quia nulli dubium est habere etiam homicidas posse, qui in tenebris sunt usque adhuc, quia de cordibus eorum fraternum odium non exclusum est: siue nulla eis peccata  dimissa sint, si non in melius mutato corde baptizati sunt, siue continuo dimissa redierint: et per se ipsum, quia Dei est, sanctum esse cognoscimus, et siue tradatur siue accipiatur a talibus, nulla eorum peruersitate uiolari, siue intus, siue foris.

CAPUT XXII.---30. Proinde consentimus Cypriano, hereticos remissionem dare non posse, Baptismum autem dare posse, quod quidem illis et dantibus et accipientibus ualeat ad perniciem, tanquam tanto munere Dei male utentibus: sicut etiam maligni et inuidi, quos et intus esse ipse testatur, remissionem peccatorum dare non possunt, cum eos Baptismum dare posse omnes fateamur. Si enim de his qui in nos peccauerint, dictum est, Si non dimiseritis peccata hominibus, nec Pater uester dimittet uobis peccata uestra : quanto magis fieri non potest ut eis peccata dimittantur, qui fratres a quibus diliguntur oderunt, et in ipso odio baptizantur; quibus tamen postea correctis non rursus Baptismus datur, sed ipsa uenia quam tunc accipere non meruerunt, in uera conuersione prestatur. Ideoque etiam illa que ad Quintum scribit Cyprianus, et illa que cum collegis suis Liberali, Caldonio, Iunio, et ceteris, ad Saturninum, Maximum, et alios, bene considerata nullo modo proferenda sunt aduersus totius Ecclesie catholice consensionem, cuius se illi membra esse gaudebant, et unde se neque ipsi preciderunt, neque diuersa sentientes precidi passi sunt; donec aliquando in Domini uoluntate per plenarium concilium, licet post multos annos, quid esset rectius eluceret, non aliqua nouitate instituta, sed antiquitate roborata.

CAPUT XXIII.---31.  Ad Pompeium etiam scribit Cyprianus de hac eadem re, ubi aperte indicat Stephanum, quem Romane Ecclesie episcopum tunc fuisse didicimus, non solum sibi ad ista non consensisse, uerum etiam contra scripsisse atque precepisse. Qui utique Stephanus non propterea communicauit hereticis, quia Baptisma Christi quod in eorum peruersitate integrum mansisse cognouit, improbare non ausus est. Nam si non habent Baptismum qui de Deo praua sentiunt, hoc posse et intus accidere, iam satis, ut arbitror, disputatum est; Apostoli autem nichil quidem exinde preceperunt: sed consuetudo illa que opponebatur Cypriano, ab eorum traditione exordium sumpsisse credenda est, sicut sunt multa que uniuersa tenet Ecclesia, et ob hoc ab Apostolis [1 1Kb] precepta bene creduntur, quanquam scripta non reperiantur.

32. At enim scriptum est de hereticis quod a semetipsis damnati sunt . Quid ergo, et illi non a semetipsis damnati sunt, quibus dictum est: In quo enim alterum iudicas, temetipsum condemnas? His autem dicit Apostolus: Qui predicas non furandum, furaris , etc.. Et tales profecto  erant illi, qui cum essent episcopi et cum ipso Cypriano in unitate catholica constituti, fundos insidiosis fraudibus rapiebant, predicantes utique populis Apostoli uerba dicentis, Neque rapaces regnum Dei possidebunt .

33. Quapropter ipsius etiam epistole que ad Pompeium scripta est, ceteras sententias ex eisdem regulis breuiter percurrere non morabor. Contra mandatum Dei esse, quod uenientes ab hereticis, si iam illic Baptismum Christi acceperunt, non baptizantur, qua Scripturarum auctoritate sanctarum ostenditur? Sed plane ostenditur multos pseudochristianos, quamuis non habeant eamdem caritatem cum sanctis, sine qua nichil prosunt quecumque sancta habere potuerint, Baptismum tamen communem habere cum sanctis: quod iam satis atque uberrime demonstratum est. Ecclesiam et Spiritum et Baptisma, dicit, ab inuicem non posse separari, et ideo qui ab Ecclesia separati sunt et a Spiritu sancto, etiam a Baptismo uult intelligi separatos. Quod si ita est, cum quisque in Ecclesia catholica Baptismum acceperit, tamdiu in eo manet, quamdiu in Ecclesia et ipse manet: si autem inde discesserit, discedit a Baptismo; quod non ita est. Nam ideo redeunti non redditur, quia cum discederet, non amisit. Quemadmodum autem Spiritum sanctum sicut habent filii dilecti, non habent filii maligni, et tamen Baptismum habent: sic et Ecclesiam sicut habent Catholici, non habent heretici, et tamen Baptismum habent. Nam Spiritus sanctus discipline fugiet fictum , nec tamen eum fugiet Baptismus. Itaque sicut potest Baptisma esse et unde se aufert Spiritus sanctus; ita potest esse Baptisma ubi non est Ecclesia. Manus autem impositio, si non adhiberetur ab heresi uenienti, tanquam extra omnem culpam esse iudicaretur: propter caritatis autem copulationem, quod est maximum donum Spiritus sancti, sine quo non ualent ad salutem quecumque alia sancta in homine fuerint, manus hereticis correctis imponitur.

CAPUT XXIu.---34. Iam de templo Dei, et quomodo accipiendum sit, Quotquot in Christo baptizati estis, Christum induistis , satis disseruisse me memini. Neque enim auari templum Dei sunt, cum scriptum sit, Que societas templo Dei cum idolis ? et auaritiam idololatriam esse, testimonium Pauli Cyprianus assumpserit [1 1Kb] . Induunt autem homines Christum, aliquando usque ad Sacramenti perceptionem, aliquando et usque ad uite sanctificationem: atque illud primum et bonis et malis potest esse commune, hoc autem alterum proprium est bonorum et piorum. Quapropter si Baptisma esse sine Spiritu non potest, habent et Spiritum heretici; sed ad perniciem, non ad salutem, sicut habuit Saül . Nam per nomen Christi in Spiritu sancto eiiciuntur demonia, quod et ille poterat qui erat extra Ecclesiam; de quo discipuli Domino suggesserunt . Sicut habent auari, qui tamen non sunt templum Dei: quoniam que societas  templo Dei cum idolis? Si autem non habent auari Spiritum Dei, et tamen habent Baptisma; potest esse sine Spiritu Baptisma.

35. Si propterea filios Deo generare non potest heresis per Christum, quia Christi sponsa non est; nec turba illa malorum intus constitutorum potest, quia et ipsa Christi sponsa non est. Designatur enim Christi sponsa sine macula et ruga   . Ergo aut non omnes baptizati filii sunt Dei, aut potest et non sponsa generare filios Dei. Sicut autem queritur, utrum spiritualiter natus sit, qui Baptismum Christi apud hereticos accepit: ita queri potest, utrum spiritualiter natus sit, qui Baptismum Christi non ad Deum ueraci corde conuersus in Catholica accepit, nec tamen ideo Baptismum non accepit.

CAPUT XXu.---36. Iam illa que in Stephanum irritatus effudit, retractare nolo; quia et non opus est. Eadem quippe ipsa dicuntur, que iam satis discussa sunt; et ea preterire melius est, que periculum perniciose dissensionis habuerunt. Stephanus autem etiam abstinendos putauerat, qui de suscipiendis hereticis priscam consuetudinem conuellere conarentur: iste autem questionis ipsius difficultate permotus, et sanctis caritatis uisceribus largissime preditus, in unitate cum eis manendum qui diuersa sentirent. Ita quamuis commotius, sed tamen fraterne indignaretur, uicit tamen pax Christi in cordibus eorum, ut in tali disceptatione nullum inter eos malum schismatis oriretur. Non autem hinc uberius excreuerunt hereses et schismata: quia id quod in eis Christi est, approbatur; quod autem ipsorum est, improbatur. Magis enim qui hanc legem rebaptizandi tenuerunt, in plura frusta concisi sunt.

CAPUT XXuI.---37. Iamuero cum dicit: Episcopum docibilem esse debere ; et adiungit, Docibilis autem ille est, qui est ad discendum patientia lenis et mitis: oportet enim episcopum non tantum docere, sed et discere; quia et ille melius docet, qui quotidie crescit et proficit discendo meliora: his utique uerbis satis indicat uir sanctus et pia caritate preditus, non esse metuendum sic eius epistolas legere, ut si quid postea pluribus et diuturnioribus inquisitionibus compertum Ecclesia confirmauerit, non ambigamus; quia sicut multa erant que doctus Cyprianus doceret, sic erat et aliquid quod Cyprianus docibilis disceret. Quod autem nos admonet, ut ad fontem recurramus, id est, ad Apostolicam traditionem, et inde canalem in nostra tempora dirigamus, optimum est, et sine dubitatione faciendum. Traditum est ergo nobis, sicut ipse commemorat, ab Apostolis, quod sit unus Deus, et Christus unus, et una spes, et fides una, et una Ecclesia, et Baptisma unum . Cum ergo ipsis Apostolorum temporibus inueniamus fuisse quosdam, quibus una spes non erat, et unum Baptisma erat; ex ipso fonte ita in nos ducitur ueritas, ut appareat nobis sic fieri posse ut cum sit una Ecclesia, sicut spes una, et Baptisma unum; habeant tamen unum Baptisma qui non habent unam Ecclesiam:  sicut illis etiam temporibus fieri potuit ut Baptisma unum haberent, qui unam spem non haberent. Quomodo enim habebant unam spem cum sanctis et iustis illi qui dicebant, Manducemus et bibamus, cras enim moriemur , dicentes quod non esset resurrectio mortuorum? Et tamen in ipsis erant, quibus idem apostolus dicit, Numquid Paulus pro uobis crucifixus est? aut in nomine Pauli baptizati estis ? Ad eos enim apertissime scribit, dicens: Quomodo quidam in uobis dicunt quia resurrectio mortuorum non est ?

CAPUT XXuII.---38. Et quod in Cantico canticorum Ecclesia sic describitur, Hortus conclusus, soror mea sponsa, fons signatus, puteus aque uiue, paradisus cum fructu pomorum : hoc intelligere non audeo nisi in sanctis et iustis, non in auaris et fraudatoribus, et raptoribus, et feneratoribus, et ebriosis, et inuidis, quos tamen cum iustis Baptismum habuisse communem, cum quibus communem non habebant utique caritatem, ex ipsius Cypriani litteris, sicut sepe commemoraui, uberius discimus, et docemus. Nam dicat mihi aliquis, quomodo irrepserint in hortum conclusum et fontem signatum, quos seculo uerbis solis et non factis renuntiasse Cyprianus, et tamen intus fuisse testatur? Si enim et ipsi ibi sunt, et ipsi sponsa Christi sunt; itane uero talis est illa sine macula et ruga   , et illa speciosa columba tali membrorum parte turpatur? An iste sunt spine, in quarum medio est illa sicut lilium, quod in eodem Cantico dicitur ? In quantum ergo lilium, in tantum et hortus conclusus et fons signatus: in illis uidelicet iustis, qui in occulto Iudei sunt circumcisione cordis  , in quibus est numerus certus sanctorum predestinatus ante mundi constitutionem. Illa uero multitudo spinarum, siue occultis, siue apertis separationibus, forinsecus adiacet super numerum. Annuntiaui, inquit, et locutus sum; multiplicati sunt super numerum . Numerus ergo ille iustorum, qui secundum propositum uocati sunt , de quibus dictum est, Nouit Dominus qui sunt eius ; ipse est hortus conclusus, fons signatus, puteus aque uiue, paradisus cum fructu pomorum. Ex hoc numero quidam spiritualiter uiuunt, et supereminentem uiam caritatis ingrediuntur; et cum preoccupatum hominem in aliquo delicto instruunt in spiritu enitatis, intendunt ne et ipsi tententur ; et cum forte et ipsi preoccupantur, reprimitur in eis aliquantulum, non autem exstinguitur caritatis affectus, rursusque insurgens et inardescens pristino cursui restituitur. Norunt enim dicere, Dormitauit anima mea pre tedio; confirma me in uerbis tuis . Cum autem aliquid aliter sapiunt, id quoque illis in caritatis flagrantia permanentibus, nec rumpentibus uinculum pacis, Deus reuelabit . Quidam uero adhuc carnales et animales prouectus suos instanter exercent, et ut cibo spiritualium  fiant idonei, sanctorum mysteriorum lacte nutriuntur, ea que in prauis moribus populari etiam iudicio manifesta sunt, in Dei timore deuitant; et ut minus minusque rebus terrenis et temporalibus delectentur, uigilantissime satagunt; regulam fidei diligenter inquisitam firmissime tenent, et si quid ab ea deuiant, cito auctoritate catholica corriguntur; quamuis in eius uerbis pro sensu carnali, uariis adhuc phantasmatum concursibus fluctuent. Sunt etiam quidam ex eo numero qui adhuc nequiter uiuant, aut etiam in heresibus uel in Gentilium superstitionibus iaceant: et tamen etiam illic nouit Dominus qui sunt eius. Namque in illa ineffabili prescientia Dei, multi qui foris uidentur, intus sunt; et multi, qui intus uidentur, foris sunt. Ex illis ergo omnibus, qui, ut ita dicam, intrinsecus et in occulto intus sunt, constat ille hortus conclusus, fons signatus, puteus aque uiue, paradisus cum fructu pomorum. Horum munera concessa diuinitus, partim sunt propria, sicut in hoc tempore infatigabilis caritas, et in futuro seculo uita eterna; partim uero cum malis peruersisque communia, sicut omnia cetera, in quibus sunt et sacrosancta mysteria.

CAPUT XXuIII.---39. Hinc itaque iam facilior et expeditior nobis arce illius, cuius Ne fabricator et gubernator fuit , consideratio proponitur. Ait enim Petrus: In arca Ne pauci, id est, octo anime hominum salue facte sunt per aquam: quod et uos simili forma Baptisma saluos facit; non carnis depositio sordium, sed conscientie bone interrogatio . Quapropter si apparent hominibus [1 1Kb] in unitate catholica baptizati, qui seculo uerbis solis et non factis renuntiant; quomodo pertinent ad huius arce mysterium, in quibus non est conscientie bone interrogatio? Aut quomodo salui fiunt per aquam, qui sancto Baptismate male utentes, cum uideantur esse intus, usque in finem uite in flagitiosis et perditis moribus perseuerant? Aut quomodo non sunt per aquam saluati, quos in preteritum cum eo Baptismate, quod in heresi acceperant, in Ecclesiam simpliciter admissos Cyprianus ipse commemorat? Eadem quippe arce unitas eos saluos fecit, in qua nemo nisi per aquam saluatus est. Ipse enim dicit: Potens est Dominus misericordia sua indulgentiam dare, et eos qui ad Ecclesiam simpliciter admissi, in Ecclesia dormierunt, ab Ecclesie sue muneribus non separare . Si non per aquam, quomodo in arca? Si non in arca, quomodo in Ecclesia? Si autem in Ecclesia, utique in arca: et si in arca, utique per aquam. Potest ergo fieri ut et quidam foris baptizati, per Dei prescientiam uerius intus baptizati deputentur; quia illic eis aqua incipit prodesse ad salutem; neque enim aliter dici possunt salui facti in arca nisi per aquam: et rursus quidam, qui uidebantur intus baptizati, per eamdem prescientiam Dei foris baptizati uerius deputentur: male quippe utentes  Baptismo, per aquam moriuntur; quod nulli tunc accidit, nisi qui preter arcam fuit. Certe manifestum est, id quod dicitur, in Ecclesia intus et foris, in corde, non in corpore cogitandum; quandoquidem omnes qui corde sunt intus, in arce unitate per eamdem aquam salui fiunt, per quam omnes qui corde sunt foris, siue etiam corpore foris sint, siue non sint, tanquam unitatis aduersarii moriuntur. Sicut ergo non alia, sed eadem aqua et in arca positos saluos fecit, et extra arcam positos interemit; sic non alio,  sed eodem Baptismo et boni catholici salui fiunt, et mali catholici uel heretici pereunt. Quid autem beatissimus Cyprianus de Catholica sentiat, et quomodo eius auctoritate penitus obterantur heretici, quanquam multa dixerim, seorsum tamen, si Domino placuerit, aliquanto uberius atque manifestius dicere statui, cum prius de concilio eius dixero que deberi a me puto, quod in Dei uoluntate sequenti uolumine aggrediar.



LIBER SEXTUS. In quo Carthaginense concilium de hereticorum Baptismate, cura et auctoritate Cypriani celebratum, expenditur.


CAPUT PRIMUM.---1. Poterat iam fortasse sufficere, quod toties repetitis rationibus, et multipliciter disputando uersatis atque tractatis, adiunctis etiam diuinarum Scripturarum documentis, et ipsius Cypriani tot testimoniis suffragantibus, iam etiam corde tardiores, quantum existimo, intelligunt Baptismum Christi nulla peruersitate hominis, siue dantis, siue accipientis, posse uiolari. Nec ob aliud illis temporibus, quando ista questio contra ueterem consuetudinem [1 1Kb] disputationibus salua caritate atque unitate altercantibus discutiebatur, uisum est quibusdam etiam egregiis uiris antistitibus Christi, inter quos precipue beatus Cyprianus eminebat, non esse posse apud hereticos uel schismaticos Baptismum Christi, nisi quia non distinguebatur Sacramentum ab effectu, uel usu Sacramenti. Et quia eius effectus atque usus in liberatione a peccatis et cordis rectitudine apud hereticos non inueniebatur, ipsum quoque Sacramentum non illic esse putabatur. Sed conuertentibus oculos ad interioris palee multitudinem, cum et hi qui in ipsa unitate peruersi sunt et perdite uiuunt, appareant remissionem peccatorum nec dare posse nec habere; quia non malignis, sed bonis filiis dictum est, Si cui dimiseritis peccata, dimittentur ei; si cui tenueritis, tenebuntur : habere tamen, et dare, et accipere Baptismi Sacramentum, satis eluxit pastoribus Ecclesie catholice toto orbe diffuse, per quos postea plenarii concilii auctoritate originalis consuetudo firmata est; etiam ouem, que foris errabat, et dominicum characterem a fallacibus depredatoribus suis foris acceperat, uenientem ad christiane unitatis salutem, ab errore corrigi, a captiuitate liberari, a uulnere sanari, characterem tamen in ea dominicum agnosci potius quam improbari: quandoquidem ipsum characterem multi et lupi et lupis infigunt, qui uidentur quidem intus esse, uerumtamen ad illam ouem, que etiam ex multis una est, non pertinere, morum suorum fructibus conuincuntur, in quibus in finem usque perdurant: quia secundum prescientiam Dei, sicut multe oues errant exterius, sic multi lupi insidiantur interius; inter quos tamen nouit Dominus qui sunt eius, qui non audiunt uocem nisi pastoris, etiam  cum clamat per similes Phariseorum, de quibus dictum est, Que dicunt, facite .

2. Sicut enim homo spiritualis habens finem precepti, id est, caritatem de corde puro et conscientia bona et fide non ficta , potest aliquid ex corpore quod adhuc corrumpitur et aggrauat animam , minus liquide cernere, et aliter sapere quod in eadem caritate permanenti Deus cum uoluerit reuelabit : sic in homine carnali atque peruerso potest aliquod bonum et utile reperiri, quod aliunde sit, non ex ipso. Nam ut in palmite fructuoso inuenitur aliquid quod purgandum sit, ut maiorem fructum ferat; ita et in arundine sterili atque arida uel alligata solet uua pendere. Et ideo sicut stultum est fructiferi palmitis purgamenta diligere, commode autem facit qui poma suauia ubicumque suspensa non respuit: ita quisquis ab unitate precisus propterea rebaptizat, quia Cypriano uisum est ab hereticis uenientes denuo baptizari oportere; laudanda in tanto uiro auersatur, et emendanda sectatur, nec ea ipsa que sectatur assequitur. Ille enim dum zelo Dei grauiter detestatur eos qui se ab unitate separauerunt, etiam ab ipso Baptismo separatos esse arbitratus est: isti autem parum sceleris putantes, quod ipsi a Christi unitate separati sunt, etiam Baptismum eius illic non esse, et secum exiisse contendunt. Tam ergo longe sunt a fecunditate Cypriani, ut nec purgamentis eius equentur.

CAPUT II.---3. Item quisquis non habens caritatem, et perditas uias morum ingrediens pessimorum, intus uidetur esse cum foris sit, et Baptismum Christi nec in hereticis repetit; nichil eius adiuuat sterilitatem, quod non fecundatur suo, sed fructu oneratur alieno. Fieri autem potest ut aliquis uigeat in radico caritatis, et in quo Cyprianus aliter sapuit rectissime sapiat, et tamen in Cypriano quam in isto plura fecunda sint, et in isto quam in Cypriano plura purganda sint. Non solum itaque malos catholicos nullo modo comparamus, sed nec bonos facile cequamus beato Cypriano, quem inter raros et paucos excellentissime gratie uiros numerat pia mater Ecclesia: quam uis isti et apud hereticos cognoscant Baptismum Christi, illi autem aliter uisum sit; ut per eum minus  aliquid uidentem, et in unitate firmissime permanentem, manifestius demonstraretur hereticis, quam sacrilego scelere rumperetur uinculum pacis. Neque enim Pharisei ceci, quamuis dicentes aliquando quod fieri debebat, comparandi erant apostolo Petro, quamuis dicenti aliquando quod fieri non debebat. Non solum autem istorum ariditas illius uiriditati conferenda non est: sed nec aliorum fructus illius ubertati adequandus est. Gentes enim nemo iudaizare nunc cogit, nec ideo tamen quisquam nunc in Ecclesia quantumlibet profecerit, Pestolatui conferendus est. Quapropter reddens debitam tri aporeuerentiam, dignumque honorem, quantum ualeo, persoluens pacifico episcopo et glorioso martyri Cypriano, audeo tamen dicere eum aliter sensisse de schismaticis uel hereticis baptizandis, quam postea ueritas prodidit, non ex mea, sed ex uniuerse Ecclesie sententia, plenarii concilii auctoritate roborata atque firmata: sicut uenerans pro sui merito Petrum primum Apostolorum et eminentissimum martyrum, audeo tamen dicere, non eum recte fecisse ut Gentes iudaizare cogeret; etiam hoc enim dico, non ex mea, sed ex apostoli Pauli salutari doctrina, per Ecclesiam uniuersam retenta atque seruata .

4. Disputans ergo de sententia Cypriani, multum infra merita positus Cypriani, dico sacramentum Baptismi et bonos et malos posse habere, posse dare, posse accipere: et bonos quidem utiliter ac salubriter, malos autem perniciose atque penaliter; cum illud tamen in utrisque sit equaliter integrum: atque nichil interesse ad eius equalem in omnibus integritatem, quanto peior id habeat inter malos, sicut nichil interest quanto melior id habeat inter bonos. Ac per hoc etiam nichil interest quanto peior id tradat, sicut nichil interest quanto melior: atque ita nichil interest quanto peior id accipiat, sicut nichil interest quanto melior. Illud enim per se ipsum, et in eis qui non equaliter iusti sunt, et in eis qui non equaliter iniqui sunt, equaliter sanctum est.

CAPUT III.---5. Habere autem Baptismum, et tradere, et accipere malos nequaquam in melius commutatos, et de Scripturis canonicis, et de ipsius Cypriani litteris, satis, ut arbitror, demonstrauimus: quos non pertinere ad sanctam Ecclesiam Dei, quamuis intus esse uideantur, ex hoc apertissime apparet, quia isti sunt auari, raptores, feneratores, inuidi, maleuoli, et cetera huiusmodi; illa autem columba unica , pudica et casta, sponsa sine macula et ruga   , hortus conclusus, fons signatus, paradisus cum fructu pomorum , et cetera que de illa similiter dicta sunt: quod non intelligitur nisi in bonis et sanctis et iustis, id est, non tantum secundum operationes munerum Dei bonis malisque communes, sed etiam secundum intimam et supereminentem caritatem Spiritum sanctum habentibus, quibus Dominus dicit, Si cui dimiseritis peccata, dimittentur ei; et si cui tenueritis, tenebuntur .

CAPUT Iu.---6. Ac per hoc nichil idoneum dici,  cur non possit malus etiam tradere Baptismum, qui potest habere; et sicut perniciose habet, ita etiam perniciose tradere; non quia tale aliquid tradit, nec quia talis tradit, sed quia tali tradit [1 1Kb] . Nam cum malus tradit bono, id est, in unitatis uinculo, ueraci conuersione mutato, inter bonum Sacramentum quod traditur, et bonum fidelem cui traditur, tradentis malitia non separat [2 1Kb] . Et cum illi ueraciter ad Deum conuerso peccata dimittuntur, ab eis dimittuntur, quibus ipsa [3 1Kb] ueraci conuersione coniungitur. Idem quippe Spiritus sanctus ea dimittit, qui datus est omnibus sanctis sibi caritate coherentibus, siue se nouerint corporaliter, siue non nouerint. Similiter cum alicuius peccata tenentur, ab eis utique tenentur, a quibus se ille, cui tenentur, uite dissimilitudine et praui cordis auersione disiungit, siue illum corporaliter nouerint, siue non nouerint.

CAPUT u.---7. Quapropter omnes mali spiritualiter a bonis seiuncti sunt: si autem etiam corporaliter aperta dissensione separentur, peiores fiunt. Sed, ut dictum est, nichil interest ad Baptismi sanctitatem, quanto quisque peior id habeat, et quanto peior id tradat: potest tamen tradere separatus, sicut potest habere separatus; sed quam perniciose habere, tam perniciose tradere. Ille autem cui tradit, potest salubriter accipere, si ipse non separatus accipiat: sicut plerisque accidit ut catholico animo et corde ab unitate pacis non alienato, aliqua necessitate mortis urgentis in aliquem hereticum irruerent, et ab eo Christi baptismum sine illius peruersitate perciperent, et siue defuncti, siue liberati, nequaquam apud eos remanerent, ad quos nunquam corde transierant. Si autem etiam ipse separatus acceperit, tanto perniciosius accipit, quanto maius [4 1Kb] bonum est quod non bene accipit: et tanto magis ualet ad exitium separato, quanto magis posset ad salutem ualere coniuncto. Et ideo si ab illa peruersitate correctus, et a separatione conuersus uenerit ad catholicam pacem, sub eodem Baptismate quod acceperat, eius peccata dimittuntur propter uinculum caritatis, sub quo Baptismate peccata eius tenebantur propter sacrilegium diuisionis: quia illud et in homine iusto et in homine iniusto semper sanctum est, quod neque equitate alicuius augetur, neque alicuius iniquitate minuitur.

8. Que cum ita sint, quid huic tam perspicue ueritati officit, quod multi cepiscopi Cypriano in illam sententiam consenserunt, suasque in idem conuenientes proprias protulerunt, nisi ut magis magisque illius uiri erga unitatem Christi caritas innotescat? Si enim solus ista sentiens nullo consentiente remaneret, uideretur propterea refriguisse ab scelere schismatis, quia socios non inueniebat erroris: tam multis  autem sibi consentientibus, quod cum ceteris diuersa sentientibus in unitate permansit, catholice uniuersitatis sanctissimum uinculum, non timore solitudinis, sed pacis amore seruauit. Quapropter posset quidem iam uideri superfluum, ceterorum etiam illius concilii episcoporum singulas retractare sententias: sed quoniam corde tardiores non putant esse responsum, si alicui loco cuiusque sermonis non ibi sed alibi respondeatur, quod illuc etiam possit adhiberi; melius multum legendo atteruntur ut acuantur, quam parum intelligendo conqueruntur ut redarguantur.

CAPUT uI.---9. Primum ergo ipsius Cypriani consultationem, qua indicatur anima pacifica et exundans ubere caritatis, unde consilium ipsum incipit, iterum considerandam commemoremus. Audistis, inquit, college dilectissimi, quid mihi Iubaianus cepiscopus noster scripserit, consulens mediocritatem nostram de illicito et profano hereticorum Baptismo; et quid ego ei rescripserim, censens scilicet quod semel atque iterum et sepe censuimus, hereticos ad Ecclesiam uenientes, Ecclesie Baptismo baptizari et sanctificari oportere. Item lecte sunt uobis et alie Iubaiani littere, quibus pro sua sincera et religiosa deuotione, ad epistolam nostram rescribens, non tantum consensit, sed et instructum se esse gratias egit. Superest ut de hac ipsa re singuli quid sentiamus proferamus; neminem iudicantes, aut a iure communionis aliquem, si diuersum senserit, amouentes. Neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit: quando habeat omnis episcopus pro licentia libertatis et potestatis sue arbitrium proprium, tamque iudicari ab alio non possit, quam nec ipse potest alterum iudicare; sed exspectemus uniuersi iudicium Domini nostri Iesu Christi, qui unus et solus habet potestatem et preponendi nos in Ecclesie sue gubernatione, et de actu nostro iudicandi .

CAPUT uII.---10. Iam satis, quantum arbitror, non solum ad epistolam quam Iubaiano scripsit, sed etiam ad illam quam ad Quintum dedit, et ad illam quam cum quibusdam collegis ad quosdam collegas, et ad illam quam ad Pompeium, quantum potuimus, pro uniuersitate catholice consensionis atque concilii, in cuius unitate isti tanquam pia membra manserunt, libris superioribus disputauimus. Quapropter iam opportunum uidetur, quid etiam ceteri singillatim censuerint considerare ea libertate, quam nobis etiam ipse non abrogauit, dicens, Neminem iudicantes, aut a iure communionis aliquem, si diuersum senserit, amouentes. Quod eum non [1 1Kb] propterea dixisse, ut cogitationes tacitas collegarum, tanquam de abdito erutas tali securitate captaret, sed quod reuera pacem unitatemque diligeret, ex aliis similibus uidere facillimum est, ubi ad singulos scripsit, sicut ad ipsum Iubaianum. Hec tibi, inquit, breuissime pro nostra mediocritate rescripsimus, frater carissime, nemini  prescribentes, aut preiudicantes, quominus unusquisque episcoporum quod putat faciat, habens arbitrii sui liberam potestatem. Et ne quisquam, si hac eadem libera potestate diuersa sentiret, pellendus a ceterorum consortio uideretur, sequitur et dicit, Nos, quantum in nobis est, propter hereticos cum collegis et cepiscopis nostris non contendimus, cum quibus diuinam concordiam et dominicam pacem tenemus: et paulo post, Seruatur, inquit, a nobis patienter et leniter caritas animi collegii, honor, uinculum fidei, concordia sacerdotii . Sic et in epistola quam scripsit ad Magnum, cum de Baptismo tinctorum et perfusorum quereretur, utrum aliquid interesset: Qua in parte, inquit, nemini uerecundia et modestia nostra preiudicat, quominus unusquisque quod putauerit sentiat, et quod senserit faciat . Quibus eius sermonibus satis apparet, illo tempore ab eis ista esse tractata, quo nondum declarata sine ambagine hauriebantur, sed adhuc clausa magno molimine querebantur. Nos ergo iam de Baptismi simplicitate ubique agnoscendam [1 1Kb] consuetudinem uniuerse Ecclesie, etiam conciliis uniuersalibus roboratam tenentes, accepta quoque ex uerbis Cypriani maiore fiducia, per que mihi etiam tunc liceret saluo iure communionis diuersa sentire, unitate quidem prelata atque laudata, qualem beatus Cyprianus et eius college, qui cum eo concilium illud fecerunt, cum diuersa sentientibus tenuerunt, hereticorum et schismaticorum seditiosas calumnias proturbantes atque euertentes in nomine Domini nostri Iesu Christi, qui per Apostolum suum loquens ait, Sufferentes inuicem in dilectione; studentes seruare unitatem spiritus in uinculo pacis ; per quem etiam ait, Si quid aliter sapitis, id quoque uobis Deus reuelabit : sanctorum episcoporum sententias, saluo cum eis uinculo unitatis et pacis, in quo retinendo eos, quantum ipse Dominus adiuuat, imitamur, considerandas et pertractandas aggredimur.

CAPUT uIII.---11. Cecilius a Bilta dixit: Ego unum Baptismum in Ecclesia sola scio, et extra Ecclesiam nullum. Hic erit unum, ubi spes uera est et fides certa. Sic enim scriptum est: »Una fides, una spes, unum Baptisma« . Non apud hereticos, ubi spes nulla est et fides falsa, ubi omnia per mendacium aguntur, ubi exorcizat demoniacus, Sacramentum interrogat cuius os et uerba cancer emittunt, fidem dat infidelis, ueniam delictorum tribuit sceleratus, et in nomine Christi tingit antichristus, benedicit a Deo maledictus, uitam pollicetur mortuus, pacem dat impacificus, Deum inuocat blasphemus, sacerdotium administrat profanus, ponit altare sacrilegus. Ad hec omnia accedit et illud malum, ut antistes diaboli audeat Eucaristiam facere. Aut qui illis adsistunt, dicant hec omnia [2 1Kb] falsa esse de hereticis. Ecce ad qualia cogitur Ecclesia consentire, et sine Baptismo et uenia delictorum  communicare compellitur. Quam rem, fratres, fugere ac uitare debemus, et a tanto scelere nos separare, et unum Baptisma tenere, quod soli Ecclesie concessum est.

12. Ad hec respondeo, quoniam quisquis etiam intus confitetur se Deum nosse, factis autem negat, quales sunt auari et inuidi, et qui propter fraternum odium, non meo, sed sancti Ioannis apostoli testimonio dicuntur homicide ; et spem non habent, quia malam conscientiam gerunt; et perfidi sunt, quia non id agunt quod Deo uouerunt; et mendaces, quia falsa profitentur; et demoniaci, quia diabolo et angelis eius in suo corde locum prebent; et uerba eorum putredinem operantur, cum corrumpunt bonos mores per colloquia mala; et infideles sunt, quoniam quod Deus talibus minatur irrident; et scelerati, quia nefarie uiuunt; et antichristi, quia mores eorum Christo aduersantur; et a Deo maledicti, quia ubique tales sancta Scriptura exsecratur; et mortui, quia carent uita iustitie; et impacati, quia contrariis factis cum Dei sermone confligunt; et blasphemi, quia per eorum perditos actus nomini christiano derogatur; et profani, quia ab illo Dei sanctuario spiritualiter interiore seclusi sunt; et sacrilegi, quia in se ipsis templum Dei male uiuendo corrumpunt; et antistites diaboli, quia fraudi et auaritie, que est idololatria, seruiunt. Tales autem nonnullos, imo plurimos, et apostolus Paulus et episcopus Cyprianus etiam intus esse testantur. Cur ergo isti baptizant? Cur etiam quidam qui seculo uerbis et non factis renuntiant, ab huiusmodi moribus non mutati baptizantur, et quando mutantur non rebaptizantur? Iamuero quod indignatur et dicit, Ecce ad qualia Ecclesia cogitur consentire, et sine Baptismo et uenia delictorum communicare compellitur; nisi essent ceteri episcopi qui alios ad ista compellerent, non utique hec diceret. Unde etiam ostenditur illos tunc ueriora sensisse, qui non recesserunt a pristina consuetudine, que postea concilii uniuersitate firmata est. Quid est autem quod adiungit et dicit, Quam rem, fratres, fugere ac uitare debemus, et a tanto scelere nos separare? Si enim hoc ita dicit, ut ista non faciat nec approbet, alia res est: si autem ut diuersa sentientes damnet et segreget, prioribus [1 1Kb] resistit uerbis Cypriani, quibus ait, Neminem iudicantes, aut a iure communionis aliquem, si diuersum senserit, amouentes.

CAPUT IX.---13. Primus Felix a Migirpa dixit: Censeo omnem hominem ab heresi uenientem baptizandum. Frustra enim illic putat se esse baptizatum, cum non sit Baptisma, nisi in Ecclesia, unum et uerum: quia et Dominus unus, et fides una, et una Ecclesia est, in qua stat unum Baptisma, et sanctitas, et cetera. Nam que foris exercentur, nullum habent salutis effectum [2 1Kb] .

 14. Ad ea que Felix a Migirpa dixit, hec dicimus: Si non esset Baptisma unum et uerum nisi in Ecclesia, non utique esset in eis qui ab unitate discedunt. Est autem in eis; nam id non recipiunt redeuntes, non ob aliud nisi quia non amiserant recedentes. Quod autem ait, Nam que foris exercentur, nullum habent salutis effectum; consentio, et omnino uerum esse credo. Aliud est enim non ibi esse, aliud nullum habere salutis effectum. uenientibus enim ad catholicam pacem prodesse incipiunt que foris inerant, sed non proderant.

CAPUT X.---15. Polycarpo autem Adrumetino, quoniam dixit, Qui hereticorum Baptismum probant, nostrum euacuant: respondemus, Si hereticorum est Baptismus, qui per hereticos datur; auarorum et homicidarum est, qui intus a talibus datur. Si autem hoc istorum non est, nec illud illorum est: ac per hoc apud quoscumque sit, Christi est.

CAPUT XI.---16. Nouatus a Thamugade dixit: Licet sciamus omnem Scripturam testimonium reddere de salutari Baptismo, debemus tamen fidem nostram exprimere. Hereticos et schismaticos ad Ecclesiam uenientes, qui pseudobaptizati uidentur, debere eos in fonte perenni baptizari: et ideo secundum testimonium Scripturarum, et secundum decretum collegarum nostrorum sanctissimorum uirorum [1 1Kb] , omnes schismaticos et hereticos qui ad Ecclesiam conuersi sunt baptizari [2 1Kb] ; sed et quicumque ordinati uidebantur, inter laicos recipi [3 1Kb] .

17. Nouatus a Thamugade quid fecerit dixit, non autem aliquid attulit unde se ostenderet facere debuisse quod fecit. Nominauit enim testimonium Scripturarum et decretum collegarum, sed non inde aliquid protulit quod considerare possemus.

CAPUT XII.---18. Nemesianus a Tubunis dixit: Baptisma quod dant heretici et schismatici, non esse uerum, ubique in Scripturis sanctis declaratum est: quoniam ipsi prepositi eorum falsi christi sunt, et falsi prophete, dicente Domino per Salomonem: »Qui fidens est in falsis, hic pascit uentos; idem autem ipse sequitur aues uolantes . Deserit enim uias uinee sue, a semitis uero agelli sui errauit. Ingreditur autem per auia loca atque arida et terram destinatam siti, consequitur autem manibus infructuosa [4 1Kb] .« Et iterum:  »Ab aqua aliena abstine te, et de fonte alieno ne biberis, ut longum uiuas tempus, adiiciantur etiam tibi anni uite.« Et in Euangelio sua uoce Dominus noster iehsu Christus locutus est dicens: »Nisi quis renatus fuerit ex aqua et Spiritu sancto, non potest introire in regnum Dei« . Hic est Spiritus, qui ab initio ferebatur super aquam . Neque enim Spiritus sine aqua operari potest, neque aqua sine Spiritu. Male ergo sibi quidam interpretantur, ut dicant, quod per manus impositionem Spiritum sanctum accipiant, et sic recipiantur; cum manifestum sit utroque sacramento debere eos renasci in Ecclesia catholica. Tunc quippe poterunt filii Dei esse, dicente Apostolo, »Curantes seruare unitatem spiritus in coniunctione pacis: unum corpus et unus spiritus, sicut uocati estis in una spe uocationis uestre; unus Dominus, una fides, unum Baptisma, unus Deus« . Hec omnia Ecclesia catholica loquitur. Et iterum in Euangelio dicit, »Quod natum est de carne, caro est; et quod natum est de spiritu, spiritus est : quoniam spiritus Deus est, et de Deo natus est« . Ergo omnes heretici et schismatici omnia quecumque faciunt carnalia sunt, dicente Apostolo, »Manifesta sunt enim opera carnis, que sunt fornicationes, immunditie, incestus, idololatrie, ueneficia, inimicitie, certamina, zelus, ira, diuisiones, hereses, et his similia; de quibus predixi uobis, sicut predico, quoniam quicumque hec faciunt, regnum Dei non hereditabunt« . Condemnat eque Apostolus cum omnibus malis et eos qui diuisionem faciunt, hoc est, schismaticos et hereticos. Nisi ergo acceperint Baptisma salutare in Ecclesia catholica que una est, salui esse non possunt, sed cum carnalibus in iudicio Domini damnabuntur [1 1Kb] .

19. Nemesianus a Tubunis [2 1Kb] multa posuit testimonia Scripturarum: sed pro sententia Catholice, quam declarandam et commendandam suscepimus, multa locutus est. Nisi forte putandum est, quia non fidit in falsis qui fidit in spe rerum temporalium, sicut omnes auari atque raptores, et qui seculo non factis, sed uerbis renuntiant, quales tamen intus et baptizare et baptizari etiam, Cyprianus est testis . Ipsi sequuntur etiam aues uolantes , quia non apprehendunt que concupiscunt. Deserit autem uias uinee sue, et a semita agelli sui errat; et ingreditur per auia loca atque arida et terram destinatam siti, consequitur autem manibus infructuosa, non hereticus tantum, sed omnis qui male uiuit: quia omnis iustitia fructuosa est, et omnis iniquitas infructuosa. Qui uero aquam alienam de fonte extraneo bibunt, non heretici tantum sunt, sed omnes qui non uiuunt secundum ea que docet Deus, et uiuunt secundum ea que docet diabolus. Nam si de Baptismo diceret, non diceret, Nec de fonte extraneo biberis; sed, De fonte extraneo non te ablueris. Iam uero quod Dominus ait, Nisi quis renatus fuerit ex aqua et Spiritu, non potest  introire in regnum Dei , quid eum adiuuet ad id quod putat, omnino non uideo. Aliud est enim, Omnis qui intrabit in regnum celorum prius renascitur ex aqua et Spiritu, quia nisi renatus fuerit ex aqua et Spiritu, non intrabit in regnum celorum; quod Dominus dixit, et uerum est: aliud autem, Omnis qui nascitur ex aqua et Spiritu intrabit in regnum celorum; quod utique falsum est. Nam et Simon ille magus natus erat ex aqua et Spiritu , et tamen non intrauit in regnum celorum. Sic fieri potest ut hereticis etiam contingat. Aut si non nascitur ex Spiritu nisi qui ueraci conuersione mutatur, omnes qui seculo uerbis et non factis renuntiant, non utique de Spiritu, sed ex aqua sola nascuntur: qui tamen et intus teste Cypriano sunt. Necesse est enim ut unum de duobus concedatur: aut illi qui fallaciter seculo renuntiant, nascuntur de Spiritu, quamuis ad perniciem, non ad salutem, atque ita possunt et heretici: aut si illud quod scriptum est, Sanctus enim Spiritus discipline effugiet fictum , etiam ad hoc ualet, ut fallaciter seculo renuntiantes non nascantur de Spiritu; potest quis baptizari aqua, et non nasci de Spiritu; et frustra Nemesianus ait, Neque Spiritus sine aqua operari potest, nec aqua sine Spiritu. Iamuero et alibi sepe dictum est, quomodo fieri possit ut habeant communiter unum Baptisma, qui Ecclesiam non habent unam: sicut fieri potest in ipsa intus Ecclesia ut non habeant unum Spiritum sancti per iustitiam et immundi per auaritiam, et tamen habeant unum Baptisma. Sic enim dictum est, unum corpus, id est, Ecclesia; sicut, unus Spiritus, et, unum Baptisma. Iam cetera que dixit, nostre potius assertioni suffragantur. Posuit enim ex Euangelio testimonium, Quod natum est de carne, caro est; et quod natum est de spiritu, spiritus est ; quia Deus spiritus est, et ex Deo natus est : et intulit, Ergo omnes heretici et schismatici omnia quecumque faciunt carnalia sunt, dicente Apostolo, »Manifesta enim sunt opera carnis, que sunt fornicationes, immunditie;« et cetera que ibi dicit Apostolus, ubi et hereses commemorauit, iste exsecutus est: »Quoniam quicumque hec faciunt, regnum Dei non hereditabunt« . Deinde adiecit, et dixit: Condemnat itaque Apostolus cum omnibus malis et eos qui diuisionem faciunt, hoc est, schismaticos et hereticos. Bene, quod enumerans opera carnis, inter que et hereses sunt, inuenit et dixit simul omnia damnantem Apostolum. Interroget ergo ipsum sanctum Cyprianum, et audiat ab eo quam multi etiam intus secundum opera mala carnis uiuunt, que cum heresibus damnat Apostolus, et tamen baptizant et baptizantur. Cur ergo soli heretici dicuntur Baptismum habere non posse, quem habent socii damnationis ipsorum?

CAPUT XIII.---20. Ianuarius a Lambese [1 1Kb] dixit: Secundum Scripturarum sanctarum auctoritatem decerno hereticos omnes baptizandos, et sic in Ecclesiam sanctam admittendos.

 21. Huic respondetur: Secundum Scripturarum sanctarum auctoritatem decreuit concilium catholicum orbis terrarum, etiam in hereticis inuentum Christi Baptismum non esse improbandum. Si autem poneret testimonia Scripturarum, aut contra nos non esse, aut etiam pro nobis esse demonstraremus: sicut ecce qui eum sequitur.

CAPUT XIu.---22. Lucius a Castro Galbe dixit: Cum Dominus in Euangelio suo dixerit, »uos estis sal terre; si autem sal infatuatum fuerit, id quod salietur ex eo, ad nichilum ualebit, nisi ut proiiciatur foras et conculcetur ab hominibus« ; et iterum post resurrectionem suam mittens Apostolos suos mandauerit, dicens, »Data est mihi omnis potestas in celo et in terra; ite ergo, et docete omnes gentes, baptizantes eos in nomine Patris et Filii et Spiritus sancti« : cum ergo manifestum sit hereticos, id est, hostes Christi, non integram Sacramenti confessionem habere: item schismaticos non posse condire sapientia spirituali, cum ipsi ab Ecclesia, que una est, recedendo infatuati contrarii facti sint; fiat sicut scriptum est, »Domus contrariorum legis debent emundationem« : et consequens est eos qui a contrariis baptizati inquinati sunt primo purgari, et tum demum baptizari [1 1Kb] .

23. Lucius a Castro Galbe [2 1Kb] ex Euangelio posuit testimonium, dicente Domino, uos estis sal terre; si autem sal infatuatum fuerit, id quod salietur ex eo, ad nichil ualebit, nisi ut proiiciatur foras et conculcetur ab hominibus: quasi nos dicamus homines ipsos foras proiectos aliquid ualere, uel ad suam uel ad aliorum salutem. Sed et qui tales uidentur intus, non solum spiritualiter foris sunt, sed etiam corporaliter in fine separabuntur. Omnes enim tales ad nichil ualent, nec ideo tamen sacramentum Baptismatis quod in eis est, nichil est. Nam et in ipsis qui proiiciuntur foras, si resipiscant et redeant, salus eis que recesserat redit: Baptisma uero quia non recesserat non redit. Et illud quod ait Dominus, Ite ergo, et docete gentes, baptizantes eos in nomine Patris et Filii et Spiritus sancti, non permisit baptizare nisi bonos: quia malis non diceret, Si cui dimiseritis peccata, dimittentur ei; si cui tenueritis, tenebuntur . Quomodo ergo intus baptizant mali, qui dimittere peccata non possunt? Quomodo etiam baptizant malos non mutatos, quorum peccata adhuc super eos sunt, sicut Ioannes dicit, Qui odit fratrem suum, in tenebris est usque adhuc ? Si autem tunc dimittuntur, cum se bonis et iustis, per quos in Ecclesia dimittuntur, quamuis a malis baptizati sint, intima caritate coniungunt; sic et illis qui forinsecus ueniunt, et ad eamdem compaginem corporis Christi, interno uinculo pacis accedunt; Baptismus tamen Christi in utrisque agnoscendus, et in nullis improbandus est; siue antequam conuertantur, quamuis eis nichil prosit, siue cum conuertuntur, ut prosit, Cum ipsi ab Ecclesia que una est, inquit, recedendo infatuati contrarii facti  sint; fiat sicut scriptum est, »Domus contrariorum legis debent emundationem.« Et consequens est, inquit, eos qui a contrariis baptizati, inquinati sunt, primo purgari, et et tunc demum baptizari. Quid ergo, raptores et homicide non sunt contrarii legis dicentis, Non occides, non furaberis ? Debent ergo emundationem: quis hoc negauerit? Et tamen non solum quicumque a talibus intus baptizantur, sed etiam qui tales non mutati baptizantur, quamuis adhuc purgationem debeant ut mutentur, non tamen amplius cum mutati fuerint baptizantur. Tanta uis est in sacramento simplicis Baptismi, ut cum fateamur aliquem baptizatum et adhuc male uiuentem debere mundari, uetemus tamen ulterius baptizari.

CAPUT Xu.---24. Crescens a Cirta dixit: In tanto cetu sanctissimorum consacerdotum lectis litteris Cypriani dilectissimi nostri ad Iubaianum, itemque ad Stephanum, que tantum in se sanctissimorum ex Scripturis deificis descendentium testimoniorum [1 1Kb] continent, ut merito omnes per Dei gratiam adunati consentire debeamus: censeo ego omnes hereticos siue schismaticos, qui ad catholicam Ecclesiam uenire uoluerint, non ante ingredi nisi exorcizati et baptizati fuerint; exceptis his sane qui in Ecclesia catholica fuerint ante baptizati, ita tamen ut per manus impositionem in penitentiam Ecclesie reconcilientur.

25. Hic admonemur iterum querere, cur dixerit, exceptis his sane qui in Ecclesia catholica fuerint ante baptizati. An quia non amiserant quod intus acceperant? Ergo quod habere foris poterant, cur non et tradere poterant? An illicite foris traditur? Sed neque licite foris habetur, et tamen habetur: sic illicite foris datur, sed tamen datur. Quod autem prestatur redeunti qui intus acceperat, hoc prestatur uenienti qui foris acceperat; id est, ut licite intus habeat, quod illicite foris habebat. Sed aliquis forsitan querat, quid de hac re [2 1Kb] beati Cypriani epistola ad Stephanum dixerit, cuius in hac sententia commemoratio facta est, cum in exordio concilii non sit commemorata, credo quia non putatum est necessarium. Nam et ipsam in isto cetu consacerdotum lectam esse dixit: quod factum omnino non dubito, quantum arbitror, ut fieri solet, quo possent iam congregati episcopi etiam de illa causa simul aliquid cognoscere, que illa epistola continetur. Nam prorsus ad questionem presentem non pertinet; et magis miror cur eam iste commemorare uoluerit, quam cur in exordio concilii commemoratio eius pretermissa sit. Quod si quisquam arbitratur me aliquid noluisse in medium proferre, quod in ea positum est presenti cause necessarium, legat eam et sciat uerum esse quod dico: aut si aliud inuenerit, redarguat. Prorsus enim illa epistola de Baptismo apud hereticos uel schismaticos dato, unde nunc agimus, nichil habet  .

 CAPUT XuI.---26. Nicomedes a Segermis [1 1Kb] dixit: Mea sententia est, ut heretici ad Ecclesiam uenientes baptizentur; eo quod nullam foris apud peccatores remissionem peccatorum consequantur.

27. Cui respondetur: Uniuerse Ecclesie catholice sententia hec est, ut heretici quamuis in heresi iam Christi Baptismo baptizati ad Ecclesiam uenientes non baptizentur. Si enim nulla est apud peccatores remissio peccatorum, nec intus peccatores peccata dimittunt: et tamen ab eis baptizati non rebaptizantur.

CAPUT XuII.---28. Monnulus a Girba dixit: Ecclesie catholice matris nostre ueritas apud nos, fratres, semper mansit et manet, uel maxime in Baptismi Trinitate, Domino nostro dicente, »Ite, baptizate gentes in nomine Patris et Filii et Spiritus sancti« . Cum ergo manifesto, inquit, sciamus hereticos non habere nec Patrem, nec Filium, nec Spiritum sanctum, debent uenientes ad Ecclesiam matrem nostram uere renasci et baptizari, ut cancer quod habebant, et damnationis ira, et erroris offectura [2 1Kb] , per sanctum et celeste lauacrum sanctificetur.

29. Huic respondemus, Patrem et Filium et Spiritum sanctum in Sacramento duntaxat habere omnes qui Baptismo uerbis euangelicis consecrato baptizantur: in corde autem et in uita nec illos habere, qui intus perdite et exsecrabiliter uiuunt.

CAPUT XuIII.---30. Secundinus a Cedias [3 1Kb] dixit: Cum Dominus noster Christus dicat, »Qui mecum non est, aduersum me est« ; et Ioannes apostolus eos qui ab Ecclesia exeunt antichristos dicat : indubitanter hostes Christi, quique antichristi nominati sunt, gratiam Baptismi salutaris ministrare non possunt; et ideo censeo eos qui de hereticorum insidiis confugiunt ad Ecclesiam, baptizandos esse a nobis, qui amici appellati sumus Dei [4 1Kb] de eius dignatione.

31. Cui respondetur, Christi aduersarios omnes esse, quibus dicentibus, Domine, nonne in nomine tuo uirtutes multas fecimus? et alia que ibi dicuntur; in fine dicturus est, Non noui uos; recedite a me, omnes qui operamini iniquitatem : que tota palea si usque ad ultimum in malitia perseuerabit, siue ante uentilationem eius aliquid foras uolet, siue intus esse uideatur, igni destinata est. Si ergo propterea baptizandi sunt ad Ecclesiam uenientes heretici, ut ab amicis Dei baptizentur; numquid illi auari, raptores, homicide, amici Dei sunt, aut quos baptizauerint denuo baptizandi sunt?

CAPUT XIX.---32. Felix a Bagai [5 1Kb] dixit: Sicut  cecus cecum ducens simul in foueam cadunt , ita hereticus hereticum baptizans simul in mortem cadunt.

33. Hoc uerum est, sed non propterea uerum est quod adiungit: Et ideo, inquit, hereticus baptizandus et uiuificandus, ne nos uiui mortuis communicemus. Nonne mortui erant qui dicebant, Manducemus et bibamus, cras enim moriemur ? non enim credebant resurrectionem mortuorum. Qui ergo istorum colloquiis malis corrumpebantur et eos sequebantur, nonne pariter cum eis in foueam cadebant? Et in eis tamen erant isti quibus scribebat Apostolus iam baptizatis, nec tamen ideo si corrigerentur, denuo baptizarentur. Nonne idem apostolus ait, Sapere secundum carnem mors est ? Et utique secundum carnem sapiebant auari, fraudatores, raptores, inter quos gemebat ipse Cyprianus. Quid ergo illi in unitate uiuenti oberant mortui? Aut quis dicat baptismum Christi quod tales haberent uel darent, eorum iniquitatibus fuisse uiolatum?

CAPUT XX.---34. Polianus a Mileo [1 1Kb] dixit: Iustum est hereticum baptizari in Ecclesia sancta [2 1Kb] .

35. Nihil quidem breuius dici potuit Sed puto et hoc breue est: Iustum est Baptismum Christi non insufflari in Ecclesia Christi.

CAPUT XXI.---36. Theogenes ab Hippone regio dixit: Secundum sacramentum Dei [3 1Kb] gratie celestis quod accepimus, unum Baptismum quod est in Ecclesia sancta credimus.

37. Potest et mea esse sententia. Sic enim librata est, ut nichil habeat contra ueritatem. Nam et nos unum Baptisma quod est in Ecclesia sancta credimus. Si autem dixisset, Quod est in sola Ecclesia sancta credimus; respondendum erat sicut ceteris. Nunc uero quia sic dictum est, Unum Baptisma quod est in Ecclesia sancta credimus; ut esse quidem in Ecclesia sancta diceretur, sed et alibi esse non negaretur: quodlibet ille senserit, contra hec uerba disputare non opus est. Si enim de me singula quererentur, utrum esset unum Baptisma; responderem unum esse. Deinde si interrogarer, utrum hoc esset in Ecclesia sancta; responderem hoc esse. Tertio si quereretur, utrum hoc Baptisma crederem: responderem ita me credere; ac per hoc unum Baptisma quod est in Ecclesia sancta me credere responderem. Si autem quereretur, utrum in sola sancta esset Ecclesia, et apud hereticos uel schismaticos non esset; non me ita credere cum tota Ecclesia responderem. Sed quia hoc ille in sententia sua non posuit, puto esse improbum ut ego illi addam uerba contra que disputem, que ibi non inueni. Ita enim si diceret, Una est aqua Euphrate fluminis, que est in paradiso; uerum utique diceret. Sed si interrogaretur, utrum in solo paradiso esset ista aqua, et ita esse diceret, falsum diceret.  Est enim et preter paradisum in his terris, in quas ab illo fonte permanat. Sed quis est tam temerarius, qui dicat hoc eum responsurum fuisse quod falsum est, cum posset fortasse hoc respondere quod uerum est? Quapropter uerba huius sententie non debent habere contradictionem, quia nichil impediunt ueritatem.

CAPUT XXII.---38. Datiuus a Badis dixit: Nos, quantum in nobis est, heretico non communicamus, nisi baptizatus in Ecclesia fuerit, et remissionem peccatorum acceperit.

39. Respondetur: Si propterea uis eum baptizari, quia non accepit remissionem peccatorum; si intus aliquem inueneris qui tenens odium aduersus fratrem sic baptizatus sit, cum Dominus mentiri non possit, qui ait, Si non dimiseritis, non uobis dimittetur , iubebis correctum denuo baptizari? Non utique: sic ergo nec hereticum. Sane iste cur non breuiter dixerit, Nos heretico non communicamus; sed addidit, quantum in nobis est: non est pretereundum. uidit enim plures huic sententie consentire, a quorum tamen consortio, ne uiolaretur unitas, se isti separare non possent, et addidit, quantum in nobis est: utique demonstrans non uoluntate se communicare his quos arbitrabatur Baptismum non habere, sed tamen omnia bono pacis et unitatis esse toleranda; quod et illi faciebant, qui istos non recte facere sentiebant, et illud tenebant quod postea melius declarata ueritas docuit, et antiquior consuetudo concilio posteriore firmata robustius persuasit: inuicem se tamen, cum salua caritate diuersa sentirent, sollicita pietate tolerauerunt, studentes seruare unitatem spiritus in uinculo pacis , donec alteris eorum, si quid aliter saperent, id quoque illis Deus reuelaret . Hoc isti audiant, a quibus per hoc concilium unitas oppugnatur, per quod concilium quantum amanda sit unitas declaratur.

CAPUT XXIII.---40. Successus ab Abbir Germaniciana [1 1Kb] dixit: Hereticis aut nichil licet, aut totum licet. Si possunt baptizare, possunt et Spiritum sanctum dare: si autem Spiritum sanctum dare non possunt, quia non habent Spiritum sanctum, nec baptizare spiritualiter possunt. Propterea censemus hereticos baptizari [2 1Kb] .

41. Huic prope totidem uerbis ita responderi potest: Homicidis aut nichil licet, aut totum licet. Si possunt baptizare, possunt et Spiritum sanctum dare: si autem Spiritum sanctum dare non possunt, quia non habent Spiritum sanctum, nec baptizare spiritualiter possunt. Propterea censemus ab homicidis baptizatos, uel homicidas baptizatos atque in melius non mutatos, cum se correxerint, baptizari. At hoc non est uerum. Qui enim odit fratrem suum homicida est . Et tales nouerat intus Cyprianus, qui  utique baptizabant. Frustra ergo talia de baptizandis hereticis dicta sunt.

CAPUT XXIu.---42. Fortunatus a Thuccabori dixit: iehsu Christus Dominus et Deus noster, Dei Patris et creatoris Filius, super petram [1 1Kb] edificauit Ecclesiam, non super heresim: et potestatem baptizandi episcopis dedit, non hereticis. Quare qui [2 1Kb] extra Ecclesiam sunt, et contra Christum stantes, oues eius et gregem spargunt, baptizare foris non possunt.

43. Ad hoc addidit, foris, ut ei iam breuiter [3 1Kb] responderi non possit. Nam et huic totidem pene uerbis ita responderetur: iehsu Christus Dominus et Deus noster, Dei Patris et creatoris Filius, super petram edificauit Ecclesiam, non super iniquitatem: et potestatem baptizandi episcopis dedit, non iniquis. Quare qui non pertinent ad petram, super quam edificant qui uerba Dei audiunt et faciunt, sed contra Christum uiuentes audiendo uerba eius et non faciendo, ac per hoc super arenam edificando, oues eius et gregem perditorum morum exemplo corrumpunt, baptizare non possunt. Numquid non posset hoc uerisimiliter dici? et tamen falsum est. Baptizant quippe iniqui; quoniam iniqui sunt illi raptores, quos in unitate secum positos Cyprianus arguebat . Sed ideo, inquit [4 1Kb] , addidit foris. Cur ergo isti foris baptizare non possunt? An quia peiores sunt eo ipso quo foris sunt? Sed nichil interest ad integritatem Baptismi, quando peior id tradat. Neque enim tantum interest inter malum et peiorem, quantum interest inter bonum et malum: et tamen cum baptizat malus, non aliud dat quam bonus. Ergo et cum baptizat peior, non aliud dat quam ille qui minus est malus. An forte non ad hominis meritum, sed ad ipsius Baptismi sacramentum pertinet ut foris dari non possit? Si hoc ita esset, nec haberi foris posset, et toties necesse esset baptizari, quoties recedens quisque ab Ecclesia rursus ad Ecclesiam remeasset.

44. Iamuero si diligentius queramus quid sit foris, maxime quia ipse commemorationem fecit petre super quam [5 1Kb] edificatur Ecclesia: nonne illi sunt in Ecclesia, qui sunt in petra; qui autem in petra non sunt, nec in Ecclesia sunt? Iam ergo uideamus utrum super petram edificium suum constituant, qui audiunt Christi uerba, et non faciunt. Contradicit eis ipse Dominus, dicens: Qui audit uerba mea hec et facit ea, similabo illum uiro prudenti qui edificat domum suam super petram; et paulo post, Qui audit uerba mea hec et non facit ea, similabo eum uiro stulto qui edificat domum suam super arenam . Si ergo in petra est Ecclesia, illi qui super arenam sunt, quia extra petram sunt, profecto extra Ecclesiam sunt. Recordemur itaque quam multos  commemoret Cyprianus uelut intus positos qui edificant super arenam, id est, audiunt uerba Christi et non faciunt. Et ideo quia super arenam sunt, extra petram esse conuincuntur, quod est extra Ecclesiam: tamen et quamdiu ita sunt, et nondum uel nunquam in melius commutantur, baptizant et baptizantur; et Baptismus quem habent, illis ad damnationem destinatis integer manet.

45. Neque hoc loco dici potest  : Quis enim facit omnia uerba Domini, que in ipso euangelico sermone conscripta sunt, quem concludens ait, edificare super petram qui eadem uerba audirent et facerent; super arenam autem qui audirent et non facerent? Quia et si a quibusdam non implentur omnia, in eodem tamen sermone posuit medicinam, dicens: Dimittite, et dimittetur uobis . Et post orationem dominicam in eodem ipso sermone commemoratam atque conscriptam: Dico enim uobis, inquit, si dimiseritis peccata hominibus, dimittet et uobis Pater uester peccata uestra; si autem non dimiseritis hominibus, neque Pater uester dimittet uobis . Hinc et Petrus ait [1 1Kb] , Quia caritas cooperit multitudinem peccatorum : quam utique non habebant illi, ac per hoc super arenam edificabant, de quibus idem Cyprianus dicit, quod intus in maleuola inuidia etiam temporibus apostolicis sine caritate conuersabantur ; et ideo intus quidem esse uidebantur, sed foris erant, quia in illa petra per quam significatur Ecclesia non erant.

CAPUT XXu.---46. Sedatus a Tuburbo [2 1Kb] dixit: In quantum aqua sacerdotis prece in Ecclesia sanctificata abluit delicta, in tantum heretico sermone uelut cancere [3 1Kb] infecta cumulat peccata. Quare omnibus pacificis quidem uiribus nitendum est, ne quis heretico errore infectus et tinctus, singulare et uerum Baptisma detrectet accipere [4 1Kb] , quo quisquis non fuerit baptizatus regno celorum fiet alienus [5 1Kb] .

47. Huic respondetur, quia si non sanctificatur aqua, cum aliqua erroris uerba per imperitiam precator effundit, multi non solum mali, sed etiam boni fratres in ipsa Ecclesia non sanctificant aquam. Multorum enim preces emendantur quotidie, si doctioribus fuerint recitate, et multa in eis reperiuntur contra catholicam fidem. Numquid si manifestetur aliquos baptizatos, cum ille preces dicte super aquam fuissent, iubebuntur denuo baptizari [6 1Kb] ? Quid ita? Quia plerumque precis uitium superat precantis affectus:  et quia certa illa euangelica uerba, sine quibus non potest Baptismus consecrari, tantum ualent, ut per illa sic euacuentur quecumque in prece uitiosa contra regulam fidei dicuntur, quemadmodum demonium Christi nomine excluditur. Nam utique hereticus si afferat precem uitiosam, nec bonum habet [1 1Kb] caritatis affectum, quo possit illa imperitia superari; et ideo similis est ei quicumque in ipsa Catholica inuidus et maleuolus, quales illic arguit Cyprianus: afferat etiam, ut fieri solet, aliquam precem, in qua loquatur contra regulam fidei; multi quippe irruunt in preces, non solum ab imperitis loquacibus, sed etiam ab hereticis compositas, et per ignorantie simplicitatem, non eas ualentes discernere, utuntur eis arbitrantes quod bone sint; nec tamen quod in eis peruersum est euacuat illa que ibi recta sunt, sed ab eis potius euacuatur: sicut in ipso homine bone spei et probabilis fidei, sed tamen homine, si quid aliter sapit, non inde euacuantur que recte sapit, donec ei Deus reuelet et quod aliter sapit . Si autem ipse malus est atque peruersus, si precem integram dicat, et nulla ex parte fidei catholice aduersam, non ideo ipse rectus est, quia illa recta est: et si in aliquibus peruersam precem afferat, Deus adest euangelicis uerbis suis, sine quibus Baptismus Christi consecrari non potest; et ipse sanctificat Sacramentum suum, ut homini siue antequam baptizetur, siue cum baptizatur, siue postea quandoque ad se ueraciter conuerso, idipsum ualeat ad salutem, quod ad perniciem, nisi conuerteretur, ualeret. Ceterum quis nesciat non esse Baptismum Christi, si uerba euangelica quibus Symbolum constat illic defuerint? Sed facilius inueniuntur heretici qui omnino non baptizent, quam qui non illis uerbis baptizent. Ideoque dicimus non omnem baptismum , sed Baptismum Christi, id est, uerbis euangelicis consecratum, ubique eumdem esse, nec hominum quorumlibet et qualibet peruersitate uiolari  .

48. Sane in ista quoque sententia non negligenter omittendum est, quod hic interposuit et ait, Quare omnibus pacificis quidem uiribus nitendum est, ne quis heretico errore infectus, et cetera. Respexit enim uerba illa beati Cypriani dicentis, Neminem iudicantes, aut a iure communionis aliquem, si diuersum senserit, amouentes . Ecce quantum ualeat in bonis Ecclesie filiis amor unitatis et pacis, ut quos dicebant sacrilegos et profanos, sine Baptismo ut arbitrabantur admissos, si eos quantum putabant corrigere non ualerent, eligerent potius tolerare, quam propter eos sanctum illud uinculum rumpere, ne propter zizania eradicaretur simul et triticum ; permittentes quantum in ipsis erat, sicut in illo nobilissimo iudicio Salomonis, infantile corpus a falsa matre nutriri potius, quam concidi . Hoc autem et illi faciebant,  qui de Baptismi sacramento uerius sentiebant, et isti quibus pro merito tante caritatis Deus erat reuelaturus, si quid aliter sapiebant.

CAPUT XXuI.---49. Priuatianus a Sufetula [1 1Kb] dixit: Qui hereticos potestatem baptizandi habere dicit, dicat prius quis heresim condiderit. Si enim heresis a Deo est, habere indulgentiam diuinam potest: si uero a Deo non est, quomodo gratiam Dei aut habere aut conferre alicui potest?

50. Huic totidem uerbis ita responderi potest: Qui maleuolos et inuidos potestatem baptizandi habere dicit, dicat prius quis maleuolentiam inuidiamque condiderit. Si enim maleuolentia et inuidia a Deo est, habere et indulgentiam diuinam potest: si uero a Deo non est, quomodo aut gratiam Dei habere aut conferre alicui potest? Sed sicut ista eodem modo dicta manifestissime falsa sunt, sic etiam illa que ut conuincerentur hec dicta sunt. Baptizant enim maleuoli et inuidi, sicut concedit ipse Cyprianus, quia eos etiam intus esse testatur. Sic ergo possunt etiam heretici baptizare: quia Baptismus sacramentum Christi est; inuidia uero et heresis opera diaboli, que quisquis habuerit, non hinc efficit ut si habeat Sacramentum Christi, etiam ipsum numeretur inter opera diaboli.

CAPUT XXuII.---51. Priuatus a Sufibus dixit: Qui hereticorum Baptismum probant, quid aliud quam hereticis communicant?

52. Huic respondetur: Non est Baptismus hereticorum, quem in hereticis probamus: sicut non est Baptismus auarorum, insidiosorum, fraudatorum, raptorum, inuidorum, quem probamus in eis. Omnes quippe isti iniqui sunt: sed iustus est Christus, cuius in se Sacramentum, quod ad ipsum attinet, sua iniquitate non uiolant. Alioquin posset alius dicere: Qui iniquorum Baptismum probant, quid aliud quam iniquis communicant? Quod ipsi Catholice si quis obiiceret, responderetur ei quod huic modo responsum est.

CAPUT XXuIII.---53. Hortensianus a Laribus dixit: Quot sint baptismi, uiderint aut presumptores aut fautores hereticorum: nos unum Baptisma, quod non nisi in Ecclesia nouimus, Ecclesie uindicamus. Aut quomodo possunt in nomine Christi aliquem baptizare, quos ipse Christus dicit aduersarios suos esse?

54. Huic simili tenore uerborum ita respondentes: uiderint aut presumptores aut fautores iniquorum; nos unum Baptisma, quod non nisi Ecclesie nouimus, ubicumque inuentum quando possumus ad Ecclesiam reuocamus. Aut quomodo possunt in nomine Christi aliquem baptizare, quos ipse Christus dicit aduersarios suos esse? Omnibus quippe iniquis dicit, Non noui uos; recedite a me, qui operamini iniquitatem : et tamen cum baptizant, non ipsi baptizant, sed ille de quo Ioannes dicit, Ipse est qui baptizat .

CAPUT XXIX.---55. Cassius a Macomadibus dixit: Cum baptismata duo esse non possint, qui hereticis Baptismum concedit, sibi tollit. Censeo itaque flebiles et tabidos hereticos baptizandos esse cum ad Ecclesiam uenire  ceperint, et sacra [1 1Kb] et diuina lauatione lotos, et lumine uite illuminatos, non hostes, sed pacificos, non alienos, sed fidei Domini domesticos, non adulteros [2 1Kb] , sed Dei filios, non erroris, sed salutis effectos, in Ecclesiam recipi: absque his qui de Ecclesia [3 1Kb] fideles supplantati, ad heresis tenebras transierant; sed eos per manus impositionem restituendos.

56. Posset alius dicere: Cum Christi baptismata duo esse non possint, qui iniquis Baptismum concedit, sibi tollit. Sed nobiscum etiam isti resisterent et dicerent: Concedimus iniquis Baptismum; qui non ab ipsis est, sicut iniquitas, sed a Christo cuius est equitas, et cuius Sacramentum etiam apud iniquos non est iniquum. Quod ergo nobiscum de iniquis dicerent, hoc sibi de hereticis dicant. Et ideo quod sequitur, ita potius erat dicendum: Censeo itaque flebiles et tabidos hereticos non baptizandos esse cum ad Ecclesiam uenire ceperint, si habent iam Baptismum Christi, sed a sua peruersitate corrigendos. Nam etiam de iniquis dici potest, quorum portio sunt heretici: Censeo itaque flebiles et tabidos iniquos, si iam baptizati sunt, non baptizandos esse cum ad Ecclesiam, id est, ad illam petram extra quam sunt omnes qui audiunt uerba Christi et non faciunt, uenire ceperint; sed sacra et diuina lauatione iam lotos, tunc autem et lumine uite illuminatos, non hostes, sed pacificos, nam iniqui non habent pacem; non alienos, sed fidei Domini domesticos, nam iniquis dictum est, Quomodo conuersa es in amaritudinem, uitis aliena ? non adulteros, sed Dei filios, nam iniqui sunt filii diaboli; non erroris, sed salutis effectos, nam non saluat iniquitas: in Ecclesiam recipi, id est, in illam petram, in illam columbam, in illum hortum conclusum et fontem signatum, qui non nisi in tritico, non autem in paleis agnoscitur, siue longe a uento separentur, siue usque ad ultimam uentilationem frumento commixti uideantur. Frustra ergo Cassius addidit, »Absque his qui in Ecclesia fideles supplantati, ad heresis tenebras transierant. Si enim et ipsi ab Ecclesia recedendo Baptismum amiserant, etiam ipsis reddatur: si autem non amiserant, quod per eos datum est agnoscatur.

CAPUT XXX.---57. Alius Ianuarius a uico Cesaris dixit: Si non obtemperat error ueritati, multo magis ueritas non consentit errori: et ideo nos Ecclesie assistimus, in qua presidemus, ut Baptismum eius ipsi soli uindicantes, eos quos Ecclesia non baptizauit, baptizemus.

58. Respondetur: Quos Ecclesia baptizat, utique petra illa baptizat, extra quam sunt omnes qui audiunt uerba Christi et non faciunt. Baptizentur ergo quicumque a talibus baptizati sunt. Quod si non fit, sicut  in istis, ita in hereticis Baptismus Christi, eorum iniquitate et peruersitate damnata siue correcta, agnoscendus et approbandus est.

CAPUT XXXI.---59. Alius Secundinus a Carpis dixit: »Heretici christiani sunt, an non? Si christiani sunt, cur in Ecclesia Dei non sunt? Si christiani non sunt, fiant. Aut quo pertinebit sermo Domini dicentis, Qui non est mecum, aduersus me est; et qui non colligit mecum, spargit ? Unde constat super filios alienos et soboles antichristi Spiritum sanctum per manus impositionem tantummodo non posse descendere, cum manifestum sit hereticos Baptisma non habere.«

60. Huic respondetur: Iniqui christiani sunt, an non? Si christiani sunt, cur in illa petra non sunt in qua edificatur Ecclesia; audiunt enim uerba Christi, et non faciunt. Si christiani non sunt, fiant. Aut quo pertinebit sermo Domini dicentis, Qui non est mecum, aduersum me est; et qui mecum non colligit, spargit? Spargunt enim oues eius, qui eas ad morum suorum labem praua imitatione perducunt. Unde constat, super filios alienos  et soboles Antichristi  Spiritum sanctum per manus impositionem tantummodo non posse descendere, si cordis non adsit uera conuersio; cum manifestum sit iniquos quamdiu iniqui sunt, Baptisma quidem posse habere, sed salutem cuius sacramentum Baptisma est, habere non posse. uideamus enim si heretici describuntur in psalmo illo, ubi de filiis alienis ita dicitur: Domine, libera me de manu filiorum alienorum, quorum os locutum est uanitatem, et dextera eorum dextera iniquitatis; quorum filii eorum [1 1Kb] uelut nouelle constabilite, filie eorum ornate sicut similitudo templi. Cellaria eorum plena, eructuantia ex hoc in hoc: oues eorum fecunde, multiplicantes in exitibus suis; boues eorum crassi: non est ruina macerie, neque exitus, neque clamor in plateis eorum. Beatum dixerunt populum cui hec sunt; beatus populus cuius est Dominus Deus ipsius . Si ergo isti sunt filii alieni, qui in rebus temporalibus et abundantia terrene felicitatis beatitudinem ponunt, et diuina precepta contemnunt, uideamus si non iidem ipsi sunt de quibus Cyprianus ita dicit, in se quoque transfigurans eos, ut de his se dicere ostendat, cum quibus Sacramenta communicabat: »Dum uiam Domini,« inquit, »non tenemus, nec data nobis ad salutem celestia mandata seruamus. Fecit Dominus noster uoluntatem Patris, et nos non facimus Domini uoluntatem, patrimonio et lucro studentes, superbiam sectantes, et cetera« . At si isti Baptismum et habere et tradere poterant, cur negatur esse posse in filiis alienis? quos tamen hortatur ut celestia mandata seruando, missa sibi per unicum Filium, fratres eius et filii Dei esse mereantur.

CAPUT XXXII.---61. uictoricus a Thabraca dixit: Si licet hereticis baptizare, et remissam peccatorum  dare; quid illos infamamus, ut hereticos appellemus?

62. Quid, si alius diceret: Si licet iniquis baptizare, et remissam peccatorum dare; quid illos infamamus, ut iniquos illos appellemus? Quod huic responderetur de iniquis, hoc et illi respondeatur de hereticis; id est, neque eorum esse Baptismum quo baptizant, et non esse consequens ut quisquis habet Baptismum Christi, etiam de peccatorum remissione securus sit; si hoc in Sacramento tantum habet, nec ueraci cordis conuersione [1 1Kb] conuersus est, ut dimittenti dimitteretur.

CAPUT XXXIII.---63. Alius Felix ab Uthina [2 1Kb] dixit: Nemini dubium est, sanctissimi consacerdotes, non in tantum posse [3 1Kb] humanam presumptionem, quantum Domini nostri Iesu Christi adorandam et uenerabilem maiestatem. Memores ergo periculi, hoc quoque non tantum obseruare debemus, uerum etiam ab omnibus nobis confirmare, ut omnes heretici qui ad sinum matris Ecclesie accurrunt, baptizentur; ut mens heretica, que diuturna tabe polluta est, sanctificatione lauacri purgata in melius reformetur.

64. Fortassis iste qui in diuturna tabe purganda causam posuit, cur deberent heretici baptizari, parceret eis qui in aliquam heresim irruentes exiguo illic tempore fuissent, et cito correcti ad Catholicam inde migrassent. Deinde et ipse parum aduertit, ita dici posse, ut iniqui omnes qui ad illam petram in qua Ecclesia significatur, accurrunt, baptizentur; ut mens iniqua que extra petram in arena edificabat audiendo uerba Christi et non faciendo, sanctificatione lauacri purgata in melius reformetur: et tamen non fit, si iam baptizati sunt, etiam si probentur tales fuisse cum baptizarentur; id est, ut seculo uerbis et non factis renuntiarent.

CAPUT XXXIu.---65. Quietus a Buruch dixit: »Qui fide uiuimus, obsequi his que instruendis nobis ante predicta sunt, credula [4 1Kb] obseruatione debemus. Nam scriptum est apud Salomonem, Qui baptizatur a mortuo [5 1Kb] , quid proficit lauatio eius ? Quod utique de his qui ab hereticis tinguntur, et de tingentibus loquitur. Si enim qui apud illos baptizantur, per remissionem peccatorum uitam eternam consequuntur, cur ad Ecclesiam ueniunt? Si uero a mortuo salutis nichil accipitur, ac propterea cognito errore pristino, ad ueritatem cum penitentia reuertuntur; uno uitali Baptismate, quod in Ecclesia catholica est, sanctificari debebunt.«

66. Quid sit a mortuo baptizari, sine preiudicio diligentioris eiusdem Scripture considerationis, alibi iam diximus . Quero autem cur hereticos solos uelint intelligi mortuos, cum Paulus apostolus generaliter de peccato dixerit, Stipendium peccati, mors ; et  iterum, Sapere autem secundum carnem mors est . Et cum mortuam dicat uiduam que in deliciis uiuit , quomodo non sunt mortui, qui seculo uerbis et non factis renuntiant? Quid ergo proficit lauatio eius qui ab istis baptizatur: nisi quia et ipse si talis est, lauacrum quidem habet, sed non et proficit ad salutem? Si autem ille a quo baptizatur talis est, iste uero non falso corde ad Deum conuertitur; non ab illo mortuo baptizatur, sed ab illo uiuo de quo dictum est, Ipse est, qui baptizat ; quolibet corporaliter operante baptizet. Quod autem ait de hereticis, Si enim qui apud illos baptizantur, per remissionem peccatorum uitam eternam consequuntur, cur ad Ecclesiam ueniunt? respondetur: Ideo ueniunt, quia etiamsi Christi Baptismum usque ad sacramenti celebrationem perceperunt, tamen uitam eternam nisi per unitatis caritatem non consequuntur: sicut nec illi maleuoli et inuidi, quibus non dimitterentur peccata, nec si aduersus eos odium tenerent a quibus paterentur iniuriam; quia ueritas dixit, Si non dimiseritis, nec Pater uester dimittet uobis : quanto magis cum eos oderant, quibus retribuebant mala pro bonis ? Nec tamen isti seculo uerbis solis et non factis renuntiantes, si postea corrigerentur, rursus baptizarentur; sed uno uitali Baptismate sanctificarentur. Quod quidem in Catholica est, sed non in sola; sicut nec in sanctis solis, qui edificati sunt super petram, et ex quibus unica illa columba perficitur .

CAPUT XXXu. 67. Castus a Sicca dicit: Qui contempta ueritate presumit consuetudinem sequi, aut circa fratres inuidus est et malignus, quibus ueritas reuelatur; aut circa Deum ingratus est, cuius inspiratione Ecclesia eius instruitur.

68. Iste si conuinceret eos qui diuersa sentiebant, et hoc tenebant, quod etiam totus orbis postea christiano concilio confirmatus obtinuit, ita consuetudinem sequi, ut contemnerent ueritatem, hec uerba formidare deberemus: cum uero illa consuetudo et a ueritate propagata et ueritate roborata reperiatur, nichil in hac sententia pertimescimus. Et tamen si illi circa fratres inuidi erant et maligni, aut circa Deum ingrati, ecce qualibus communicabant, ecce quales diuersa sentientes, sicut Cyprianus predixit, a iure communionis non amouebant, ecce a quibus non polluebantur in conseruatione unitatis [1 1Kb] , ecce quantum amandum sit uinculum pacis; ecce quid considerent qui nobis de predecessorum [2 1Kb] episcoporum concilio calumniantur, quorum caritatem non imitantur, et quorum exemplo considerato iure damnantur. Si consuetudo erat, sicut hec sententia testis est, ut heretici uenientes ad Ecclesiam cum Baptismate quod habebant susciperentur, aut hoc recte fiebat, aut mali bonos in unitate non maculant. Si recte fiebat, cur orbem terrarum, quia sic recipiuntur, accusant? Si autem mali bonos in unitate non maculant, quomodo se a crimine sacrilege separationis excusant?

 CAPUT XXXuI.---69. Eucratius a Thenis dixit: Fidem nostram, et Baptismatis gratiam, et legis ecclesiastice regulam Deus et Dominus noster iehsu Christus suo ore Apostolos docens perimpleuit, dicens: »Ite, docete omnes gentes, baptizantes eos in nomine Patris et Filii et Spiritus sancti« . Falsum ergo hereticorum Baptisma et iniquum a nobis pellendum est, et omni contestatione [1 1Kb] refutandum, de quorum ore uirus, non uita; nec gratia celestis, sed blasphemia Trinitatis exprimitur. Et ideo uenientes ad Ecclesiam hereticos integro et catholico Baptismate baptizari debere manifestum est, ut a blasphemia sue presumptionis purificati, possint Spiritus sancti gratia reformari [2 1Kb] .

70. Plane si non est baptismus Patris et Filii et Spiritus sancti nomine consecratus, hereticorum deputetur, et iniquus [3 1Kb] a nobis omni contestatione refutetur; si autem hoc in eo nomen agnoscimus, melius uerba euangelica ab hereticorum errore distinguimus, et quod in eis probum est approbamus, quod mendosum est emendamus.

CAPUT XXXuII.---71. Libosus a uaga [4 1Kb] dixit: In Euangelio Dominus, »Ego sum,« inquit, »ueritas« : non dixit, Ego sum consuetudo. Itaque ueritate manifestata, cedat consuetudo ueritati: ut et si in preteritum quis in Ecclesia hereticos non baptizabat, nunc baptizare incipiat.

72. Hic nichil ostendere conatus est quomodo sit ueritas [5 1Kb] , cui debere dicit consuetudinem cedere. Plus tamen nos adiuuat aduersus istos qui se ab unitate diuiserunt, quod illam consuetudinem fuisse confitetur, quam quod eam ueritati quam non ostendit, cedere oportere arbitratur. Illa est enim consuetudo, que si sacrilegos ad altare Christi sine Baptismi purgatione admittebat, et nullum bonorum in unitate polluebat, quicumque se ab eadem unitate, in qua nullorum malorum contagione pollui poterant, frustra separauerunt, manifestum sacrilegium schismatis admiserunt. Si autem per illam consuetudinem omnes polluti perierunt, de qua cauerna isti sine originali ueritate et cum calumnie calliditate procedunt? Si uero recta fuerat consuetudo, qua sic suscipiebantur heretici, relinquant furorem, fateantur errorem; ueniant ad Catholicam, non ut retingantur sacramento Baptismatis, sed ut curentur a plaga concisionis.

CAPUT XXXuIII.---73. Lucius a Thebeste [6 1Kb] dixit: Hereticos, blasphemos, atque iniquos uerbis uariis decerpentes sancta et adorabilia Scripturarum uerba,  exsecrandos censeo; et ideo exorcizandos et baptizandos.

74. Et ego exsecrandos censeo; sed non ideo exorcizandos et baptizandos. Ipsorum est enim figmentum quod exsecror, Christi autem Sacramentum quod ueneror.

CAPUT XXXIX.---75. Eugenius ab Ammedera dixit: Et ego hoc idem censeo, hereticos baptizandos esse.

76. Huic respondetur: Sed non hoc censet Ecclesia, cui Deus iam plenario etiam concilio reuelauit, quod tunc adhuc aliter quidem sapiebatis ; sed quia in uobis caritas salua erat, in unitate permanebatis.

CAPUT XL.---77. Item alius Felix ab Amaccura [1 1Kb] dixit: Et ipse secutus diuinarum Scripturarum auctoritatem, hereticos baptizandos esse censeo; sed et eos qui se apud schismaticos baptizatos esse contendunt. Si enim secundum cautum Christi, priuatus fons noster est, intelligant cuncti Ecclesie nostre aduersarii, quia alienus esse non potest [2 1Kb] , nec duobus populis salutarem aquam tribuere potest ille qui unius gregis pastor est. Et ideo manifestum est, nec hereticos nec schismaticos aliquid celeste suscipere, qui a peccantibus hominibus et ab Ecclesia extraneis audent accipere. Quando danti locus non est, utique nec accipienti prodest.

78. Huic respondetur, Scripturas diuinas nusquam precepisse ut heretici apud hereticos baptizati denuo baptizentur; sed multis locis ostendisse, alienos esse ab Ecclesia omnes qui non sunt in petra, nec ad columbe illius membra pertinent, et tamen baptizare et baptizari, et habere sine salute Sacramentum salutis. Fons autem noster qui similis est fonti paradisi, quod etiam sicut ille extra paradisum profluat, iam satis dictum est : et quod duobus populis, id est, suo et extraneo, salutarem aquam tribuere non potest ille qui unius gregis pastor est, concedo atque consentio. Sed numquid quia salutaris non est extraneis, ideo ipsa non est? Aqua enim diluuii constitutis intra arcam salutaris fuit, extra arcam uero mortifera fuit; eadem tamen fuit. Et multi extranei, id est, inuidi, quos ex parte diaboli esse Cyprianus dicit et de Scripturis ostendit, uelut intus uidentur, et tamen nisi essent extra arcam, non morerentur per aquam. Tales enim Baptismus, cum eo male utuntur, necat; sicut illis de quibus ait Apostolus, bonus odor Christi erat in mortem . Cur ergo non suscipiunt aliquid celeste uel schismatici uel heretici; sicut spine siue zizania pluuiam, sicut ipsi qui extra arcam fuerunt, aquam de cataractis celi uenientem susceperunt quidem, sed ad perniciem, non ad salutem? Ideoque illud quod in ultimo posuit, Quando danti locus non est, utique nec accipienti prodest; non laboro refellere: quia et nos dicimus accipientibus non prodesse, cum in heresi  accipiunt consentientes hereticis; et ideo ueniunt ad catholicam pacem atque unitatem [1 1Kb] , non ut baptismum accipiant, sed ut eis prodesse incipiat quod acceperant.

CAPUT XLI.---79. Item alius Ianuarius Muzulensis dixit: Miror quod cum omnes confiteantur unum esse Baptismum, non omnes intelligant eiusdem Baptismi unitatem. Ecclesia enim et heresis due et diuerse res sunt. Si heretici habent Baptisma, nos non habemus: si autem non habemus, heretici habere non possunt. Dubium autem non est, Ecclesiam solam Baptismum Christi possidere, que sola possideat et gratiam Christi et ueritatem.

80. Posset alius similiter dicere, et similiter non uerum dicere: Miror quod cum omnes confiteantur unum esse Baptismum, non omnes intelligant eiusdem Baptismi unitatem. Iustitia enim et iniquitas due et diuerse res sunt. Si iniqui habent Baptisma, iusti non habent: si autem iusti habent, iniqui habere non possunt. Dubium autem non est, iustos solos Baptismum Christi possidere, qui soli possideant et gratiam Christi et ueritatem. Hoc certe falsum est, illis quoque fatentibus. Et illi quippe inuidi qui sunt ex parte diaboli intus positi, sicut dicit Cyprianus, atque apostolo Paulo notissimi, Baptismum [2 1Kb] habebant: nec ad membra illius columbe que in petra tuta est pertinebant.

CAPUT XLII.---81. Adelphius a Thasbalte [3 1Kb] dixit: Sine causa quidem falso et inuidioso uerbo impugnant ueritatem, ut rebaptizare nos dicant, quando Ecclesia hereticos non rebaptizet, sed baptizet.

82. Imo uero modo non rebaptizat; quia nisi eos qui baptizati non sunt, non baptizat; quam consuetudinem anteriorem perfecta diligentius ueritas etiam concilio posteriore firmauit.

CAPUT XLIII.---83. Demetrius a Lepti-minus [4 1Kb] dixit: Unum Baptisma nos custodimus, quia Ecclesie catholice soli rem suam uindicamus. Qui autem dicunt quia heretici uere et legitime baptizant, ipsi sunt qui non duo [5 1Kb] , sed multa baptismata faciunt: nam cum hereses multe sint, pro earum numero et baptismata computabuntur.

84. Huic respondetur: Si ita est, tot ergo numerentur baptismata, quot sunt opera carnis, de quibus ait Apostolus, Quoniam qui talia agunt, regnum Dei non possidebunt : inter que numerantur et hereses, et tam multa ipsorum operum [6 1Kb] intus tanquam in palea tolerantur, et tamen unum Baptisma omnibus est, quod nullo iniquitatis opere uiolatur.

 CAPUT XLIu.---85. uincentius a Thibari dixit: Hereticos scimus esse peiores, quam Ethnicos. Si conuersi ad Deum uenire uoluerint, habent utique regulam ueritatis, quam Dominus precepto diuino mandauit Apostolis, dicens, »Ite, in nomine meo manum imponite, demonia expellite« . Et alio loco, »Ite, et docete gentes, tingentes eas in nomine Patris et Filii et Spiritus sancti« . Ergo primo per manus impositionem in exorcismo, secundo per Baptismi regenerationem, tunc possunt ad Christi pollicitationem uenire; alias autem fieri censeo [1 1Kb] non debere.

86. Ex qua regula dicat hereticos peiores esse quam Ethnicos, nescio; cum Dominus dicat, Si neque Ecclesiam audierit, sit tibi tanquam ethnicus et publicanus  An etiam tali hereticus peior est? Nihil resisto: non tamen propterea quia ipse homo peior est ethnico, id est, gentili atque pagano, Sacramentum etiam Christi si quod habet, uitiis eius moribusque miscetur, et eadem permixtione corruptum perit. Nam et illi qui recedunt de Ecclesia, et fiunt heresum non tantum sectatores, sed etiam conditores, si iam baptizati recedunt, cum secundum istam regulam peiores sint Ethnicis, habent tamen Baptisma: nam si correcti redeant, non accipiunt; quod si amisissent, utique acciperent. Potest ergo fieri ut aliquis peior sit ethnico, et tamen in eo Christi Sacramentum non solum sit, sed etiam non sit peius, quam in homine sancto et iusto. Et si enim quantum in illo homine est, non ipsum seruauit, sed animo et uoluntate uiolauit; tamen quantum ad ipsum attinet Sacramentum, et cum contemptore et repudiatore suo integrum inuiolatumque permansit. Nonne Sodomite ethnici erant, id est, gentiles? Peiores ergo erant Iudei, quibus Dominus dicit, Tolerabilius erit Sodomis in die iudicii, quam uobis : et quibus propheta dicit, Iustificastis Sodomam ; id est, in comparatione uestra, Sodoma iusta facta est [2 1Kb] . Numquid tamen ideo sacramenta diuina que  apud Iudeos erant, talia erant quales ipsi erant; que Dominus ipse quoque suscepit, et ad ea celebranda leprosos quos mundauerat misit , et ea Zacarie ministranti angelus adstitit, eumque in templo sacrificantem exauditum esse nuntiauit ? Hec eadem sacramenta et in bonis hominibus illius temporis erant, et in malis peioribus quam sint Ethnici; quandoquidem Sodomitis in malitia prelati sunt: et tamen illa sacramenta erant in utrisque integra atque diuina.

87. Nam et ipsi Gentiles si quid diuinum et rectum in doctrinis suis habere potuerunt, non improbauerunt sancti nostri, quamuis illi per suas superstitiones et idololatriam et superbiam, ceterosque perditos mores detestandi essent, et nisi corrigerentur, diuino iudicio puniendi. Nam et Paulus apostolus apud Athenienses cum de Deo quedam diceret, perhibuit testimonium quod quidam eorum tale aliquid dixerint : quod utique si ad Christum uenirent, agnosceretur in eis, non improbaretur. Et sanctus Cyprianus talibus aduersus eosdem Ethnicos utitur testibus. Nam cum de magis loqueretur: Quorum tamen, inquit, precipuus Hostanes, et formam ueri Dei negat conspici posse, et angelos ueros sedi eius dicit assistere. In quo et Plato pari ratione consentit, et unum Deum seruans, ceteros angelos uel demonas dicit. Hermes quoque Trismegistus unum Deum loquitur, et eum incomprehensibilem atque inestimabilem confitetur . Si ergo isti uenissent ad percipiendam christianam salutem, non utique eis diceretur, Hoc malum habetis, uel falsum habetis: sed plane merito diceretur, Hoc uobis quamuis integrum et uerum, nichil tamen prodesset, nisi ad Christi gratiam ueniretis. Si ergo in ipsis Ethnicis potest aliquid diuinum inueniri recteque approbari, quamuis eis salus adhuc a Christo prestanda sit; non oportet nos ita moueri etiamsi peiores sunt heretici, ut quod in eis malum ipsorum est uelimus corrigere, et quod in eis bonum est Christi nolimus agnoscere. Sed iam ceteras huius concilii sententias pertractandas, ab alio suscipiemus exordio.



LIBER SEPTIMUS. In quo cetere sententie Concilii Carthaginensis pertractantur.


CAPUT PRIMUM.---1. Non simus molesti legentibus, si eadem uarie ac sepe disserimus. Quanquam enim Ecclesia catholica sancta in omnibus gentibus aduersus ea que in ista questione de Baptismo, utrum et apud hereticos et schismaticos idem possit esse qui est in Catholica, nonnullam caliginem offundunt, prisce consuetudinis et plenarii concilii auctoritate munita sit: tamen quia non contemnendis uiris, et maxime Cypriano in ipsa unitate aliquando aliter uisum est, cuius uti aduersum nos auctoritate conantur, qui longe ab eius caritate remoti sunt; propterea cogimur ex opportunitate tractandi et considerandi  omnia que in eius concilio de hac re litterisque comperimus, hanc eamdem questionem aliquanto diutius tanquam in manibus uersare, et ostendere quam uerius uniuersitati Ecclesie catholice placuerit, ut heretici uel schismatici qui iam Christi Baptismum illic unde ueniunt acceperunt, in catholicam communionem cum illo admittantur, ab errore suo correcti, in caritate radicati atque fundati; ut quod attinet ad Baptismi sacramentum, non adsit quod deerat, sed prosit quod inerat. Et beatus Cyprianus quidem iam corpore quod corrumpitur non aggrauante animam, nec deprimente terrena inhabitatione sensum multa  cogitantem , serenius perspicit ueritatem, quam meruit adipisci per caritatem. Adiuuet itaque nos orationibus suis in istius carnis mortalitate, tanquam in caliginosa nube laborantes, ut donante Domino, quantum possumus, bona eius imitemur. Si quid autem aliter sensit, et quibusdam fratribus collegisque persuasit, quod nunc eo quem dilexit reuelante iam cernit, nos longe impares meritis suis, Ecclesie tamen catholice auctoritatem, cuius ipse egregium et clarissimum [1 1Kb] membrum est, pro nostra infirmitate sectantes, aduersus hereticos uel schismaticos enodemus: quos precisos ab unitate quam tenuit, et arescentes a caritate qua uiguit, et elapsos ab humilitate qua stetit, tanto amplius improbat atque condemnat, quanto magis nouit eos ad insidiandum perscrutari uelle quod scripsit, et ad pacificandum imitari nolle quod fecit. Sicut illi qui se Christianos Nazarenos uocant, et more Iudaico carnalia preputia circumcidunt, nati heretici ex illo errore in quem Petrus deuians a Paulo reuocatus est , adhuc usque persistunt [2 1Kb] : sicut ergo illi Petro in primatu Apostolorum martyrii gloria coronato, in sua peruersitate precisi ab Ecclesia remanserunt; sic isti Cypriano per abundantiam caritatis in sortem sanctorum passionis claritate suscepto, se ipsos exsules unitatis agnoscunt, et contra unitatis patriam pro suis calumniis ciuem unitatis opponunt. Iam itaque ceteras illius concilii sententias eadem ratione uideamus.

CAPUT II.---2. Marcus a Mactari [3 1Kb] dixit: Mirandum non est, si heretici hostes atque impugnatores ueritatis sibi rem uindicant potestatis et dignationis aliene: illud mirandum est, quod quidam nostri preuaricatores ueritatis hereticis suffragantur, et Christianis aduersantur. Propterea decernimus hereticos baptizandos esse.

3. Huic respondemus: Imo magis mirandum est, et magna laude predicandum, quod tantum isti dilexerint unitatem, ut quos preuaricatores ueritatis arbitrabantur, cum eis in unitate perseuerantes, ab eis pollui non timerent. Nam cum iste dixisset, Illud mirandum est, quod quidam nostri preuaricatores ueritatis hereticis suffragantur, et Christianis aduersantur; uidebatur esse dicturus, Propterea decernimus eis non esse communicandum. Non hoc dixit; sed ait: Propterea decernimus hereticos baptizandos esse: seruans quod pacificus Cyprianus ante prestruxerat, dicens, Neminem iudicantes, aut a iure communionis aliquem, si diuersum senserit, amouentes. Cum ergo Donatiste nobis calumniantur, et nos dicunt traditores, si quis existat uel Iudeus uel Paganus, qui lecto isto concilio et nos et ipsos, secundum eorum regulas, ueritatis appellet preuaricatores, uelim scire ad hoc tam graue crimen refutandum atque diluendum quomodo nobis agenda sit causa communis. Isti eos dicunt traditores, quos neque ullo tempore conuincere  potuerunt, neque nunc possunt ostendere, et in eodem crimine ipsi esse potius ostenduntur. Sed quid ad nos? De istis certe preuaricatoribus quid dicemus? Si enim nos, quamuis falso, propterea dicimur traditores, quia traditoribus nos in eadem communione successisse criminantur; preuaricatoribus illis omnes successimus, quia nondum se ab unitate diuiserat pars Donati beati Cypriani temporibus. Post passionem quippe eius quadraginta, et quod excurrit, annis peractis, traditio codicum facta est, unde ceperunt appellari traditores. Si ergo propterea nos traditores, quia ex traditoribus, sicut opinantur uel confingunt, exorti sumus; ab illis preuaricatoribus utrique originem ducimus. Non est enim quod dicatur, non eis communicasse istos; quando suos illos uocant; quod concilium loquitur, quod ipsi maxime proferunt [1 1Kb] : Quidam nostri, inquit, preuaricatores ueritatis, hereticis suffragantur. Accedit et testimonium Cypriani, satis demonstrantis quod in eorum communione permanserit, dicendo, Neminem iudicantes, aut a iure communionis aliquem, si diuersum senserit, amouentes. Ipsi enim erant qui diuersum sentiebant, quos iste preuaricatores uocat, quia scilicet hereticis suffragabantur, sine Baptismo eos in Ecclesiam recipiendo. Eam quoque fuisse consuetudinem ut sic reciperentur, et ipse Cyprianus multis locis, et aliquot episcopi in hoc concilio manifestant. Unde apparet, si heretici non habent Baptismum, Ecclesiam Christi temporum illorum preuaricatoribus fuisse plenam, qui eis suffragantes sic eos recipiebant. Agatur ergo causa communis aduersus crimen preuaricationis quod negare non possunt, et ibi agetur nostra aduersus crimen traditionis quod conuincere non potuerunt [2 1Kb] . Sed sic agamus, quasi conuicerint: quod utrique responderimus eis qui nobis obiiciunt maiorum nostrorum preuaricationem, hoc nos istis respondebimus qui nobis obiiciunt maiorum nostrorum traditionem. Sicut enim per maiorum nostrorum traditionem, unde se isti diuiserunt, nos mortui sumus: ita per maiorum preuaricationem, qui et nostri et ipsorum parentes fuerunt, et nos et ipsi mortui sumus. Sed quia se uiuere dicunt, credunt quod ad eos non pertineat illa preuaricatio: ergo nec ad nos illa traditio. Et illa quidem preuaricatio secundum ipsos certa est: secundum nos autem nec anterior preuaricatio uera est, quia et hereticos dicimus posse habere Baptismum Christi; nec posterior traditio, quia in ea causa sunt ipsi superati. Non habent ergo isti cur a nobis nefario scelere schismatis separentur: quia nostri maiores si traditores non fuerunt, sicut nos dicimus, non est quod ad nos omnino pertineat; si autem traditores fuerunt, sicut ipsi dicunt, sic ad nos non pertinet, quemadmodum nec ad nos nec ad ipsos illi preuaricatores. Ac per hoc quoniam ex maiorum nostrorum iniquitate nullum est crimen nostrum, ex proprio schismate certum est crimen illorum.

 CAPUT III.---4. Satius a Sicilibba [1 1Kb] dixit: Si hereticis in Baptismo suo peccata donantur, sine causa ad Ecclesiam ueniunt. Nam cum in die iudicii peccata sint que puniuntur, nichil est quod timere possint heretici de iudicio Christi, si sunt peccatorum remissionem consecuti.

5. Et hec poterat etiam nostra esse sententia: uiderit autem auctor eius quo animo dicta sit. uerbis tamen ita modificata est, ut non me pigeat eo animo consentire atque subscribere, quo et ego sentio Baptismum quidem Christi hereticos posse habere, sed remissionem peccatorum non habere. Non autem ait, Si heretici baptizant aut baptizantur: sed, Si hereticis, inquit, in Baptismo suo peccata donantur, sine causa ad Ecclesiam ueniunt. Nam si pro hereticis ponamus illos quos in Ecclesia nouerat Cyprianus, seculo uerbis solis, et non factis renuntiantes; totidem uerbis possumus hanc sententiam etiam nos uerissime dicere: Si fallaciter conuersis in Baptismo suo peccata donantur, sine causa ad ueram conuersionem postea perducuntur. Nam cum in die iudicii peccata sint que puniuntur, nichil est quod timere possint, qui seculo uerbis solis et non factis renuntiarunt, de iudicio Christi, si sunt remissionem peccatorum consecuti. Sed ista ratiocinatio tali connexione perficitur, ut adiungamus dicentes, Debent autem timere Christi iudicium, et ueraci corde aliquando conuerti: quod cum fecerint, non eos utique necesse est iterum baptizari. Potuerunt igitur accipere Baptismum, et remissionem non accipere peccatorum, aut remissis peccatis continuo rursus onerari. Sic ergo et heretici.

CAPUT Iu.---6. uictor a Gor dixit: Cum peccata nonnisi in Ecclesie Baptismo remittantur, qui hereticum sine Baptismo ad communicationem [2 1Kb] admittit, utrumque contra rationem facit, nec hereticos purgat, et Christianos inquinat.

7. Huic respondemus, Ecclesie Baptismum esse et apud hereticos, quamuis ipsi non sint in Ecclesia: sicut aquam paradisi in terra Aegypti, quamuis ipsa non sit in paradiso. Non itaque hereticos sine Baptismo ad communionem admittimus; et quia correcti a sua peruersitate ueniunt, non eorum peccata, sed Christi Sacramenta suscipimus: de remissione autem peccatorum quod superius, hoc et hic dicimus. Illud sane quod in ultimo posuit dicens, utrumque contra rationem facit, nec hereticos purgat, et Christianos inquinat; respuit primitus ac maxime Cyprianus ipse cum sibi consentientibus collegis suis: neque enim inquinari se credidit, quando talibus propter uinculum pacis communicandum esse decreuit dicens, Neminem iudicantes, aut a iure communionis aliquem, si diuersum senserit, amouentes. Aut si inquinant heretici ad communionem, si non baptizantur [3 1Kb] , admissi; inquinata est tota Ecclesia per illam consuetudinem, que toties hic commemoratur. Et sicut nos isti appellant traditores propter maiores nostros, in quibus  nichil tale quando obiecerunt, probare potuerunt; si hoc fit quisque quod est ille cui communicauerit, omnes tunc heretici facti sunt. Quod si quisquis dicit, insanit; falsum est quod iste ait, Qui hereticum sine Baptismo ad communionem admittit, nec hereticos purgat, et Christianos inquinat. Aut si hoc uerum est, non sine Baptismo admittebantur, sed habebant Baptismum Christi, quamuis apud hereticos datum et acceptum, qui secundum illam consuetudinem, de qua isti confitentur, sic admittebantur: ac per hoc recte etiam nunc sic admittuntur.

CAPUT u.---8. Aurelius ab Utica dixit: Cum dicat Apostolus, non communicandum peccatis alienis ; quid aliud quam peccatis alienis communicat, qui sine Baptismo Ecclesie hereticis communicat? Et ideo censeo baptizandos esse hereticos, ut accipiant remissam peccatorum, et sic illis communicetur.

9. Respondetur: Communicauit ergo Cyprianus et isti omnes peccatis alienis, qua cum talibus in communione manserunt, quando neminem qui diuersum sensit a iure communionis amouerunt. Ubi est ergo Ecclesia? Deinde, uti de hereticis taceam, cum uerba huius sententie etiam de aliis peccatoribus dici possint, quales in Ecclesia secum Cyprianus uidebat, gemebat, arguebat, ferebat [1 1Kb] ; ubi est Ecclesia, que secundum hec uerba iam tunc periisse existimatur contagione peccatorum? Si autem, sicut se habet firmissima ueritas, Ecclesia permansit et permanet; non nisi in consensione intelligenda est communio peccatorum, quam uetat Apostolus. Baptizentur autem iterum heretici, ut accipiant remissam peccatorum, si baptizantur iterum peruersi et inuidi, qui cum seculo uerbis et non factis renuntiarent, Baptismum quidem accipere potuerunt, sed remissionem peccatorum non obtinuerunt, dicente Domino, Si non dimiseritis, neque Pater uester dimittet uobis .

CAPUT uI.---10. Iambus a Germaniciana dixit: Qui hereticorum Baptismum probant, nostrum improbant; ut extra Ecclesiam, non dicam lotos, sed sordidatos, negent in Ecclesia baptizari oportere.

11. Huic respondetur, neminem nostrum Baptismum hereticorum probare, sed Christi, quamuis in hereticis uelut paleis exterioribus, sicut in aliis iniquis uelut paleis interioribus. Nam si extra Ecclesiam qui baptizantur, non lauantur, sed sordidantur; profecto extra petram, in qua edificatur Ecclesia, qui baptizantur, non lauantur, sed sordidantur. Omnes autem extra eamdem petram sunt, qui audiunt uerba Christi et non faciunt. Aut si Baptismo lauantur quidem, sed in iniquitatibus suis, a quibus in melius mutari noluerunt, sordidi remanent: sic et heretici.

CAPUT uII.---12. Lucianus a Rucuma [2 1Kb] dixit Scriptum est, »Et uidit Deus lucem quia bona est, e. diuisit inter lucem et tenebras« . Si potest luci et tenebris conuenire, potest nobis et hereticis aliquid esse commune. Propterea censeo hereticos baptizandos esse.

 13. Huic respondetur: Si potest luci et tenebris conuenire, potest iustis et iniustis aliquid esse commune. Censeat ergo illos iniustos denuo baptizari, quos in ipsa Ecclesia Cyprianus arguebat: aut si non sunt iniusti qui seculo uerbis et non factis renuntiant, dicat qui potest.

CAPUT uIII.---14. Pelegianus a Luperciana dixit: Scriptum est, »Aut Dominus Deus est, aut Baal Deus est« . Ita et nunc, aut Ecclesia Ecclesia est, aut heresis Ecclesia est: porro si heresis Ecclesia non est, quomodo esse apud hereticos Baptisma Ecclesie potest?

15. Huic ita possumus respondere: Aut paradisus paradisus, aut Aegyptus paradisus: porro si Aegyptus paradisus non est, quomodo esse in Aegypto aqua paradisi potest? Sed dicetur nobis: Etiam illuc exeundo peruenit. Sic ergo ad hereticos Baptismus. Item dicimus: Aut petra Ecclesia est, aut arena Ecclesia. Porro quia non est arena Ecclesia, quomodo apud eos qui super arenam edificant, audiendo uerba Christi et non faciendo , esse Baptismus potest [1 1Kb] ? et tamen est. Sic ergo et apud hereticos.

CAPUT IX.---16. Iader a Midila dixit: Scimus non esse nisi unum Baptismum in Ecclesia catholica: et ideo non debemus admittere hereticum, nisi baptizatus fuerit apud nos, ne se putet extra Ecclesiam catholicam baptizatum esse.

17. Huic respondetur, quia si hoc de iniquis illis qui extra petram sunt diceretur, falso utique diceretur. Sic ergo et de hereticis.

CAPUT X.---18. Item alius Felix a Marazana [2 1Kb] dixit: Una fides, unum baptisma ; sed Ecclesie catholice, cui soli licet baptizare.

19. Quid si alius ita diceret: Una fides, unum baptisma; sed iustorum tantum, quibus solis licet baptizare? Sicut hec uerba refellerentur, ita et ista sententia refellatur. An et iniusti nec [3 1Kb] in ipso Baptismo mutati, dum seculo uerbis solis et non factis renuntiant, ad membra Ecclesie pertinent? uideant si ipsa est illa petra, si ipsa est columba, si ipsa est sponsa sine macula et ruga   .

CAPUT XI.---20. Paulus a Bobba [4 1Kb] dixit: Me non mouet si aliquis Ecclesie fidem et ueritatem non uindicat, quando Apostolus dicat: »Quid enim? quia exciderunt a fide quidam illorum, numquid infidelitas illorum fidem Dei euacuauit? Absit: est enim Deus uerax, omnis autem homo mendax« . Si autem Deus uerax est, quomodo apud hereticos Baptismi ueritas esse potest, apud quos Deus non est?

21. Huic respondetur: Quid? apud auaros numquid est Deus? Et tamen est Baptismus: ita et apud hereticos.  Apud quos enim Deus est, templum Dei sunt. Que autem compositio templo Dei cum idolis ? Porro auaritiam, idololatriam Paulus sentit, Cyprianus consentit, et idem ipse inter collegas raptores, tamen baptizatores, cum magna [1 1Kb] tolerantie mercede uersatur.

CAPUT XII.---22. Pomponius a Dionysiana [2 1Kb] dixit: Manifestum est hereticos non posse baptizare, et remissionem peccatorum dare, qui potestatem non habent, ut aut soluere aut ligare aliquid in terris possint.

23. Respondetur: hanc potestatem nec homicide habent, id est, qui oderunt fratres. Non enim talibus dictum est: Si cui dimiseritis peccata, dimittentur ei; si cui tenueritis, tenebuntur . Et tamen baptizant, et eos in eadem Baptismi communione et Paulus tolerat, et Cyprianus agnoscit.

CAPUT XIII.---24. uenantius a Tinisa [3 1Kb] dixit: Si maritus peregre proficiscens, amico suo commendasset uxorem suam custodiendam, commendatam sibi ille quanta posset diligentia conseruaret, ne ab aliquo castitas eius et sanctitas adulteraretur. Christus Dominus et Deus noster ad Patrem proficiscens, sponsam suam nobis commendauit; utrumne eam incorruptam et inuiolatam custodimus, an integritatem eius et castitatem mechis et corruptoribus prodimus? Qui enim Baptisma Ecclesie commune cum hereticis facit, sponsam Christi adulteris prodit.

25. Respondemus: Quid illi qui cum baptizantur, labiis, non corde conuertuntur ad Dominum, nonne adulterinam mentem gerunt? Nonne ipsi sunt seculi dilectores, cui non factis sed uerbis renuntiauerunt, et ideo corrumpunt mores bonos per colloquia mala, dicentes, Manducemus et bibamus, cras enim moriemur ? Nonne etiam contra istos uigilauit sermo apostolicus, ubi dicit, Timeo autem ne sicut serpens Euam seduxit astutia sua, sic et uestre mentes corrumpantur a castitate que est in Christo ? Cum ergo Christi Baptisma Cyprianus habebat commune cum talibus, numquid ideo sponsam Christi prodebat adulteris, ac non potius monile sponsi etiam in adultera cognoscebat?

CAPUT XIu.---26. Aymnius ab Ausuaga [4 1Kb] dixit: Nos unum Baptisma accepimus, et ipsum exercemus [5 1Kb] : qui autem dicit quia et hereticis licet baptizare, ipse duos baptismos facit.

27. Huic respondetur: Cur non etiam ille duos baptismos facit, qui dicit quia et iniqui baptizant? Cum enim iusti et iniqui sibi contrarii sint; Baptismus quem dant iusti, qualis erat Paulus, uel etiam qualis erat Cyprianus, non est contrarius Baptismo quem dabant iniqui illi qui oderant Paulum, quos non hereticos, sed malos catholicos Cyprianus intelligit: et  cum contrarie sibi sint continentia [1 1Kb] que fuit in Cypriano, et auaritia que fuit in collegis Cypriani; Baptismus tamen quem Cyprianus dabat, non erat contrarius Baptismo quem illi dabant, sed unus et idem: quia ille baptizat de quo dictum est, Ipse est qui baptizat .

CAPUT Xu.---28. Saturninus a uictoriana dixit: Si licet hereticis baptizare, excusati sunt et defensi illicita facientes: nec uideo quare eos aut Christus aduersanos suos, aut Apostolus antichristos appellauerit.

29. Huic respondetur: Sic dicimus non licere hereticis baptizare, quomodo dicimus non licere fraudatoribus baptizare? Non enim hereticos tantum, sed peccatori inquit Deus, Utquid enarras iustificationes meas, et assumis testamentum meum per os tuum? huic utique dixit, Si uidebas furem, concurrebas ei . Quanto ergo illi peiores, qui non cum furibus concurrebant, sed ipsi fundos insidiosis fraudibus rapiebant? sed non eis concurrebat Cyprianus, quamuis eos in catholica segete toleraret, ne simul eradicaretur et triticum. Et tamen etiam ipsi quem dabant, idem ipse Baptismus erat; quia non ipsorum, sed Christi erat. Sicut ergo isti, quamuis in eis Christi Baptismus agnoscatur, non sunt tamen excusati et defensi illicita facientes, et recte illos Christus aduersarios suos appellat, quia in talibus perseuerantes audituri sunt, Recedite a me, qui operamini iniquitatem ; unde et antichristi appellantur, quia Christo contrarii sunt, dum contra quod precipit uiuunt: ita et heretici.

CAPUT XuI.---30. Alius Saturninus a Tucca dixit: Gentiles, quamuis idola colant, tamen summum Deum Patrem creatorem cognoscunt et confitentur. In hunc Marcion blasphemat, et quidam non erubescunt Marcionis Baptismum probare  . Quomodo tales sacerdotes sacerdotium Dei aut seruant, aut uindicant, qui hostes Dei non baptizant, et sic illis communicant?

31. Respondetur: Nimirum cum talia dicuntur, exceditur modus, nec consideratur quia et ipsi talibus communicabant, neminem iudicantes, aut a iure communionis aliquem, si diuersum senserit, amouentes. Sed habet iste in hac ipsa sententia sua unde admoneri posset, si aduerteret, id in quoque corrigendum esse quod prauum est, quod autem rectum est approbandum: quandoquidem ait, Gentiles, quamuis idola colant, tamen summum Deum Patrem creatorem cognoscunt et confitentur. Si quis ergo ad Deum talis gentilis ueniret, numquid uellet in eo corrigere atque mutare, quod Deum Patrem creatorem confitebatur et nouerat? Non puto [2 1Kb] , sed emendaret in eo idololatriam, quod malum habebat; et traderet Sacramenta christiana, que non habebat: et si quid rectum nosset in eo, approbaret; si quid inueniret peruersum, emendaret;  si quid defuisset, daret. Sic et in marcionista heretico agnosceret Baptismi integritatem, corrigeret eius peruersitatem, doceret catholicam ueritatem.

CAPUT XuII.---32. Marcellus a Zama [1 1Kb] dixit: Cum peccata nonnisi in Baptismo Ecclesie remittantur; qui hereticum non baptizat, peccatori communicat.

33. Quid ille qui hoc facienti communicat, nonne peccatori communicat? Quid autem aliud faciebant omnes iudicantes neminem, aut a iure communionis amouentes diuersa sentientem? Ubi est ergo Ecclesia? An patientibus, et ne triticum eradicetur, zizania tolerantibus  ista non obsunt? Dicant [2 1Kb] ergo isti, qui se ab orbe terrarum frustra separando sacrilegium schismatis admiserunt, utquid habent in ore sententiam Cypriani, qui non habent in corde Cypriani patientiam? Huic autem Marcello respondetur ex his que de Baptismo et remissione peccatorum supra dicta sunt, quomodo possit esse Baptismus in homine, quamuis non sit in eo remissio peccatorum.

CAPUT XuIII.---34. Ireneus ab Ululis [3 1Kb] dixit: Si ideo Ecclesia hereticum non baptizat, quod dicatur iam baptizatus esse; heresis maior est.

35. Respondetur: Hoc modo dici posset, Si ideo auarum Ecclesia non baptizat, quod dicatur iam baptizatus esse, auaritia maior est. Hoc autem falsum est: ita ergo et illud.

CAPUT XIX.---36. Donatus a Cibaliana dixit: Ego unam Ecclesiam et unum Baptismum eius noui. Si est qui dicat esse apud hereticos Baptismi gratiam, ante est ut ostendat et probet esse illic Ecclesiam.

37. Huic respondetur: Si Baptismi gratiam hoc esse dicis quod est Baptismus, est apud hereticos: si autem Baptismus sacramentum est gratie, ipsa uero gratia abolitio peccatorum est, non est apud hereticos Baptismi gratia. Sic est autem unum Baptisma et una Ecclesia, quemadmodum est una spes. Sicut ergo boni et mali, non habentes unam spem, possunt tamen habere unum Baptisma; ita quibus non est communis Ecclesia, potest Baptisma esse commune.

CAPUT XX.---38. Zozimus a Tharassa dixit: Reuelatione facta ueritatis, cedat error ueritati: quia et Petrus qui prius circumcidebat, cessit Paulo ueritatem predicanti .

39. Respondetur: Potest etiam nostra esse sententia, ista, et ita factum est in hac de Baptismo questione. Nam ueritate postea liquidius reuelata cessit error ueritati, cum illa saluberrima consuetudo etiam plenarii concilii auctoritate firmata est. Bene tamen, quod toties meminerunt etiam primum Apostolorum Petrum potuisse aliter sapere quam ueritas postulabat; quod accidisse etiam Cypriano sine ulla eius contumelia credimus, quicumque diligimus Cyprianum: quia non eum fas est diligi maiori caritate quam Petrum.

 CAPUT XXI.---40. Iulianus a Telepte dixit: Scriptum est, »Nemo potest accipere aliquid, nisi datum illi fuerit de celo« . Si heresis de celo est, potest Baptisma dare.

41. Audiat et alium dicentem: Si auaritia de celo est, potest Baptisma dare. Et tamen dant auari: sic ergo et heretici.

CAPUT XXII.---42. Faustus a Timida regia dixit: Non sibi blandiantur qui hereticis patrocinantur. Qui pro hereticis ecclesiastico Baptismo intercedit, illos Christianos, et nos hereticos facit.

43. Huic respondetur: Si quisquam dicat, eum qui cum Baptismum acciperet, quia odium fraternum tenebat in corde, non acceperat remissionem peccatorum, non esse iterum baptizandum, quando illud odium de corde dimittit; numquid ecclesiastico Baptismo intercedit pro homicidis, aut illos iustos, et nos homicidas facit? Hoc ergo et de hereticis intelligat.

CAPUT XXIII.---44. Geminius [1 1Kb] a Furnis dixit: Quidam de collegis hereticos preponere sibi possunt, nobis non possunt: et ideo quod semel decreuimus, tenemus; ut ab heretici uenientes baptizemus.

45. Et hic confitetur apertissime quosdam de collegis suis diuersa sensisse: unde etiam atque etiam confirmatur amor unitatis, quod ab inuicem nullo schismate separati sunt, donec alteris eorum si quid aliter saperent Deus reuelaret . Sed huic respondetur, collegas eius non sibi hereticos preposuisse; sed Baptismum Christi, sicut agnoscitur in auaris, fraudatoribus, raptoribus, homicidis, sic etiam in hereticis cognouisse.

CAPUT XXIu.---46. Rogatianus a Noua dixit: Ecclesiam Christus instituit, heresim diabolus: quomodo potest habere Baptismum Christi synagoga satane?

47. Huic respondetur: Numquid quia pios Christus instituit, et inuidos diabolus, ideo non potest habere Baptismum Christi, que in inuidis conuincitur esse pars diaboli?

CAPUT XXu.---48. Therapius a Bulla dixit: Qui hereticis Baptismum Ecclesie concedit, et prodit, quid aliud quam sponse Christi Iudas existit?

49. O magna conuictio schismaticorum, qui se ab hereditate Christi toto orbe diffusa nefario sacrilegio separarunt, si Cyprianus talibus communicabat qualis Iudas traditor fuit, et tamen ab eis non maculabatur: aut si maculabatur, tunc Iude facti sunt omnes: ergo et modo Iude sunt omnes: aut si non sunt; non ergo pertinent ad posteriores [2 1Kb] facinora priorum, quamuis ex eadem communione propagatos. Cur ergo nobis traditores obiiciunt, quos non conuicerunt, et sibi Iudam non obiiciunt, cui Cyprianus et college eius communicauerunt? Ecce concilium de quo solent isti gloriari. Nos quidem dicimus quia sic non prodit hereticis Ecclesie Baptismum, qui Baptismum Christi  et in hereticis probat; sicut non prodit homocidis Ecclesie Baptismum, qui Baptismum Christi et in homicidis probat: sed quia isti ex hoc concilio nobis prescribere quid sentire debeamus, affectant, ipsi priores ei consentiant. Ecce Iude traditori sunt comparati, qui dicebant hereticos quamuis in heresi baptizatos non debere iterum baptizari. Talibus autem Cyprianus communicabat, qui dixit, Neminem iudicantes, aut a iure communionis aliquem, si diuersum senserit, amouentes . Tales etiam antea fuisse in Ecclesia per illam sententiam manifestantur, ubi ait: Sed dicit aliquis, Quid ergo fiet de his qui in preteritum in Ecclesiam sine Baptismo admissi sunt . Talem fuisse Ecclesie consuetudinem ipsi, qui hoc concilium faciunt, sepe commemorant. Si ergo nichil aliud quicumque hoc facit, quam sponse Christi Iudas existit, sicut ista sententia pronuntiata est; Iudas autem, sicut docet Euangelium, traditor fuit; traditoribus ergo communicauerunt omnes, qui tunc etiam ista dicebant, et antequam ista dicerent, traditores facti erant omnes per illam consuetudinem, quam tunc Ecclesia retinebat. Omnes ergo, id est et nos et ipsi qui ex illa unitate propagati sumus, traditores sumus. Sed nos duobus modis defendimur: quia et huic concilio, ubi hoc pronuntiatum est, non consentimus, saluo iure unitatis, sicut ipse Cyprianus predixit; et bonis malos in unitate catholica, donec in fine a tritico palea separetur, nichil obesse arbitramur. Isti autem, quia et hoc concilium tanquam pro se proferunt, et malorum communione quasi contagione bonos perire contendunt, non inueniunt quomodo dicant, aut priores Christianos unde isti propagantur, non fuisse traditores, quia isto concilio conuincuntur; aut ad se non pertinere facinora priorum, quia nobis maiores nostros obiiciunt?

CAPUT XXuI.---50. Item alius Lucius a Membresa [1 1Kb] dixit: Scriptum est, »Deus peccatorem non audit« . Qui peccator est, quomodo audiri in Baptismo potest?

51. Respondemus: Quomodo auditur auarus, et raptor, et fenerator, et homicida? An isti non sunt peccatores? quos tamen Cyprianus in Catholica obiurgat, et tolerat.

CAPUT XXuII.---52. Item alius Felix a Buslacenis [2 1Kb] dixit: In hereticis sine Baptismo Ecclesie admittendis nemo consuetudinem rationi et ueritati preponat; quia consuetudinem ratio et ueritas semper excludit.

53. Huic respondetur: ueritatem non ostendis, de consuetudine confiteris. Recte igitur consuetudinem teneremus plenario concilio posteriore firmatam, etiam si ueritas adhuc lateret, quam credimus iam esse manifestatam.

CAPUT XXuIII.---54. Alius Saturninus ab Abitinis [3 1Kb] dixit: Si potest antichristus dare alicui gratiam  Christi, possunt et heretici baptizare, qui appellati sunt antichristi.

55. Quid, si alius diceret: Si potest homicida dare alicui gratiam Christi, possunt et qui fratres oderunt baptizare, qui appellati sunt homicide? Nempe quasi uerum dicere uideretur, et tamen possunt: sic ergo et heretici.

CAPUT XXIX.---56. Quintus ab Aggya [1 1Kb] dixit: Ille potest dare aliquid, qui aliquid habet: heretici autem quid possunt dare, quos constat nichil habere?

57. Huic respondetur: Si ergo potest dare aliquid qui aliquid habet, manifestum est posse dare hereticos Baptismum, quia cum ab Ecclesia recedunt, habent lauacri Sacramentum quod ibi acceperant: nam redeuntes non recipiunt, quia non amiserant cum recesserunt.

CAPUT XXX.---58. Alius Iulianus a Marcelliana [2 1Kb] dixit: Si potest homo duobus dominis seruire, Deo et mammone ; potest et Baptisma duobus seruire, christiano et heretico.

59. Imo si potest continenti et auaro, sobrio et ebrioso, pio et homicide, cur non etiam christiano et heretico? Quibus quidem non seruit; sed ministratur et illis, uel ab illis, ad salutem bene utentibus, et ad iudicium male utentibus.

CAPUT XXXI.---60. Tenax ab Horreis Celie dixit: Baptisma unum est, sed Ecclesie: ubi Ecclesia non est, Baptisma illic esse non potest.

61. Huic respondemus: Quare ergo potest ubi petra non est, sed arena est; cum Ecclesia in petra, non in arena sit?

CAPUT XXXII.---62. Alius uictor ab Assuris dixit: Scriptum est, »quia Deus unus est, et Christus unus, Ecclesia una, et Baptisma unum« . Quomodo illic baptizari aliquis potest, ubi Deus et Christus et Ecclesia non est [3 1Kb] ?

63. Quomodo potest et in arena illa, ubi nec Ecclesia est, quia in petra est; nec Deus et Christus, quia non est ibi templum Dei et Christi?

CAPUT XXXIII.---64. Donatulus a Capse dixit: Et ego semper hoc sensi, ut heretici, qui nichil foris consecuti sunt, quando ad Ecclesiam conuertuntur, baptizentur.

65. Ad hoc respondetur: Nihil quidem foris consecuti sunt, sed ad salutem, non ad Sacramentum. Salus enim propria est bonis; Sacramenta uero communia et bonis et malis.

CAPUT XXXIu.---66. uerulus a Rusiccade dixit: Homo hereticus dare non potest quod non habet: multo magis schismaticus, qui quod habuit amisit.

67. Iam ostendimus eos habere; quia non amittunt, cum recedunt. Non enim recipiunt, cum redeunt. Quapropter, si propterea uidebantur dare non posse, quia putabantur non habere; intelligantur iam dare  posse, quia intelliguntur et habere.

CAPUT XXXu.---68. Pudentianus a Cuiculi dixit: Nouitas episcopatus effecit, fratres dilectissimi, ut sustinerem quid maiores iudicarent. Nam hereses nichil habere, nec posse, manifestum est: atque ita si qui ex eis uenerint, baptizari equissime statutum est.

69. Sicut ergo superioribus responsum est, quos hic sustinebat quid iudicarent, sic et huic ipsi responsum esse intelligatur.

CAPUT XXXuI.---70. Petrus ab Hippone Diarrhito [1 1Kb] dixit: Cum unum Baptisma sit in catholica Ecclesia, manifestum est non posse extra Ecclesiam baptizari: et ideo in heresi tinctos, siue in schismate, uenientes ad Ecclesiam, censeo baptizari oportere.

71. Sic est unum Baptisma in Ecclesia catholica, ut cum exinde aliqui exierint, in his qui exeunt, non fiant duo, sed idem unum maneat. Quod ergo in redeuntibus agnoscitur, hoc et in eis qui a recedentibus acceperunt, quod illic cum recederent, non amiserunt.

CAPUT XXXuII.---72. Item alius Lucius ab Ausafa [2 1Kb] dixit: Secundum motum animi mei et Spiritus sancti, cum sit unus Deus Pater Domini nostri Iesu Christi, et unus Christus, et una spes, unus spiritus, una Ecclesia, unum debet esse Baptisma. Et ideo dico, et si quid apud hereticos motum [3 1Kb] aut factum fuerit, rescindi debere; et eos qui exinde ueniunt, in Ecclesia baptizandos esse.

73. Rescindatur ergo quod baptizant, qui audiunt uerba Dei et non faciunt, cum ab iniquitate ad iustitiam, hoc est, ab arena ad petram migrare ceperint. Quod si non fit, quia et in ipsis quod Christi erat, eorum iniquitatibus non uiolabatur; hoc etiam de hereticis intelligatur: nam nec eadem spes illis est quamdiu in arena sunt, que illis qui super petram sunt; tamen idem Baptisma est in utrisque, quamuis sicut spes una, ita unum Baptisma dictum sit.

CAPUT XXXuIII.---74. Felix a Gurgitibus dixit: Ego censeo, ut secundum sanctarum Scripturarum precepta baptizati illicite ab hereticis extra Ecclesiam, si ad Ecclesiam confugere uoluerint, gratiam Baptismi, ubi licite datur, consequantur.

75. Respondetur: Imo licite incipiant habere ad salutem, quod illicite habebant ad perniciem: quia sub eodem Baptismo iustificatur, cum se quisque ad Deum ueraci corde conuerterit, sub quo iudicabatur, quando id accipiens seculo solis uerbis et non factis renuntiauerat.

CAPUT XXXIX.---76. Pusillus a Lamasba [4 1Kb] dixit: Ego credo Baptisma salutare non esse nisi in Ecclesia catholica. Quidquid absque Catholica fuerit, simulatio est.

77. Hoc quidem uerum est, quod Baptisma salutare nonnisi in Ecclesia catholica est. Potest enim ipsum  esse et extra Catholicam, sed salutare non est ibi; quia non ibi operatur salutem: sicut ille bonus odor Christi non est utique salutaris in iis qui pereunt , non suo uitio, sed illorum. Simulatio est autem quidquid extra Catholicam fuerit, sed in quantum non est catholicum. Potest autem aliquid catholicum esse extra Catholicam, sicut potuit nomen Christi esse extra congregationem Christi, in quo nomine pellebat demonia ille qui cum discipulis non sequebatur . Nam simulatio etiam in Catholica esse potest, in his utique qui seculo uerbis et non factis renuntiant, nec tamen est catholica simulatio. Sicut ergo est in Catholica quod non est catholicum, sic potest extra Catholicam aliquid esse catholicum.

CAPUT XL.---78. Saluianus a Gazaufala dixit: Hereticos nichil habere constat; et ideo ad nos ueniunt, ut possint accipere quod non habebant.

79 Respondemus: Non sunt ergo heretici ipsi qui hereses condiderunt, quia ab Ecclesia recesserunt, et utique habebant quod ibi acceperunt. Quod si absurdum est dicere, ut illi non sint heretici, per quos ceteri fiunt heretici; potest fieri ut hereticus habeat, quo male utendo dispereat.

CAPUT XLI.---80. Honoratus a Tucca dixit: Cum Christus ueritas sit, magis ueritatem quam consuetudinem sequi debemus; ut hereticos qui ideo ad nos ueniunt, quia foris nichil accipere potuerunt, Ecclesie Baptismo sanctificemus.

81. Et iste attestator est consuetudinis, ubi nos plurimum adiuuat, quidquid aliud contra nos dicere uideatur. Non autem ideo ad nos ueniunt heretici, quia foris nichil acceperunt; sed ut eis utile esse incipiat quod acceperunt: hoc enim foris nullo modo potest.

CAPUT XLII.---82. uictor ab Octauo [1 1Kb] dixit: Quod et ipsi scitis, non olim sum constitutus episcopus, et ideo exspectabam precessorum consilium. Hoc itaque existimo, ut quicumque ex heresi uenerint, sine dubio baptizentur.

83. Quod ergo illis quos exspectabat, responsum est, huic quoque responsum accipiatur.

CAPUT XLIII.---84. Clarus a Mascula dixit: Manifesta est sententia Domini nostri Iesu Christi Apostolos suos mittentis, et ipsis solis potestatem a Patre sibi datam permittentis, quibus nos successimus, eadem potestate Ecclesiam Domini gubernantes, et credentium fidem baptizantes: et ideo heretici, qui nec potestatem foris, nec Ecclesiam Christi habent, neminem baptizare Baptismo eius possunt.

85. Numquid et impii homicide Apostolis successerunt? Cur ergo baptizant? An quia non sunt foris? Sed a petra foris sunt, cui claues Dominus dedit et ubi se edificaturum Ecclesiam dixit .

CAPUT XLIu.---86. Secundianus a Thambeis [2 1Kb] dixit: Non debemus hereticos nostra presumptione decipere, ut in Ecclesia Domini nostri Iesu Christi non  baptizati ac per hoc remissionem peccatorum non consecuti, cum iudicii dies uenerit, nobis imputent quod per nos non sint baptizati, et indulgentiam diuine gratie consecuti. Propter quod, cum sit una Ecclesia et unum Baptisma, quando ad nos conuertuntur, simul cum Ecclesia et Ecclesie Baptismum consequantur.

87. Imo translati ad petram et columbe sociati accipiant remissionem peccatorum, quam habere non poterant extra petram et extra columbam, siue aperte foris, sicut heretici, siue tanquam intus, sicut perditi catholici: quos tamen Baptismum sine remissione peccatorum et habere et dare manifestum est, cum et ab ipsis tales accipiunt, qui non in melius commutati Deum labiis honorant, cor autem eorum longe est ab eo . Tamen sic est unum Baptisma, quomodo est una columba, cum possint qui non sunt in columba communiter, Baptisma tamen habere communiter.

CAPUT XLu.---88. Item alius Aurelius a Chullabi [1 1Kb] dixit: Ioannes apostolus in Epistola sua posuit, »Si quis ad uos uenit, et doctrinam Christi non habet, nolite eum admittere in domum uestram, et Aue illi ne dixeritis. Qui enim dixerit illi Aue, communicat factis eius malis« . Quomodo tales admitti temere in domum Dei possunt, qui in domum nostram priuatam admitti prohibentur? Aut quomodo cum eis sine Ecclesie Baptismo communicare possumus, quibus si Aue dixerimus tantum, factis eorum malis communicamus.

89. De hoc testimonio Ioannis non est diutius disserendum, quando quidem ad questionem Baptismi, quam modo tractamus, omnino non pertinet. Ait enim, Si quis ad uos uenerit, et doctrinam Christi non habet. Heretici autem relinquentes doctrinam erroris sui, ad Christi doctrinam conuertuntur, ut incorporentur Ecclesie, et ad illam columbam incipiant pertinere, cuius Sacramentum habebant: et ideo quod eius non habebant, eis datur, id est, pax et caritas de corde puro, et conscientia bona, et fide non ficta . Quod autem eius habebant, agnoscitur, et sine ulla contumelia suscipitur: sicut in adultera Deus agnoscit dona sua, etiam cum illa sequitur amatores suos; quia fornicatione correcta [2 1Kb] , cum ad castitatem conuertitur, non dona illa culpantur, sed ipsa emendatur . Sicut se autem posset defendere Cyprianus, si hoc ei Ioannis testimonium obiiceretur, quando talibus communicabat; ita se defendant contra quos dicitur. Nam ad istam questionem, ut dixi, omnino non pertinet. Ioannes enim dicit, aliene doctrine hominibus Aue non esse dicendum; Paulus autem apostolus uehementius dicit, Si quis frater nominatur inter uos aut auarus, aut ebriosus, etc., cum eiusmodi nec quidem cibum simul sumere : et tamen cum collegis feneratoribus, insidiosis, fraudatoribus, raptoribus, non priuatam mensam, sed  Dei altare habebat commune Cyprianus. Quomodo autem hoc defendatur, iam in aliis libris satis dictum est.

CAPUT XLuI.---90. Litteus [1 1Kb] a Gemellis dixit: Cecus cecum si ducat, ambo in foueam cadunt . Cum ergo hereticos constet non posse illuminare quemquam, utpote cecos; Baptisma eorum non ualet.

91. Nec nos dicimus ualere ad salutem quamdiu heretici sunt, sicut et illis homicidis quamdiu fratres oderunt: nam et ipsi in tenebris sunt, et si quis eos sequitur, simul in foueam cadunt; nec ideo tamen Baptismum uel non habent, uel non tradunt.

CAPUT XLuII.---92. Natalis ab Oea [2 1Kb] dixit: Tam ego presens, quam Pompeius Sabratensis, quam etiam Dioga Leptimagnensis, qui mihi mandauerunt, corpore quidem absentes, spiritu presentes, censemus quod et college nostri; quod heretici communicationem habere nobiscum non possunt, nisi ecclesiastico Baptismo baptizati fuerint.

93. Communicationem, credo, eam dicit, que pertinet ad columbe societatem: nam in participatione Sacramentorum procul dubio communicabant eis, neminem iudicantes, nec a iure communionis aliquem, si diuersum sentiret, amouentes. Sed quolibet modo dixerit, non magnopere uerba hec refellenda sunt. Certe enim non [3 1Kb] communicet hereticus, nisi ecclesiastico Baptismo baptizatus. Constat autem ecclesiasticum esse Baptismum etiam apud hereticos uerbis euangelicis consecratum: sicut ipsum Euangelium ecclesiasticum est, nec ad eorum pertinet peruersitatem, sed utique suam retinet sanctitatem [4 1Kb] .

CAPUT XLuIII.---94. Iunius a Neapoli dixit: Ab eo quod semel censuimus, non recedo, ut hereticos uenientes ad Ecclesiam baptizemus.

95. Hic quia nullam rationem uel testimonium Scripturarum attulit, diu nos tenere non debet.

CAPUT XLIX.---96. Cyprianus a Carthagine dixit: Meam sententiam plenissime exprimit epistola que ad Iubaianum collegam nostrum scripta est, hereticos secundum euangelicam et apostolicam contestationem aduersarios Christi et antichristos appellatos, quando ad Ecclesiam uenerint, unico Ecclesie Baptismo baptizandos esse, ut possint fieri de aduersariis amici, et de antichristis christiani.

97. Quid aliud hic disputandum est, quando ipsam, cuius mentionem fecit, epistolam ad Iubaianum datam, quanta potuimus diligentia pertractauimus? Et quod hic dixit, meminerimus dici posse de omnibus iniquis, quos et in Catholica esse ipse testatur, et Baptismum habere et dare, nemo nostrum ambigit. Illi enim ueniunt ad Ecclesiam, qui de parte diaboli ad Christum transeunt, et edificant super petram, et incorporantur columbe, et in horto concluso et fonte signato muniuntur; ubi non sunt omnes qui contra Christi precepta uiuunt, ubilibet esse uideantur.  Nam in epistola quam scripsit ad Magnum, cum de hac ipsa re ageret, satis aperteque ipse nos commonuit, in quali [1 1Kb] societate oporteat intelligi Ecclesiam. Ait enim, de quodam loquens: Alienus fiat et profanus dominice pacis, ac dominice unitatis [2 1Kb] inimicus, non habitans in domo Dei, id est, in Ecclesia Christi, in qua non nisi concordes atque unanimes habitant . Quod ergo hic dicimus, paululum aduertant, qui nobis de Cypriano uolunt prescribere. Si enim in Ecclesia Christi non nisi concordes atque unanimes habitant, procul dubio non habitabant in Ecclesia Christi, quamuis intus esse uiderentur, illi qui per inuidiam et contentionem sine caritate Christum annuntiabant; quos ipse intelligit, non hereticos uel schismaticos a Paulo apostolo commemoratos, sed falsos fratres cum illo interius conuersantes : qui certe baptizare non debebant, quia in Ecclesia non habitabant, in qua ipse dicit non habitare nisi concordes et unanimes: nisi forte quisquam sic abhorret a uero, ut dicat concordes et unanimes fuisse inuidos et maleuolos, et sine caritate contentiosos: et tamen baptizabant, nec eorum ista detestanda peruersitas Sacramentum Christi, quod per eos tractabatur et dispensabatur, aliqua ex parte minuebat atque uiolabat.

CAPUT L.---98. Totum sane ipsum locum in eadem ad Magnum epistola positum opere pretium est pertractare, quem ita contexuit. Non habitans, inquit, in domo Dei, id est, in Ecclesia Christi, in qua non nisi concordes atque unanimes habitant, loquente in Psalmis Spiritu sancto, et dicente, »Deus qui inhabitare facit unanimes in domo« . Denique unanimitate Christianos firma sibi atque inseparabili caritate connexos [3 1Kb] , etiam ipsa Dominica sacrificia declarant. Nam quando Dominus corpus suum panem uocat , de multorum granorum adunatione congestum; populum nostrum, quem portabat, indicat adunatum: et quando sanguinem suum uinum appellat , de botris atque acinis plurimis expressum, atque in unum coactum; gregem item nostrum significat commixtione adunate multitudinis copulatum. Hec uerba beati Cypriani indicant eum et intellexisse et dilexisse decorem domus Dei, quam domum ex unanimis et concordibus constare affirmauit, et docuit testimonio prophetico, et significatione Sacramentorum: in qua utique non erant illi inuidi, et sine caritate maleuoli, qui tamen baptizabant. Ex quo apparet et in eis esse posse, atque ab eis dari posse Sacramentum Christi, qui non sunt in Ecclesia Christi, in qua non nisi unanimes et concordes habitare Cyprianus ipse testatur. Neque enim saltem hoc dici potest, tunc baptizare posse cum latent: quoniam illi Paulum apostolum non latebant, quos in Epistola sua ueracissimus testis notat, et gaudere se dicit, quoniam et ipsi Christum annuntiabant. De his quippe ait, Siue occasione, siue ueritate  Christus annuntietur, et in hoc gaudeo, sed et gaudebo .

CAPUT LI.---99. Quibus omnibus consideratis, puto me non temere dicere, alios ita esse in domo Dei, ut ipsi etiam sint eadem domus Dei, que dicitur edificari super petram , que unica columba appellatur , que sponsa pulchra sine macula et ruga  , et hortus conclusus, fons signatus, puteus aque uiue, paradisus cum fructu pomorum : que domus etiam claues accepit, ac potestatem soluendi et ligandi . Hanc domum si quis corripientem corrigentemque contempserit, Sit tibi, inquit, tanquam ethnicus et publicanus . De hac domo dicitur, Domine, dilexi decorem domus tue, et locum habitationis glorie tue ; et, Qui habitare facit unanimes in domo ; et, Iucundatus sum in his que dixerunt mihi, In domum Domini ibimus ; et, Beati qui habitant in domo tua, Domine; in secula seculorum laudabunt te ; et innumerabilia talia. Hec domus etiam triticum dicitur, siue tricenum, siue sexagenum, siue centenum fructum afferens cum tolerantia . Hec domus est in uasis aureis et argenteis , et lapidibus pretiosis, et lignis imputribilibus. Huic domui dicitur, Sufferentes inuicem in dilectione, studentes seruare unitatem spiritus in uinculo pacis ; et, Templum enim Dei sanctum est, quod estis uos . Hec quippe in bonis fidelibus est, et sanctis Dei seruis ubique dispersis et spirituali unitate deuinctis in eadem communione Sacramentorum, siue se facie nouerint, siue non nouerint. Alios autem ita dici esse in domo, ut non pertineant ad compagem domus, nec ad societatem fructifere pacificeque iustitie; sed sicut esse palea dicitur in frumentis: nam et istos esse in domo, negare non possumus, dicente Apostolo, In magna autem domo non solum aurea uasa sunt uel argentea, sed et lignea et fictilia; et alia quidem sunt in honorem, alia uero in contumeliam   . Ex hoc numero innumerabili, non solum turba intus premens cor paucorum in tante multitudinis comparatione sanctorum, sed etiam disruptis retibus hereses et schismata existunt in eis, qui iam magis ex domo quam in domo esse dicendi sunt, de quibus dicitur, Ex nobis exierunt, sed non erant ex nobis . Separatiores enim sunt iam etiam corporaliter segregati, quam illi qui interius carnaliter et animaliter uiuunt, et spiritualiter separati sunt.

CAPUT LII.---100. Horum autem omnium generum illi primi, qui sic sunt in domo Dei, ut ipsi sint domus Dei, siue iam spirituales sint, siue adhuc paruuli lacte nutriantur, sed tamen ad spirituale habitum intento corde proficiant, nemo dubitat quod Baptismum et utiliter habeant, et se imitantibus utiliter tradant: fictis autem, quos Spiritus sanctus fugit,  etsi ipsi, quantum in eis est, utiliter tradunt, illi tamen inutiliter accipiunt, non imitantes eos per quos accipiunt. Illi uero qui sic sunt in magna domo tanquam uasa in contumeliam, et inutiliter habent Baptismum, et se imitantibus inutiliter tradunt: illi porro ab eis utiliter accipiunt, qui non ipsis corde atque moribus, sed sancte domui copulantur. Qui autem separatiores, non magis in domo quam ex domo sunt, neque omnino utiliter habent, neque ab eis utiliter accipitur, nisi forte accipiendi necessitas urgeat, et accipientis animus ab unitatis uinculo non recedat: tamen et habent, quanquam inutiliter habeant; et accipitur ab eis, etiam cum inutile est accipientibus; quod ut fiat utile, ah heresi uel schismate recedendum est, et illi domui coherendum: quod non solum heretici et schismatici, sed etiam illi facere debent, qui sic sunt in domo per communionem Sacramentorum, ut extra domum sint per diuersitatem morum: sic enim et ipsis utile incipit esse Sacramentum, quod aliter inutile est.

CAPUT LIII.---101. Solet etiam queri, utrum approbandum sit Baptisma, quod ab eo qui non accepit, accipitur, si forte hoc curiositate aliqua [1 1Kb] didicit quemadmodum dandum sit: et utrum nichil intersit, quo animo accipiat ille cui datur, cum simulatione, an sine simulatione: si cum simulatione, utrum fallens, sicut in Ecclesia, uel in ea que putatur Ecclesia; an iocans, sicut in mimo: et quid sit sceleratius, in Ecclesia fallaciter accipere, an in heresi uel schismate sine fallacia, id est, animo non simulato; et utrum in heresi fallaciter, an in mimo cum fide, si quisquam inter agendum repentina pietate moueatur. Quanquam talem si etiam illi conferamus qui in ipsa Catholica fallaciter accipit, mirum si dubitatur quis cui preferendus sit: quid enim prosit animus ueraciter dantis fallaciter accipienti, non uideo. Sed arbitremur aliquem etiam fallaciter dantem, cum et tradens et accipiens fallaciter agant in ipsa unitate catholica, utrum hoc magis Baptisma sit acceptandum, an illud quod in mimo datur, si quis existat qui fideliter subito commotus accipiat: an quantum ad ipsos quidem attinet homines, plurimum distet inter credentem in mimo, et irridentem in Ecclesia; ad ipsius autem Sacramenti integritatem nichil intersit. Si enim nichil interest ad integritatem Sacramenti in ipsa Catholica, utrum id aliqui fallaciter an ueraciter agant, cum tamen hoc idem utrique agant: cur extra intersit, non uideo; quando ille qui accipit, non simulatione palliatus, sed religione mutatus est. An plus ualent ad confirmandum Sacramentum illi ueraces inter quos agitur, quam ad frustrandum illi fallaces a quibus agitur, et in quibus agitur? Et tamen si postea prodatur, nemo repetit, sed aut excommunicando punitur illa simulatio, aut penitendo sanatur.

102. Sed nobis tutum est, in ea non progredi aliqua temeritate sententie, que nullo in catholico regionali  concilio cepta, nullo plenario terminata sunt: id autem fiducia secure uocis asserere, quod in gubernatione Domini Dei nostri et Saluatoris Iesu Christi, uniuersalis Ecclesie consensione roboratum est. uerumtamen si quis forte me in eo concilio constitutum, ubi talium rerum questio uersaretur, non precedentibus talibus, quorum sententias sequi mallem, urgeret ut dicerem quid ipse sentirem: si eo modo affectus essem, quo eram cum ista dictarem; nequaquam dubitarem habere eos Baptismum, qui ubicumque, et a quibuscumque, illud uerbis euangelicis consecratum, sine sua simulatione, et cum aliqua fide accepissent: quanquam eis ad salutem spiritualem non prodesset, si caritate caruissent, qua catholice insererentur Ecclesie. Si enim habeam, inquit, fidem, ut montes transferam, caritatem autem non habeam, nichil sum . Sicut iam preteritis maiorum statutis, non dubito etiam illos habere Baptismum, qui quamuis fallaciter id accipiant, in Ecclesia tamen accipiunt, uel ubi putatur esse Ecclesia ab eis, in quorum societate id accipitur, de quibus dictum est, Ex nobis exierunt . Ubi autem neque societas ulla esset ita credentium, neque ille qui ibi acciperet, ita crederet, sed totum ludicre et mimice et ioculariter ageretur, utrum approbandus esset Baptismus qui sic daretur; diuinum iudicium per alicuius reuelationis oraculum, concordi oratione et impensis supplici deuotione gemitibus implorandum esse censerem: ita sane ut post me dicturos sententias, ne quid iam exploratum et cognitum afferrent, humiliter exspectarem: quanto magis ergo nunc sine preiudicio diligentioris inquisitionis, uel maioris auctoritatis, illud dixisse accipiendus sum?

 CAPUT LIu.---103. Sed iam, ut existimo, tempus est hos etiam libros de questione Baptismi debito fine concludere: ubi nobis ostendit Dominus Deus noster per pacificum episcopum Cyprianum, et illos qui ei consenserunt, quantum sit catholica unitas diligenda, ut in eo quod aliter sapiebant, donec id quoque Deus reuelaret ; tolerarent potius diuersa sentientes, quam se ab eis nefario schismate separarent: ubi Donatistarum prorsus ora clauduntur, etiamsi de Maximianistis nichil dicamus. Si enim mali bonos in unitate contaminant, nullam iam Ecclesiam, cui sociaretur, uel ipse Cyprianus inuenit. Si autem mali bonos in unitate non maculant, nullam causam separationis sacrilegus donatista proponit. Baptismum autem si habent et tradunt alii tam multi qui operantur opera carnis, qualia qui agunt, regnum Dei non possidebunt ; habent ac tradunt et heretici, qui inter illa opera numerati sunt, quod quia recedendo non amiserunt, et tradere manendo potuerunt: sed tam infructuose atque inutiliter tales talibus, quam et illi ceteri pares eorum [1 1Kb] , in eo quod regnum Dei non possidebunt. Et quemadmodum illis correctis Baptisma non incipit adesse quod deerat, sed prodesse quod inerat; sic et hereticis. Unde Cyprianus, et qui cum eo senserunt, catholice Ecclesie, quam noluerunt precidere, non potuerunt prescribere. Quod uero aliter sapuerunt, non expauescimus, quia cum eis ueneramur et Petrum: quod autem ab unitate non recesserunt, gaudemus, quia cum eis edificamur in petra.



[CONTRA LITTERAS PETILIANI.]





ADMONITIO IN SUBSEQUENTES LIBROS.

Post libros de Baptismo proximus est in Retractationum serie liber cuius titulus, Contra quod attulit Centurius a Donatistis. Cui libro, si nunc exstaret, suus hic ante opuscula contra Petilianum locus tribueretur.

Petilianus in Donati parte episcopus, aduocatus forensis antea fuerat; quo in munere se Paracleti nomen promeruisse iactitabat, teste Augustino in huius operis libro 3, cap. 16. Ipsum Cirte, seu  Constantine, cum catholicus catechumenus esset, natus de parentibus catholicis, raptum fuisse a Donatistis, et per uim ab iis baptizatum, nolentemque ordinatum, dicit idem Augustinus in sermone de Gestis cum Emerito, necnon hic, lib. 2, cap. 104. Euasit postmodum Petilianus partis Donati defensor acerrimus, fuitque unus e septem episcopis delectis, qui in Carthaginensi collatione aduersus Catholicos totidem episcopos disputarunt.

Is multo ante eamdem collationem scripsit illas Donatianis presbyteris et diaconibus contra Catholicos litteras, que subsequentibus libris tribus confutantur. Primo libro aggreditur Augustinus epistole Petiliani primam partem, que sibi, cum in ecclesia Constantiniensi esset, oblata fuit; Absentio, ut in libri exordio legitur presente et Fortunato eius Ecclesie episcopo. Ubi pro Absentio, forte legendum Alypio, quo id referatur ad eamdem ipsam occasionem, qua simul concurrentes iidem episcopi, Fortunatus, Alypius et Augustinus, Epistolam 53 inter Augustinianas, que ad annum circiter 400 reuocatur, Generoso scripserunt communibus uerbis, cum nonnulla ibidem, cap. 1, de Constantiniensis episcopi donatiste epistola mentione. Librum secundum, quo totam postea receptam Petiliani epistolam refellit Augustinus, scribebat sedente Rome Anastasio, ut patet ex capite 51; aut saltem Anastasii obitu, qui in die aprilis uigesima septima anni 402 incidit, nondum sibi comperto. Tertium tandem, uisa aliquanto post responsione siue secunda Petiliani epistola, librum ad ipsam conuellendam fecit.

 Aduertit Baronius dictum ab Augustino hic, libro 2, cap. 20: Nullam quidem legem ab imperatoribus datam, ut occideremini, recolo: et concludit elaboratos hosce libros ante Honorii legem die aprilis uigesima quinta, anno, ut putat, 398 datam, qua capitale supplicium aduersus inferentes iniuriam in personas et loca sacra decernitur. Sed contra Augustinus, et libro 1, cap. 9, non obscure significat scribere sc post mortem Optati Gildoniani, que sub anni 398 finem contigit, et libro 2, cap. 92, n. 210, aliam de auferendis idolis, que anni 399 est, Honorii legem aperte indicat. Non ergo recolebat priorem illam anni 398 legem, fortean qui eam in Africa contra Donatistas exsecutioni demandatam nunquam uiderat. Preterquam quod an ea lex ad Donatistas spectauerit, fueritque anno 398 promulgata, non satis liquet. Utut est, existimare par est, his libris locum in Retractationibus non temere ab Augustino assignatum post opuscula quedam sua, que anno 400 aut anno 401 composuit.





[1Kb] S. AURELII AUGUSTINI HIPPONENSIS EPISCOPI CONTRA LITTERAS PETILIANI DONATISTAE CIRTENSIS EPISCOPI Libri tres. [1Kb] [1Kb] 



LIBER PRIMUS  . Scriptus forma epistole ad Catholicos directe, in qua prime partes epistole Petiliani, quam ipse ad suos scripserat, refelluntur.

 Dilectissimis fratribus ad nostre dispensationis curam pertinentibus, AUGUSTINUS, In Domino salutem.

CAPUT PRIMUM.---1. Nostis nos sepe uoluisse Donatistarum hereticorum sacrilegum errorem in notitiam manifestam, non tam ex nostro, quam ex ipsorum ore [1 1Kb] producere, atque conuincere: unde factum est ut ad nonnullos etiam primates eorum litteras daremus, non quidem communicatorias, quibus se iam in preteritum indignos a catholica Ecclesia dissentiendo fecerunt; nec tamen contumeliosas, sed pacificas: ut nobiscum questione discussa, que illos ab orbis terrarum sancta communione disrupit, considerata ueritate corrigi uellent; nec maiorum suorum animosam peruersitatem pertinacia stultiore defenderent, sed ad fructum caritatis radici catholice redderentur. Sed quoniam scriptum est, Cum his qui oderunt  pacem, eram pacificus ; ita illi respuerunt litteras meas, sicut ipsam pacem, cui per eas consulebatur, oderunt. Nunc uero cum essem in ecclesia Constantiniensi, Absentio [1 1Kb] presente, et collega meo Fortunato eius episcopo, obtulerunt mihi fratres epistolam, quam ad suos presbyteros eiusdem schismatis episcopum dedisse dicebant, sicut earumdem quoque litterarum pretendebat inscriptio. Quam cum legissem, ita miratus sum quod primis uerbis suis totam partis sue communionem radicitus amputauit, ut nollem credere illius hominis esse litteras, quem solet fama predicare, quod inter eos doctrina atque facundia maxime excellat. Sed quia me legente aderant quidam qui eius sermonis cultum ornatumque cognoscerent, mihi persuadere ceperunt, omnino eius esse illud eloquium. Ego tamen cuiuslibet esset, refellendum putaui, ne quisquis ea scripsit, aliquid  sibi apud imperitos aduersus Catholicam scripsisse uideretur.

2. Hoc ergo ille primum in epistola sua posuit dicens, quod eis obiiciamus bis Baptisma, qui sub nomine Baptismi animas nostras reo lauacro polluimus. Quid autem prodest omnia eius contumeliosa uerba retexere? Nam quoniam aliud est documenta firmare, aliud maledicta refellendo tractare; illud potius attendamus, quo pacto demonstrare uoluerit, nos Baptismum non habere, et ideo se non repetere quod iam erat, sed dare quod non erat. Ait enim: Conscientia namque dantis attenditur, qui abluat accipientis? Quid, si lateat dantis conscientia, et fortasse maculosa sit? quomodo poterit accipientis abluere conscientiam, si, quemadmodum dicit, conscientia dantis attenditur, qui abluat accipientis? Si enim dixerit ad accipientem non pertinere quidquid mali latuerit in conscientia dantis, ad hoc ualebit fortasse illa ignorantia, ut de conscientia baptizatoris sui non possit nesciens maculari. Sufficiat ergo ut alterius conscientia maculosa cum ignoratur, non maculet: numquid autem etiam abluere potest?

CAPUT II.---3. Unde igitur abluendus est qui accipit Baptismum, cum dantis polluta conscientia est, et hoc ille qui est accepturus ignorat? Presertim cum addat, et dicat, Nam qui fidem a perfido sumpserit, non fidem percipit, sed reatum. Ecce stat perfidus baptizaturus, at ille qui baptizandus est, perfidiam eius ignorat: quid eum accepturum esse arbitraris? utrum fidem, an reatum? Si dixeris fidem; concedes posse fieri ut a perfido quisque fidem percipiat, non reatum; et falsum erit illud quod dictum est, Qui fidem a perfido sumpserit, non fidem percipit, sed reatum. Inuenimus enim fieri posse ut etiam a perfido fidem quis percipiat, si perfidiam dantis ignoret. Non enim ait, Qui fidem a perfido manifesto uel cognito sumpserit: sed, Qui fidem, inquit, a perfido sumpserit, non fidem percipit, sed reatum; quod utique falsum est, quando quis a latente perfido baptizatur. Si autem dixerit, Etiam cum baptizator perfidus latet, non ab eo fidem percipit, sed reatum: rebaptizent ergo illos quos ab eis baptizatos esse constiterit, qui diu apud ipsos conscelerati [1 1Kb] latuerunt, et postea proditi conuictique damnati sunt.

CAPUT III. Eo quippe tempore quo latebant, quoscumque baptizauerunt, non eis potuerunt fidem tradere, sed reatum; si quisquis fidem a perfido sumpserit, non fidem percipit, sed reatum. Ergo baptizentur a bonis, ut possint fidem percipere, non reatum.

4. Sed quomodo et de istis  securi erunt, si conscientia dantis attenditur, que latet oculos accepturi? Ita secundum eorum sententiam fit salus illa spiritualis incerta, dum contra Scripturas sanctas, que dicunt, Bonum est confidere in Domino, quam confidere in homine ; et, Maledictus omnis qui spem suam ponit in homine : spem baptizandorum  auferunt a Domino Deo, et in homine ponendam esse persuadent. Unde fit omnino ut non incerta, sed prorsus nulla sit salus: quia, Domini est salus ; et, uana salus hominis . Itaque quisquis in homine spem posuerit, etiam quem iustum et innocentem nouit, maledictus est. Unde et apostolus Paulus eos qui dicebant se Pauli esse, obiurgat, et dicit: Numquid Paulus pro uobis crucifixus est? aut in nomine Pauli baptizati estis ?

CAPUT Iu.---5. Quapropter, si errabant illi, et nisi corrigerentur, perirent, qui uolebant esse Pauli; que tandem spes eorum est, qui querunt esse Donati? Id enim agunt isti, ut origo, radix, et caput baptizati non nisi ille sit a quo baptizatur. Ita fit ut, quoniam plerumque qualis sit baptizator incertum est, incerta origine, incerta radice, incerto capite, spes etiam omnis [1 1Kb] incerta sit. Et cum fieri possit, ita esse conscientiam dantis, ut scelerata atque maculosa sit, et hoc ignoret accipiens; consequenter fit ut scelerata origine, scelerata radice, scelerato capite, spes quoque baptizati uana et inanis existat. Quippe cum iste in epistola sua ponat, et dicat, Omnis enim res origine et radice consistit, et si caput non habet aliquid, nichil est. Cumque originem et radicem et caput baptizati, hominem a quo baptizatur, uelit intelligi; quid prodest misero baptizato, quod ignorat quam malus sit baptizator eius? Ignorat enim se malum habere caput, aut omnino se esse sine capite. Tamen que spes est illi, cui siue scienti, siue nescienti, caput pessimum aut nullum est? Numquid ipsa ignorantia fit ei caput, cui suus baptizator uel malum caput uel nullum est? At hoc quisquis putauerit, uere sine capite est.

CAPUT u.---6. Nos ergo querimus, quia dixit iste, Qui fidem a perfido sumpserit, non fidem percipit, sed reatum; statimque connexuit, dicens, Omnis enim res origine et radice consistit, et si caput non habet aliquid, nichil est: querimus itaque nos, cum ille baptizator perfidus latet, si tunc ille quem baptizat, fidem percipit, non reatum: si tunc ei non est baptizator eius origo et radix et caput, quis est a quo accipit fidem? ubi est origo de qua oritur? ubi radix unde germinat? ubi caput unde incipit? An forte cum baptizantem perfidum ille qui baptizatur ignorat, tunc Christus dat fidem, tunc Christus est origo et radix et caput? O humana temeritas et superbia! cur non sinis potius ut semper Christus det fidem, christianum dando facturus? Cur non sinis ut semper sit Christus origo christiani, in Christo radicem christianus infigat, Christus christiani sit caput? Neque enim etiam cum per sanctum et fidelem dispensatorem gratia spiritualis credentibus impertitur, dispensator ipse iustificat, ac non ille unus de quo dictum est, quod iustificat impium ? Aut uero Apostolus Paulus caput est et origo eorum, quos planta uerat, aut Apollo radix est eorum quos rigauerat; ac non ille qui eis in credendo fidem dederat: cum idem  dicat. Ego plantaui, Apollo rigauit; sed Deus incrementum dedit: itaque neque qui plantat est aliquid, neque qui rigat; sed qui incrementum dat Deus . Nec radix eorum erat ipse; sed potius ille qui ait: Ego sum uitis; uos estis sarmenta . Caput etiam eorum quomodo esse poterat, cum dicat, nos multos unum esse corpus in Christo, ipsumque Christum caput esse uniuersi corporis, pluribus locis apertissime predicet?

CAPUT uI.---7. Quapropter siue a fideli, siue a perfido dispensatore sacramentum Baptismi quisque percipiat, spes ei omnis in Christo sit, ne sit maledictus qui spem suam ponit in homine. Alioquin si talis quisque in gratia spirituali renascitur, qualis est ille a quo baptizatur, et cum manifestus est qui baptizat homo bonus, ipse dat fidem, ipse origo et radix caputque nascentis est; cum autem latet perfidus baptizator, tunc quisque a Christo percipit fidem, tunc a Christo ducit originem, tunc in Christo radicatur, tunc Christo capite gloriatur: optandum est [1 1Kb] omnibus qui baptizantur, ut baptizatores perfidos habeant, et ignorent eos. Quamlibet enim bonos habuerint, Christus est utique incomparabiliter melior, qui tunc erit baptizati caput, si perfidus lateat baptizator.

CAPUT uII.---8. Quod si dementissimum est credere , quid habent ponderis illa uerba, que uani lectores non attendunt quid intus habeant, sed tantum quemadmodum sonent? Qui autem non aure sola excipit uoces, sed et mente sententias intuetur, cum audierit, Conscientia dantis attenditur, qui abluat accipientis: respondebit, Sepe mihi ignota est humana conscientia, sed certus sum de Christi misericordia. Cum audierit, Qui fidem a perfido sumpserit, non fidem percipit, sed reatum: respondebit, Non est perfidus Christus, a quo fidem percipio, non reatum. Cum audierit, Omnis res enim origine et radice consistit; et si caput non habet aliquid, nichil est: respondebit, Origo mea Christus est, radix mea Christus est, caput meum Christus est. Cum audierit, Nec quidquam bene regenerat, nisi bono semine regeneretur: respondebit, Semen, quo regeneror, uerbum Dei est, quod obaudienter audire sum monitus, etiamsi ille per quem audio, que mihi dicit ipse non facit, dicente Domino, et me securum faciente: Que dicunt, facite; que faciunt, facere nolite: dicunt enim, et non faciunt . Cum audierit, Que potest esse peruersitas, ut qui suis criminibus reus est, alium faciat innocentem? respondebit, Me innocentem non facit, nisi qui mortuus est propter delicta nostra, et resurrexit propter iustificationem nostram. Non enim in ministrum, per quem baptizor, credo; sed in eum qui iustificat impium, ut deputetur mihi fides ad iustitiam .

CAPUT uIII.---9. Cum audierit, Arbor bona bonos  fructus facit; arbor mala malos fructus facit: numquid colligunt de spinis uuas ? et, Omnis bonus homo de thesauro cordis sui profert bona; et malus homo de thesauro cordis sui profert mala : respondebit, Hoc ergo bonus fructus est, ut arbor bona sim, hoc est, bonus homo, ut prebeam fructum bonum, hoc est, opera bona. Hoc autem, non qui plantat et qui rigat, mihi dabit; sed qui incrementum dat Deus. Nam si arbor bona bonus baptizator est, ut fructus eius bonus sit ille quem baptizauerit; quisquis ab homine malo etiam non manifesto fuerit baptizatus, bonus esse non poterit: de mala quippe arbore exortus est. Aliud est enim arbor bona, aliud arbor occulta, sed tamen mala. Aut si cum occulta est arbor mala, quicumque fuerit ab illa baptizatus, non de illa, sed de Christo nascitur; sanctius iustificantur qui baptizantur ab occultis malis, quam qui baptizantur a manifestis bonis  .

CAPUT IX.---10. Item cum audierit, Qui baptizatur a mortuo; non ei prodest lauatio eius : respondebit, uiuit Christus, iam non moritur, et mors ei ultra non dominabitur , de quo dictum est, Ipse est qui baptizat in Spiritu sancto . Baptizantur autem a mortuis, qui baptizantur in idolorum templis. Non enim et ipsi a sacerdotibus suis se accipere arbitrantur sanctificationem quam putant, sed a diis: qui quoniam homines fuerunt, et ita mortui sunt [1 1Kb] , ut neque super terras, neque in requie celi sint, uere ipsi a mortuis baptizantur: et si quo alio modo ista sancte Scripture uerba ueraciter queri, ac salubriter discuti et intelligi possunt. Nam si hoc loco mortuum intellexero peccatorem baptizatorem, eadem illa consequetur absurditas, ut quisquis etiam a latente impio fuerit baptizatus, tanquam a mortuo baptizatus, inaniter lotus sit. Non enim ait, Qui baptizatur a mortuo manifesto; sed absolute dicit, a mortuo. Ac si mortuum quemque tunc putant, cum eum peccatorem sciunt; uiuere autem, etiamsi sceleratus in eorum communione astutissime lateat: primo exsecrabili superbia sibi plus arrogant, quam Deo tribuunt, ut cum eis peccator notus est, mortuus appelletur; cum autem Deo notus est, uiuus existimetur. Deinde si peccator ille dicendus est mortuus, qui est hominibus cognitus; de Optato quid responsuri sunt, quem sceleratum longo tempore sibi notum damnare timuerunt? Cur qui ab illo baptizati sunt, non dicuntur a mortuo baptizati? An ideo uiuebat, quod fides illi comes erat [2 1Kb] ? Quod facete et eleganter a nescio quo primario collega suo dictum solent etiam ipsi iactare atque laudare, non intelligentes exitu [3 1Kb] Golie superbissimi, suo sibi gladio caput auferri .

 CAPUT X.---11. Postremo, si neque occultum sceleratum, neque manifestum, qui tamen ab eis nondum damnatus sit, uolunt appellare mortuum, sed et manifestum et damnatum, ut quisquis ab eo baptizatur, ipse a mortuo baptizetur, et nichil ei prosit lauacrum eius: quid dicturi sunt de iis quos plenarii concilii sui  ore ueridico cum Maximiano et ceteris eius ordinatoribus damnauerunt, Felicianum dico Mustitanum, et Pretextatum Assuritanum, de quibus interim loquor, qui numerantur inter duodecim Maximiani ordinatores, et erectores altaris contra eorum altare, cui Primianus assistit? Isti certe ab eis inter mortuos deputantur. Testis est illius concilii eorum uidelicet preclara sententia, que quondam quando apud eos decernenda recitata est, ore latissimo [1 1Kb] acclamauerunt; nunc autem si forte eis a nobis recitata fuerit, obmutescunt; cum potius non eam deberent primo gaudere disertam, ne postea plangerent diffamatam. Ibi quippe de Maximianistis a consortio sue communionis exclusis ita dicunt: Quod ueridica unda in asperos scopulos nonnullorum naufraga proiecta sunt membra, et Aegyptiorum admodum exemplo, pereuntium funeribus plena sunt littora; quibus in ipsa morte maior est pena, quod post extortam aquis ultricibus animam, nec ipsam inueniunt sepulturam. Ita quidem isti insultant schismaticis suis, ut eos et mortuos et insepultos uocent: sed certe optare debuerunt ut sepelirentur, ne de multitudine iacentium in littore cadauerum insepultorum Gildonianus Optatus incedens cum agmine militari, tanquam rapidus fluctus [2 1Kb] ultra prosiliens, Felicianum et Pretextatum introrsus postea resorberet.

CAPUT XI.---12. A quibus quero, utrum ad eorum pelagus commeando reuixerunt, an adhuc ibi mortui manent? Si enim nichilominus cadauera sunt, nec aliquo modo prodest lauacrum eis qui ab istis mortuis baptizantur. Si autem reuixerunt, quomodo prodest lauacrum illis, quos, cum exanimes iacerent, foris antea baptizarunt, si eo modo quo putant intelligendum est, Qui baptizatur a mortuo, quid ei prodest lauacrum eius? Eos enim quos Pretextatus et Felicianus, cum adhuc Maximiano communicarent, baptizauerunt, nunc secum non rebaptizatos cum eisdem baptizatoribus suis, hoc est, Feliciano et Pretextato intus habent permixtos communioni sue: cuius facti occasione, si non sue pertinacie principatum fouerent, sed spiritualis sue salutis tam certum exitium cogitarent, euigilare utique deberent, et animi sanitate recepta in pace catholica respirare; si tumore superbie posito, et peruicacie furore superato, uellent attendere quam immani sacrilegio transmarinarum Ecclesiarum, quas primeuas sitas ex sanctis Libris accepimus, Baptismus exsecretur, et Maximianistarum, quos ore proprio damnauerunt, Baptismus recipiatur.

 CAPUT XII---13. Ipsi uero fratres nostri memoratarum Ecclesiarum filii, quid ante tot annos in Africa gestum sit, et tunc nescierunt, et modo nesciunt: unde illos crimina, que ab eorum parte Afris obiecta sunt, etiamsi uera essent ignorantes, contaminare non possent. Isti autem palam separati atque diuisi, cum Primiani ordinationi etiam interfuisse dicantur, Primianum damnauerunt, alium episcopum contra Primianum ordinauerunt, extra Primianum baptizauerunt, post Primianum rebaptizauerunt cumque suis foris a se baptizatis, et intus a nullo rebaptizatis, ad Primianum redierunt. Si tanta Maximianistarum coniunctio Donatistas non maculat, quomodo Afrorum fama potuit maculare peregrinos? Si in pacis osculo sine crimine ceunt labia que se inuicem damnauerunt, cur in Ecclesiis ualde eorum iudicio remotissimis trans mare ab eis quisque damnatus, non ut fidelis catholicus osculatur, sed ut paganus impius exsufflatur? Quod si pacem receptis Maximianistis pro sua unitate fecerunt: ecce non reprehendimus, nisi quod suo se iudicio iugulant, ut cum pro unitate concisionis sue a se rursus concisa recolligant, ipsam concisionem suam uere unitati resarcire contemnant.

CAPUT XIII.---14. Si pro unitate partis Donati in nefario schismate baptizatos nemo rebaptizat, et rei tanti sceleris, ut eos in concilio suo antiquis illis auctoribus schismatis quos uiuos terra sorbuit  compararent, aut separati non puniuntur, aut damnati in integrum restituuntur; cur non pro unitate Christi, que toto terrarum orbe diffusa est, de quo predictum est quod dominabitur a mari usque ad mare, et a flumine usque ad terminos orbis terre ; et quod predictum est, uidetur ac probatur impleri: cur ergo non pro ista unitate uera et plenaria lex illius hereditatis [1 1Kb] agnoscitur, que de communibus codicibus personat, Dabo tibi gentes hereditatem tuam, et possessionem tuam terminos terre . Pro Donati unitate non coguntur reuocare quod disperserunt, sed admonentur exaudire quod clamant Scripture: cur non intelligunt id secum actum misericordia Dei, ut quoniam catholicam Ecclesiam falsis criminibus accusabant, quorum quasi contagione nimiam sanctitatem suam contaminare nolebant, uera et maxima crimina plenarii concilii sui ueridico, sicut dicunt, ore damnata, rursus recipere per Optati Gildoniani regnum, et sibi sociare cogerentur. Iam tandem sentiant quemadmodum ueris suorum sceleribus impleantur, qui in fratres suos falsa confingunt, que si etiam uera dixissent, iam tandem sentire deberent quanta sint pro pace toleranda, et pro pace Christi redire ad Ecclesiam que non damnauit incognita, si pro pace Donati placuit reuocare damnata.

CAPUT XIu.---15. Itaque nobis, fratres, hoc unum quod de Maximianistis apud eos factum est, ad  eos admonendos corrigendosque sufficiat: non uetera archiua [1 1Kb] discutimus, non antiqua armaria uentilamus, non ad longinquas terras nostram probationem transmittimus; sed sequestramus omnia nostrorum documenta maiorum, differimus [2 1Kb] testimonia toto terrarum orbe clamantia.

CAPUT Xu.---16. Ecce Mustitana et Assuritana ciuitates; supersunt adhuc [3 1Kb] in hac uita et in hac prouincia qui se disiunxerunt et a quibus disiuncti sunt, qui altare erexerunt et contra quos erexerunt, qui damnarunt et qui damnati sunt, qui receperunt et qui recepti sunt, qui foris baptizati sunt et intus rebaptizati non sunt: si hec pro unitate maculant, maculati comprimant uocem; si hec pro unitate non maculant, correcti auferant litem.

CAPUT XuI.---17. Iam uerba epistole sue ille ipse qui scripsit, irrideat, qui usurpato indocte ac mendaciter testimonio, quo scriptum commemorat, Qui baptizatur a mortuo, quid ei prodest lauatio eius? conatur nobis ostendere, quatenus traditor uita mortuus habeatur. Et adiungit, dicens: Mortuus est ille qui Baptismo uero nasci non meruit; mortuus est ille similiter, qui iusto Baptismo genitus, mixtus est traditori. Si ergo Maximianiste mortui non sunt, cur in plenario concilio suo dicunt, quod eorum pereuntium funeribus plena sunt littora? Si autem mortui sunt, unde uiuit [4 1Kb] Baptisma quod dederunt? Deinde, si Maximianus mortuus non est, quare post illum rebaptizatur? Si autem mortuus est, quare cum illo non est mortuus Felicianus Mustitanus ordinator eius, et cum nescio quo traditore Afro collega mori potuit transmarinus? Aut si et ipse mortuus est, unde cum illo apud te uiuunt intus non rebaptizati, qui ab illo mortuo foris sunt baptizati?

CAPUT XuII.---18. Deinde subiunxit: Ambo uitam Baptismi non habent, et qui nunquam penitus habuit, et qui habuit et amisit. Nunquam ergo habuit, quem Maximianista Felicianus aut Pretextatus foris baptizauerunt, ipsi autem quod habuerunt, amiserunt. Quando ergo isti cum suis recepti sunt, quis dedit eis quos baptizarunt; quod non habebant; et quis ipsis reddidit quod amiserant? Si autem formam Baptismi secum abstulerunt, uirtutem autem ipsam Baptismi per malum schisma amiserunt [5 1Kb] , cur ipsam formam, que semper et ubique sancta est, exsufflas in Catholicis quos non audisti, et in Maximianistis amplecteris quos punisti?

19. Quidquid autem de Iuda traditore criminose sibi dicere uisus est, ad nos quid pertinet, qui neque ab eis probamur traditores, neque si aliquorum ante hos in nostra communione defunctorum traditio probaretur, etiam ipsa nos [6 1Kb] improbata et displicens  nobis aliqua ex parte macularet? Si enim ipsi damnatis a se criminibus et receptis non maculantur, quanto minus nos auditis et improbatis maculari poterimus? Quantumlibet ergo in traditores inuehatur, totidem uerbis eos et a me deputet accusari. Sed sane distinguo: quia ille apud me arguit eum quem iam olim defunctum mea cognitio non iudicauit; ego eius lateri coherentem ostendo, quem a se damnatum, uel certe sacrilego schismate separatum, sine ulla honoris eius diminutione suscepit.

CAPUT XuIII.---20. Nequissimus, inquit, traditor nobis legem seruantibus persecutor et carnifex exstitisti. Si legem seruauerunt Maximianiste, cum a te separati sunt; sis et tu seruator legis, cum ab Ecclesia, que in toto orbe diffusa est, separatus es. Quod si de persecutionibus agis [1 1Kb] , cito respondeo, si aliquid inique passi estis, non pertinere ad eos qui talia facientes quamuis improbent [2 1Kb] , pro pace tamen unitatis laudabiliter tolerant. Quapropter non habes quod obiicias frumentis dominicis paleam suam usque ad uentilationem ultimam sustinentibus, a quibus tu nunquam recessisses, nisi leuior palea uente tentationis et ante aduentum uentilatoris auolasses. Sed ut ab hoc uno exemplo, quod ad istorum ora claudenda, et eos si sapiant corrigendos, si autem in peruersitate maneant, confundendos, in eorum facies refudit Dominus, non recedam: si iustiores sunt qui patiuntur persecutionem, quam illi qui faciunt; iidem Maximianiste iustiores sunt, quorum et basilica funditus euersa est, et militari Optati comitatu grauiter agitati sunt, et iussiones proconsulis ad omnes eos de basilicis excludendos a Primianistis impetrate manifeste sunt. Quapropter, si imperatoribus eorum communionem detestantibus, ad persequendos Maximianistas tanta sunt ausi, quid facerunt si eis per regum communionem aliquid efficere liceret? Si autem ut prauos corrigerent, ista fecerunt; quid mirantur si catholici imperatores maiore potestate urgendos corrigendosque decernunt eos, qui totum orbem christianum rebaptizare conantur, cum causam dissentiendi non habeant; quandoquidem malos, etiamsi uera crimina obiicerent, pro pace tamen tolerandos etiam ipsi testantur, quando eos quos damnauerunt cum suis honoribus, et cum foris dato Baptismo receperunt? Considerent aliquando quid digni sint pati [3 1Kb] christianis potestatibus orbis terrarum, hostes christiane unitatis diffuse toto orbe terrarum. Iam igitur si correctio pigra est, saltem adsit pudor; ne iidem ipsi cum ea que scribunt, legere ceperint, risus eos uincat, dum in se non agnoscunt quod uideri uolunt in aliis, nec in se agnoscunt [4 1Kb] quod aliis obiiciunt.

CAPUT XIX.---21. Quid igitur sibi uult, quod  iste in epistola sua posuit dicentem Dominum Iudeis, Ideoque mitto ad uos prophetas, et sapientes, et scribas; et ex illis occidetis, et crucifigetis, et flagellabitis ? Nam si se ipsos intelligi uolunt sapientes, et scribas, et prophetas, nos autem tanquam persecutores sapientium et prophetarum; quare nobiscum loqui nolunt, cum ad nos missi sint? Denique iste qui illam scripsit epistolam, cui modo respondemus, si urgeatur a nobis, ut ei manu propria subscribens suam esse fateatur, forte non faciat: usque adeo timent, ne ulla eorum uerba teneamus. Nam cum eiusdem epistole posteriorem partem aliquo modo uellemus accipere, quia totam describere a quibus nobis data est, nequiuerunt; nullus a quo petita est, eam dare uoluit, posteaquam cognouerunt nos ei parti, ad quam peruenimus, respondere. Itaque cum legant quemadmodum Dominus prophete dicat, Exclama uehementer, non est quod parcas, et scribe stilo meo peccata eorum : isti prophete uiri qui missi sunt ad nos, nichil sic timent, sed cauent ne a nobis eorum clamor audiatur; quod utique, si uera de nobis dicerent, non timerent. Non immerito, sicut in Psalmo scriptum est, Oppilatum est os loquentium iniqua . Si enim propterea Baptismum nostrum non suscipiunt, quia nos sumus progenies uiperarum, sicut iste in epistola sua posuit: cur Maximianensium susceperunt, de quibus concicilium eorum sic loquitur, Quod uiperei seminis noxios partus uenenati uteri aluus diu texerit, et concepti sceleris uda coagula in aspidum membra tardo se calore uaporarunt. Nonne de ipsis etiam in eodem concilio consequenter dictum est, quod uenenum aspidum sub labiis eorum, quorum os maledictione et amaritudine plenum est, ueloces pedes eorum ad effundendum sanguinem, contritio et infelicitas in uiis eorum, et uiam pacis non cognouerunt ? Et tamen et ipsos in honore integro, et ab eis foris baptizatos intus nunc habent.

CAPUT XX.---22. Quapropter hec omnia de progenie uiperarum, et de ueneno aspidum sub labiis eorum, et alia que dicta sunt in eos, qui uiam pacis non cognouerunt, si uere isti uellent dicere, ipsi potius sunt; quando eorum Baptismum, in quo per concilii sententiam ista dixerunt, propter pacem Donati receperunt, et Baptismum Ecclesie Christi toto orbe diffuse, unde in Africam ipsa pax uenit, ad sacrilegam iniuriam pacis Christi repudiant. Qui ergo sunt potius pseudoprophete, qui ueniunt in uestitu ouium, intus autem sunt lupi rapaces: utrum ii, qui uel nesciunt in Catholica malos, et eis innocenter communicant, uel eos quos de area dominica priusquam uentilator adueniat, segregare non possunt, pro pace tolerant unitatis, an ii qui ea que in Catholica reprehendunt, in schismate faciunt, et que in unitate toleranda eaque [1 1Kb] incerta fugere se fingunt, in sua precisione manifesta et a se ipsis damnata recipiunt?

CAPUT XXI.---23. Denique ita dictum est, et  hoc etiam ipse commemorauit: Ex fructibus eorum cognoscetis eos : Ergo fructus consideremus. Obiicitis traditionem: hanc ipsam multo probabilius eis ipsis obiicimus. Et ne per multa curramus, in eadem Constantiniensi ciuitate Siluanum episcopum maiores uestri in ipso exordio sui schismatis ordinauerunt. Iste cum adhuc esset subdiaconus, manifestissimus traditor municipalibus Gestis expressus est. Si et uos aduersus maiores nostros aliqua documenta profertis: equa conditio postulatur, ut aut utraque uera, aut utraque falsa esse credamus. Si utraque uera sunt, uos estis sine dubio schismatis rei, qui crimina uos fugere in totius orbis communione finxistis, que in ipsa particula uestre concisionis habebatis. Sin autem utraque falsa sunt, uos estis sine dubio schismatis rei, qui propter falsa crimina traditorum immani separationis crimine maculamini. Quod si a nobis aliqua, et a uobis nulla, uel a nobis uera, et a uobis falsa proferuntur, non est discutiendum [1 1Kb] quam penitus uestra ora claudantur.

CAPUT XXII.---24. Quid, si uos sancta et uera Christi Ecclesia conuinceret atque superaret, etiamsi nos nulla uel falsa, uos autem aliqua et uera traditionis documenta teneretis, quid iam uobis restet, nisi ut, si uultis, pacem diligatis; si autem non uultis, saltem obtumescatis [2 1Kb] ? Etenim quecumque modo proferretis, facillime et uerissime dicerem, tunc Ecclesie plenarie et catholice unitati, iam per tot gentes diffuse atque firmate, uos ea probare debuisse [3 1Kb] , ut uos intus essetis, illi autem quos conuinceretis, pellerentur foras. Quod si conati estis facere, procul dubio probare non potuistis, et uicti uel irati uos ab innocentibus qui damnare incerta non possent, immani sacrilegio separastis. Si autem nec conati estis id agere, nimis exsecrabili et impia cecitate uos a frumentis Christi, que per totum agrum, id est, totum mundum usque ad finem crescunt, paucis in Africa zizaniis offensi precidistis  .

CAPUT XXIII.---25. Postremo, testamentum a quibusdam persecutionis tempore flammis traditum perhibetur: nunc undecumque prolatum est recitetur. Certe in exordio promissionum testatoris id inuenitur Abrahe dictum, In semine tuo benedicentur omnes gentes : et hoc quid sit, uerax interpretatur Apostolus, In semine, inquit, tuo, quod est Christus . Nullius traditio fidem Dei euacuauit. Communicate omnibus gentibus: et tunc uos testamentum a pernicie flammarum conseruasse gloriamini. Si autem non uultis, que pars potius credenda est, quod testamento institerit exurendo, nisi que non uult consentire prolato? Quanto enim certius sine aliqua temeritate sacrilega, ille traditoribus successisse iudicatur, qui nunc lingua persequitur testamentum,  quod illi flamma persecuti perhibentur? Obiicitis persecutionem: respondent uobis frumenta dominica, Aut iuste factum est, aut palea nostra fecit. Quid ad hec dicitis? Obiicitis quod Baptismum non habeamus: respondent uobis eadem frumenta dominica, formam Sacramenti etiam intus quibusdam nichil prodesse, sicut Simoni Mago baptizato non proderat; multo magis nichil prodesse iis qui foris sunt: inesse illis tamen discedentibus hinc probatur, quod redeuntibus non restituitur. Nunquam [1 1Kb] igitur nisi impudentissime poteris aduersus ista frumenta clamare, et dicere pseudoprophetas uestitos pellibus ouium, intus autem lupos rapaces: quandoquidem malos in unitate catholica uel non nouerunt, uel pro unitate tolerant quos nouerunt.

CAPUT XXIu.---26. uestros autem fructus si consideremus; omitto tyrannicas in ciuitatibus et maxime in fundis alienis dominationes, omitto furorem Circumcellionum [2 1Kb] , et precipitatorum ultro cadauerum cultus sacrilegos et profanos, bacchationes ebrietatum, et sub uno Optato Gildoniano decennalem totius Africe gemitum: omitto ista, quia sunt in uobis quidam qui hec sibi displicere, ac semper displicuisse proclament; sed ea se dicunt, quia comprimere non possunt, pro pace tolerare: ubi se iudicio suo condemnant; quia si amarent pacem, non discinderent unitatem. Nam que tanta dementia est, pacem in ipsa pace uelle relinquere, et eam in dissensione uelle retinere? Itaque propter eos qui mala eiusdem partis Donati, que omnes uident et reprehendunt, fingunt se non uidere, usque adeo ut etiam de ipso Optato dicant, Quid fecit? Quis eum accusauit? quis conuicit? Ego nescio, non uidi, non audiui. Propter hos ergo qui se manifesta ignorare confingunt, exorti sunt Maximianiste, in quibus eis oculi pateant, et ora claudantur: aperte se separant, aperte altare contra altare erigunt, aperte in concilio  sacrilegi et uipere, et ueloces ad effundendum sanguinem, et Dathan et Abiron et Chore comparandi appellantur, et asperis uerbis detestati damnantur, aperte recipiuntur rursus in honoribus suis cum baptizatis suis. Hi sunt fructus eorum, pro Donati pace ista facientium ut pelle ouina se contegant, et Christi pacem in toto orbe terrarum recusantium ut intus sint lupi rapaces.

CAPUT XXu.---27. Nihil me pretermisisse arbitror eorum, que iste in epistola sua posuit, duntaxat que in ea parte, ad quam peruenimus, potui reperire: prodant etiam reliquam partem, ne forte ibi sit aliquid quod refelli non possit. Hec autem, que Domino adiuuante respondimus, admoneo Charitatem uestram, ut non solum petentibus detis, sed etiam non petentibus ingeratis. Respondeant si quid uolunt: et si nobis nolunt, saltem ad suos litteras mittant, que tamen  nobis occultari non iubeant; quod si faciunt, apertissime fructus suos produnt, quibus lupi  rapaces induti pellibus ouium demonstrentur, qui occulte insidiantur ouibus nostris, et aperte pastoribus respondere formidant. Nos eis tantummodo schismatis crimen obiicimus, quo penitus omnes inuoluti sunt: non quorumdam eorum crimina, que sibi quidam eorum displicere respondeant. Ipsi uero si nobis aliena crimina non obiiciant, non habent quod obiiciant: et ideo se ab scelere schismatis defendere omnino non possunt; quia siue propter falsa et a se conficta, siue etiam propter uera, sed tamen palee crimina, se ab area dominica, et ab innocentia frumentorum toto orbe crescentium, nefaria diremptione separarunt.

CAPUT XXuI.---28. Nisi forte exspectatis a me, ut etiam de Manicheo que interposuit, refellantur. Qua in re nobis non displicet, nisi quia pestilentiosissimum et perniciosissimum errorem, id est, Manicheorum heresim omnino leuissima et prope nulla reprehensione culpauit; quem ueritatis fortissimis documentis Catholica expugnat [1 1Kb] . Hereditas enim Christi in omnibus gentibus constituta, aduersus omnes exheredatas hereses tuta est: sed sicut ait Dominus, Quomodo potest satanas satanam eiicere ? ita Manicheorum errorem quomodo potest Donatistarum error euertere  ?

CAPUT XXuII.---29. Quapropter, karissimi, quanquam multis modis conuictus error iste superetur, nec ulla qualicumque ratione [2 1Kb] , sed sola impudentia pertinaci resistere audeat ueritati: tamen ne memoriam uestram documentorum oneret multitudo, hoc unum Maximianistarum factum tenete, hoc in eorum fronte configite, hoc eis ad comprimendas dolosas linguas in ora coarctate, hoc tanquam tridenti telo uelut tricipitem bestiam eorum calumniam trucidate. Traditionem obiiciunt, persecutionem obiiciunt, falsum baptisma obiiciunt: de solis Maximianistis ad omnia respondete. Quod enim maiores eorum tradiderunt sanctos codices flammis, occultum esse arbitrantur: sed cum sacrilegio schismatis inquinatos in suis honoribus receperunt, hoc certe occultare non possunt. Item persecutiones uiolentissimas, quas quibuslibet ubi potuerint faciunt, occultas esse arbitrantur: sed cum spiritualis persecutio persecutionem superet corporalem, Maximianistas quos ipsi corporaliter persecuti sunt, et de quibus ipsi dixerunt, ueloces pedes eorum ad effundendum sanguinem , in suis honoribus receperunt; hoc certe occultare non possunt.

CAPUT XXuIII.---Postremo Baptismi questionem, qua miseros fallunt, occultam esse arbitrantur: sed cum dicant Baptismum non habere quotquot preter communionem unius Ecclesie baptizantur, Maximianistas cum eis quos extra istorum communionem in schismate baptizarunt, in suis honoribus receperunt; hoc certe occultare non possunt.

 30. At hec, inquiunt, pro pace non maculant, et bonum est rigorem seueritatis ad misericordiam flectere, ut denuo rami fracti inserantur. Ita ergo tota causa concluditur, uicta in illis, inuicta pro nobis: quia si nomen pacis ad tolerandos in schismate malos in qualemcumque umbram defensionis assumitur, procul dubio cum horrendo scelere et sine ulla defensione per unitatem orbis terrarum uera pax ipsa uiolatur.

CAPUT XXIX.---31. Hec fratres, cum impigra mansuetudine agenda et predicanda retinete: diligite homines, interficite errores: sine superbia de ueritate presumite, sine seuitia pro ueritate certate.  Orate pro eis quos redarguitis atque conuincitis. Pro talibus enim propheta Deum deprecatur, dicens: Imple facies eorum ignominia, et querent nomen tuum, Domine . Quod quidem iam fecit Dominus, ut eorum facies ignominia Maximianistarum apertissime impleret: superest ut norint salubriter erubescere. Ita enim nomen Domini querere poterunt, a quo perniciosissime auersi sunt, dum pro eo suum nomen extollunt. uiuatis et perseueretis in Christo, et multiplicemini, atque abundetis in caritate Dei, et in inuicem, et in omnes, dilectissimi fratres.



LIBER SECUNDUS  . In quo ad omnia et singula uerba Epistole Petiliani sic respondet Augustinus, tanquam cum aduersario presente colloquatur.


CAPUT PRIMUM.---1. Primis partibus Epistole Petiliani, quas tantummodo inueneramus, satis nos respondisse meminerunt, qui ea legere uel audire potuerunt. Sed quia postea tota est a fratribus inuenta atque descripta, missaque nobis ut uniuerse respondeamus, non erat defugiendum hoc officium stili nostri: non quia ille nouum aliquid dicit, cui non iam multis modis et sepe responsum est; sed propter tardiores fratres, qui ea que alicubi legerint, ad omnia paria referre non possunt, ita morem geram eis qui me omnino ad singula respondere compellunt, ut quasi alternis sermonibus in presentia disseramus. uerba ex Epistola eius ponam sub eius nomine, et responsionem reddam sub meo nomine, tanquam, cum ageremus, a notariis excepta sint. Ita nemo erit qui me aliquid pretermisisse, aut propter indiscretas personas se non potuisse intelligere conqueratur: simul etiam ut iidem ipsi Donatiste, qui coram nobiscum disserere nolunt, per litteras quas suis ediderunt, ita non effugiant respondentem sibi ad singula ueritatem, tanquam nobiscum facie ad faciem colloquantur.

2. Ab ipso exordio Epistole sue PETILIANUS dixit: Petilianus episcopus dilectissimis fratribus, compresbyteris et diaconibus ministris per diecesim nobiscum in sancto Euangelio constitutis: gratia uobis et pax a Deo Patre nostro et Domino Iesu Christo.

3. AUGUSTINUS respondit: Agnosco apostolicam salutationem: uideris quis dicas [1 1Kb] , unde tamen didiceris quod dicis aduerte. Sic salutat Paulus Romanos, sic Corinthios, sic Galatas, sic Ephesios, Colossenses, Philippenses, Thessalonicenses. Que igitur dementia est, cum his Ecclesiis nolle communicare pacis salutem, in quarum Epistolis didicisti pacificam salutationem?

CAPUT II.---4. PETIL. dixit: Bis Baptisma nobis obiiciunt ii qui sub nomine Baptismi animas suas reo lauacro polluerunt, quibus equidem obscenis sordes cuncte  mundiores sunt, quos peruersa munditia aqua sua contigit inquinari.

5. AUG. respondit: Nec aqua nostra inquinamur, nec uestra mundamur: sed aqua Baptismi in nomine Patris et Filii et Spiritus sancti cum datur alicui, nec nostra, nec uestra est, sed illius de quo Ioanni dictum est, Super quem uideris Spiritum sicut columbam descendentem et manentem super eum, hic est qui baptizat in Spiritu Sancto .

CAPUT III.---6. PETIL. dixit: Conscientia namque dantis attenditur, qui [1 1Kb] abluat accipientis.

7. AUG. respondit: De conscientia Christi ergo securi sumus. Nam si quemlibet hominem ponas, incerta erit accipientis mundatio, quia incerta conscientia est abluentis.

CAPUT Iu.---8. PETIL. dixit: Nam qui fidem a perfido sumpserit, non fidem percipit, sed reatum.

9. AUG. respondit: Non est perfidus Christus; a quo fidelis homo fidem percipit, non reatum. Credit quippe in eum qui iustificat impium, ut deputetur fides eius ad iustitiam .

CAPUT u.---10. PETIL. dixit: Omnis res enim origine et radice consistit; et si caput non habet aliquid, nichil est: nec quidquam bene regenerat, nisi bono semine regeneretur.

11. AUG. respondit: Quid te pro Christo uis opponere, sub quo te non uis ponere? Ille est origo et radix caputque nascentis, de quo non timemus sicut de homine quolibet, ne forte sit fictus et pessimus, et de origine pessima oriamur, de pessima radice surgamus, pessimo capiti conformemur. Quis enim homo de homine securus sit, cum scriptum sit: Maledictus omnis qui spem suam ponit in homine ? Semen autem quo regeneramur, uerbum Dei est, id est, Euangelium. Unde Apostolus dicit: In Christo enim Iesu per Euangelium ego uos genui . Qui tamen etiam non caste annuntiantes Euangelium, annuntiare permittit, et in hoc gaudet .  quia etsi non caste annuuntiabant, sua querentes, non que Iesu Christi , castum tamen erat quod annuntiabant. Et dixerat Dominus de quibusdam talibus: Que dicunt, facite; que autem faciunt, facere nolite: dicunt enim, et non faciunt . Si ergo caste annuntiatur quod castum est, etiam ipse annuntiator, quia uerbo consociatur, credentem congenerat: si autem ipse non regeneretur, castum tamen sit quod annuntiat, nascitur credens non ex ministri sterilitate, sed ex ueritatis fecunditate.

CAPUT uI.---12. PETIL. dixit: Que cum ita sint, fratres, que potest esse peruersitas, ut qui suis criminibus reus est, alium faciat innocentem, dicente Domino Iesu Christo, »Arbor bona fructus bonos facit, arbor mala malos fructus facit: numquid colligunt de spinis uuas« ? Et iterum, »Omnis homo bonus de thesauro cordis sui profert bona; et omnis homo malus de thesauro cordis sui profert mala« ?

13. AUG. respondit: Omnis homo etiamsi non sit suis criminibus reus, alterum non facit innocentem, quia non est Deus: alioquin si ex innocentia baptizantis exspectatur ut fiat innocentia baptizati, tanto erit quisque innocentior, quanto innocentiorem a quo baptizetur inuenerit; et tanto ipse minus erit innocens, quanto et ille a quo baptizatur. Et si forte contra aliquem tenet odium qui baptizat, hoc et illi qui baptizatur, imputabitur. Utquid ergo miser currit ad Baptismum? Ut ei dimittantur peccata sua, an ut imponantur aliena? An sicut nauis mercatoris alia ponat, alia suscipiat? Arborem autem bonam et fructum eius bonum, et arborem malam et fructum eius malum, homines solemus intelligere, et opera eorum, sicut consequenter ostenditur in uerbis, que tu quoque commemorasti: Bonus homo de bono thesauro cordis sui profert bona; et malus homo de malo thesauro cordis sui profert mala. Cum autem Dei uerbum predicat, Dei sacramentum ministrat, non de suo, si malus est, predicat aut ministrat: sed deputabitur in eis, de quibus dictum est, Que dicunt, facite; que autem faciunt, facere nolite: dicunt enim que Dei sunt, faciunt autem que sua sunt. Nam si ita est, ut dicis, id est, fructus baptizantium ipsi baptizati existimantur; magnum malum Africe denuntiatis, si tot Optati pullulauerunt, quotquot baptizauit Optatus.

CAPUT uII.---14. PETIL. dixit: Et iterum, »Qui baptizatur a mortuo, non ei prodest lauatio eius« . Non mortuum, corpus exanime, nec hominis funus porrectum asseruit esse baptistam; sed Dei non habentem spiritum, qui mortuo comparatur, sicut alio loco discipulo manifestat, Euangelio protestante. Ait discipulus eius: »Domine, permitte mihi sepelire patrem meum.« Ait illi iehsu: »Sequere me, et sine mortuos, mortuos suos sepeliant« . Pater discipuli non erat baptizatus, paganum paganis addixit: nisi hoc de infidelibus dixerit, Mortuus mortuum non potest sepelire. Mortuus igitur quidem  non aliqua morte [1 1Kb] , sed uita sua percussus. Nam qui sic uiuit ut reus sit, uita mortua cruciatur. A mortuo igitur baptizari, hoc est mortem sumpsisse, non uitam. Agendum nobis et dicendum est, quatenus traditor uita mortuus habeatur. Mortuus est ille qui Baptismo uero nasci non meruit; mortuus est ille similiter qui iusto Baptismo genitus mixtus est traditori: ambo uitam Baptismi non habent, et qui nunquam penitus habuit, et qui habuit et amisit. Dicit enim Dominus iehsu Christus: »Aduenient in eum septem spiritus nequiores, et erit homo ille deterior priore« .

15. AUG. respondit: Diligentius quere quomodo dictum et quomodo intelligendum sit testimonium quod de Scriptura posuisti. Nam quia mortui solent mystice appellari omnes iniqui, manifestum est: sed Christus, cuius est Baptisma uerum, quod propter hominis uitia dicitis falsum, uiuit sedens ad dexteram Patris, et nec ipsa carnis infirmitate iam morietur, et mors ei ultra non dominabitur : cuius Baptismo qui baptizatur, non a mortuo baptizatur; et si forte ministri operarii dolosi [2 1Kb] sua querentes, non que Iesu Christi, et Euangelium non caste annuntiantes, et Christum per contentionem et inuidiam predicantes, propter iniquitates suas mortui sunt appellandi, Sacramentum tamen Dei uiui nec in mortuo moritur. Mortuus enim erat Simon ille a Philippo in Samaria baptizatus, qui donum Dei uolebat pecunia comparare : sed uiuebat ad eius penam Baptisma quod habebat.

16. Quam sit autem falsum quod dicis, Ambo uitam Baptismi non habent, et qui nunquam penitus habuit, et qui habuit et amisit: hinc licet aduertas, quod qui baptizati apostatant, et per penitentiam redeunt, non eis redditur Baptismus, quem si amitterent, redderetur. Mortui sane uestri quomodo baptizant secundum sensum uestrum? An mortui non sunt  ebriosi; cum de uidua dicat Apostolus, Que autem in deliciis agit, uiuens mortua est ? Deinde in illo concilio uestro, quo Maximianum cum suis auctoribus uel suis ministris damnastis, excidit tibi quam eloquenter dixeritis, Aegyptiorum admodum exemplo, pereuntium funeribus plena sunt littora; quibus in ipsa morte maior est pena, quod post extortam aquis ultricibus animam, nec ipsam inuenerunt sepulturam? Et tamen unus eorum Felicianus utrum reuixerit, uos uideritis: secum tamen apud uos intus habet, quos foris mortuus baptizauit. Sicut ergo a uiuo baptizatur, qui uiui Christi Baptismo induitur; sic a mortuo baptizatur, qui mortui Saturni, uel cuiuslibet alterius Baptismo inuoluitur: ut interim cito dicamus, quomodo uerba que posuisti, sine cuiusquam nostrum angustia possint intelligi. Nam sicut accipiuntur a uobis, non uos explicare, sed nos uobiscum implicare contenditis.

CAPUT uIII.---17. PETIL. dixit: Agendum, inquam,  nobis dicendumque est, quatenus perfidus tradiditor uita mortuus habeatur. Iudas Apostolus fuit, cum traderet Christum: idemque honore apostoli perdito spiritualiter mortuus est, suo postea laqueo moriturus, sicut scriptum est: »Penitet me,« inquit, »quia tradidi sanguinem iustum; et abiit, et laqueo se suspendit« . Laqueo traditor periit, laqueum talibus dereliquit: de quo Dominus Christus clamauit ad »Patrem, Pater, quos dedisti mihi, omnes seruaui; et ex illis nullus periit, nisi filius perditionis, ut impleretur Scriptura« . Olim namque Dauid sic in eum sententiam dixerat, qui esset Christum perfidis traditurus: »Episcopatum eius accipiat alter; sit uxor eius uidua, et filii eius orphani« . Ecce quantus est spiritus Prophetarum, ut cuncta futura pro presentibus uiderit, ut ante plurima secula nasciturus traditor damnaretur. Denique ut dicta sententia compleretur, episcopatum eius apostoli perditi sanctus Matthias accepit. Nemo hinc stolidus, nemo perfidus disputet: triumphum Matthias, non iniuriam retulit, qui de Domini Christi uictoria spolium retulit proditoris. Hoc igitur facto episcopatum tibi quid uindicas heres nequioris traditoris? Iudas Christum carnaliter tradidit, tu spiritualiter [1 1Kb] furens Euangelium sanctum flammis sacrilegis tradidisti. Iudas legislatorem tradidit perfidis, tu quasi eius reliquias legem Dei perdendam hominibus tradidisti: qui si legem diligeres, ut iuuenes Machabei, pro Dei legibus necareris ; quorum unus scilicet fratrum tyranno sacrilego hac fidei uoce respondit: »Tu quidem, scelerate et impie, de presenti uita nos perdis; rex autem mundi qui regnat in eternum et regni eius non erit finis, mortuos nos pro suis sanctis legibus, in eterne uite conseruationem [2 1Kb] resuscitabit« . Si hominis mortui testamentum flammis incenderes, nonne falsarius punireris? Quid de te ergo futurum est, qui sanctissimam legem Dei iudicis incendisti? Iudam facti uel in morte penituit: te non modo non penitet, uerum etiam nequissimus traditor nobis legem seruantibus persecutor et carnifex existis.

18. AUG. respondit: uide quid intersit inter uestras maledicas uoces, et nostras ueridicas assertiones. Attende paululum. Ecce exaggerasti crimen traditionis, et inuidiosissimis uerbis, uelut captiosus inuentor, Iude nos proditori comparasti [3 1Kb] . Ad hoc tibi ego cum breuissime respondero, Non feci quod dicis, non tradidi, falsa obiicis, nunquam id probabis: nonne omnis iste uerborum ingentium fumus repente dilabitur? An forte probare conaberis? Hoc ergo prius faceres, et deinde in nos tanquam in conuictos quo uelles cumulo inuectionis insurgeres. Ecce una uanitas; audi alteram.

19. Tu ipse cum de predicta Iude damnatione loquereris, dixisti, Ecce quantus est spiritus Prophetarum, ut cuncta futura pro presentibus uiderit, ut ante plurima secula nasciturus traditor damnaretur: et non  uidisti eadem prophetia stabili et certa et inconcussa ueritate, qua predictum est, quod unus discipulus traditurus esset Christum, predictum etiam quod totus mundus esset crediturus in Christum. Cur attendisti in prophetia hominem qui tradidit Christum, et non ibi attendisti orbem pro quo est traditus Christus? Quis tradidit Christum? Iudas. Quibus eum tradidit? Iudeis. Quid ei fecerunt Iudei? Foderunt, inquit, manus meas et pedes, dinumerauerunt omnia ossa mea: ipsi uero considerauerunt et conspexerunt me; diuiserunt sibi uestimenta mea, et super uestimentum meum miserunt sortem. Quantum sit ergo quod tanto pretio emptum est, in Psalmo ipso paulo post lege: Commemorabuntur et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam Domini est regnum, et ipse dominabitur gentium . Quis autem potest ad commemoranda cetera de orbe credituro innumerabilia prophetica documenta sufficere? Sed tu laudas prophetiam, quia uides in ea hominem qui uendidit Christum; nec in ea uides possessionem, quam emit uenditus Christus. Ecce altera uanitas; audi tertiam.

20. Inter multa tue inuectionis uerba, dixisti: Si hominis mortui testamentum flammis incenderes, nonne falsarius punireris? Quid de te ergo futurum est, qui sanctissimam legem Dei iudicis incendisti? Hec dicens non attendisti, quod te utique mouere deberet, quomodo fieri posset ut nos testamentum incenderemus, et in ea hereditate consisteremus, que illo testamento conscripta est: uos autem mirum est testamentum seruasse, et hereditatem perdidisse. Nonne in eo testamento scriptum est, Postula a me, et dabo tibi gentes hereditatem tuam, et possessionem tuam terminos terre ? Huic hereditati communica, et obiice mihi de testamento quod uoles. Nam que dementia est, ideo testamentum tradere te noluisse flammis, ut contra uerba litiges testatoris? Nos autem cum habeamus in manibus Gesta ecclesiastica et municipalia, in quibus legamus eos qui contra Cecilianum alterum episcopum  ordinauerunt, potius fuisse diuinorum codicum traditores; non tamen insultamus, non inuehimur in uos, nec sanctarum paginarum cineres in uestris manibus plangimus, nec Machabeorum tormenta flagrantia sacrilegio uestri timoris [1 1Kb] opponimus, dicentes, uestra potius membra quam Dei eloquia ignibus traderetis. Nolumus enim esse uani, ut alienis commissis, que aut ignoratis aut improbatis, uobis inanem strepitum concitemus. Quod autem uos a totius orbis communione separatos uidemus , si exaggerare uelim, tempus me citius quam uerba deficient. Et hoc tu si defendere uelis, ea es obiecturus orbi terrarum, que si obiicienda sunt, admones unde amplius accuseris; si obiicienda non sunt, non defenderis. Utquid ergo  inflaris aduersus me de traditione, que nec mea est, nec tua, si manet illud pactum, ut non nobis [1 1Kb] obiiciamus aliena; si autem non manet, tua potius est quam mea? Quanquam et manente illo pacto arbitror me iustissime dicere, ut ille iudicetur socius eius qui tradidit Christum, qui cum toto orbe non se tradidit Christo. Ergo, inquit Apostolus, Abrahe semen estis, secundum promissionem heredes . Et iterum dicit: Heredes quidem Dei, coheredes autem Christi . Idemque semen Abrahe ad omnes gentes pertinere demonstrat ex illo, quod Abrahe dictum est: In semine tuo benedicentur omnes gentes . Quapropter puto iustum esse quod postulo, ut testamentum Dei, quod iam olim apertum est, aliquantum aduertamus, et quem non inuenerimus traditi coheredem, ipsum iudicemus traditoris heredem; ille pertineat ad Christi uenditorem, qui Christum negat orbis emptorem. Nempe quando se post resurrectionem discipulis demonstrauit, et palpanda membra dubitantibus prebuit, hoc illis ait: Quoniam sic scriptum est, et sic oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Ecce a qua hereditate uos alienatis: ecce cui heredi resistitis. Itane uero parceret Christo in terra ambulanti, qui contradicit in celo sedenti? Adhuc non intelligitis quoniam quidquid nobis obiicitis, sermoni eius obiicitis. Promittitur christianus orbis, et creditur: impletur, et contradicitur. Cogitate, obsecro, quid pati pro tanta impietate debuistis; et tamen si quid passi estis nescio, non uidi, non feci: tu hodie, qui non pateris uim persecutionis mee, redde mihi rationem separationis tue. Sed iterum ac sepe dicturus es, que si non probas, ad neminem pertinent: si autem probas, ad me non pertinent.

CAPUT IX.---21. PETIL. dixit: His ergo criminibus septus, esse uerus episcopus non potes.

22. AUG. respondit: Quibus criminibus? Quid docuisti? quid ostendisti? Et si ostendisses crimina nescio quorum, quid hoc ad semen Abrahe, in quo benedicuntur omnes gentes?

CAPUT X.---23. PETIL. dixit: Si Apostoli persecuti sunt aliquem, aut aliquem tradidit Christus?

24. AUG. respondit: Possem quidem dicere ipsum satanam omnibus malis hominibus esse peiorem, cui tamen tradidit Apostolus hominem in interitum carnis, ut spiritus saluus sit in die Domini Iesu . Itemque alios, de quibus dicit: Quos tradidi satane, ut discant non blasphemare . Et Dominus Christus flagellatos expulit de templo improbos mercatores, ubi etiam connexum est testimonium Scripture dicentis, Zelus domus tue comedit me . Ecce inuenimus Apostolum traditorem, Christum persecutorem. Possem ista dicere,  et te in non paruos estus mittere, ut non querelas eorum qui patiuntur, sed animum eorum qui faciunt querere cogereris. Sed hinc noli laborare, non ea dico; sed dico ad semen Abrahe, quod est in omnibus gentibus, non pertinere, si quid non recte uobis factum est, fortasse a palea dominice segetis, que nichilominus est in omnibus gentibus. uos ergo reddite rationem separationis uestre. Sed prius attendite quales habeatis, quos uobis obiici non uultis; et uidete quam inique faciatis, cum aliena facta nobis obiicitis, etsi ea que dicitis probaretis. Ita nulla erit ratio separationis uestre.

CAPUT XI.---25. PETIL. dixit: At enim aliqui dicent, Filii non sumus traditoris. Eius est aliquis filius, cuius facta sectatur. Hi enim certissimi filii sunt, idemque parentibus similes, quos non ista caro nec sanguis, sed mores et facta parentibus consimiles genuerunt.

26. AUG. respondit: Paulo ante nichil contra nos dicebas, nunc etiam cepisti dicere aliquid et pro nobis. Hec enim propositio tua in eo te tenet, ut si nos hodie, cum quibus agis, non conuiceris traditores et homicidas, et si quid aliud criminaris, quidquid tale ostenderis in eis qui nos tempore precesserunt, omnino nobis obesse non possit. Quorum enim dissimilia facta habemus, eorum filii esse non possumus. Et uide quo te commiseris: si aliquem forte etiam nostre etatis hominem, et nobiscum uiuentem, de aliquo tali reatu forte conuiceris, nullo modo preiudicat omnibus gentibus, que in semine Abrahe benedicuntur, a quibus tu te separando sacrilegus inueniris. Ita , nisi omnes qui ubique sunt, noueris, omniumque mores et facta non solum didiceris, sed etiam demonstraueris tam mala esse quam dicis, non habes cur obiicias orbi terrarum, qui est in sanctis, nescio quos parentes, quibus eos probas esse consimiles. Nec te aliquid adiuuabit, si etiam demonstrare potueris, eos qui tales non sunt, cum eis qui tales sunt sumere Sacramenta communia. Primo quia uos ipsos respicere debetis, cum quibus ea celebretis, quibus detis, a quibus sumatis, et uobis eos obiici nolitis. Deinde, si filii sunt Iude, qui diabolus inter Apostolos fuit, quicumque facta eius imitantur: cur non filios Apostolorum dicamus, qui non facta sua cum talibus, sed Domini Sacramenta communicant, sicut Apostoli Dominicam cenam cum illo traditore sumpserunt? ideo uobis [1 1Kb] longe dissimiles, quod hominibus unitatem seruantibus hoc obiicitis, quod conscissa unitate uos facitis.

CAPUT XII.---27. PETIL. dixit: De se ipso Iudeis dicit Dominus Christus, Si non facio facta Patris mei, nolite mihi credere .

28. AUG. respondit: Iam supra respondi, Hoc et uerum est, et pro nobis contra uos est.

CAPUT XIII.---29. PETIL. dixit: Falsidicos et mendaces sic identidem obiurgat: »Filii diaboli estis, et ab initio enim ille accusator fuit, et in ueritate non stetit.«

 30. AUG. respondit: Non solemus legere, Ille accusator fuit; sed, Ille homicida fuit . Querimus autem unde fuerit diabolus homicida ab initio; et inuenimus, quod primum hominem occiderit, non gladium stringendo, aut aliquam uim corporaliter inferendo [1 1Kb] ; sed persuadendo peccatum, et a paradisi felicitate deiiciendo. Quod tunc paradisus, hoc nunc Ecclesia. Diaboli ergo filii sunt, qui homines ab Ecclesia seducendo interficiunt. Sicut autem per uerba Dei nouimus ubi sit plantatus paradisus, sic per uerba Christi ubi sit Ecclesia didicimus: Per omnes, inquit, gentes, incipiens ab Ierusalem. Ab isto uniuerso ad partem quamlibet quisquis separat hominem, ille diaboli filius et homicida conuincitur. Sed et uerbum, quod ipse posuisti, ut de diabolo diceres, Ille accusator fuit, et in ueritate non stetit, uide in quos conueniat. Accusatis enim orbem terrarum criminibus aliorum, quos etiam ipsos accusare potius quam conuincere potuistis; et in ueritate Christi non stetistis. Ille enim dicit, Ecclesiam per omnes gentes incipientem ab Ierusalem: uos autem, in parte Donati.

CAPUT XIu.---31. PETIL. dixit: Tertio quoque similiter persecutorum dementiam hoc nomine appellat: »Progenies uiperarum, quomodo fugietis iudicium gehenne? Ideoque mitto ad uos prophetas, et sapientes, et scribas; et ex illis occidetis, et crucifigetis, et flagellabitis in synagogis uestris, donec ueniat super uos omnis sanguis iustus, quem effudistis in terram a sanguine Abel iusti, usque ad sanguinem Zacarie filii Barachie, quem occidistis inter templum et altare« . Numquid uere carnaliter sunt filii uiperarum, ac non magis mente serpentes, et trilingui malitia, tactuque mortifero, et spiritu ueneni flagrantes [2 1Kb] ? uere uipere facti sunt, qui insontibus populis mortes morsibus uomuerunt.

32. AUG. respondit: Hec si dicam de talibus esse dicta, quales uos estis, respondebitis, Proba. Quid enim? tu probasti? Aut si eo putas probari quo dicuntur, non opus est eadem repetere. Recita illa ipsa tibi et a nobis in uos [3 1Kb] . Ecce et ego probaui, si hoc est probare. Et tamen disce quid sit probare. Neque enim extrinsecus quero documenta, ut uos uiperas probem. Ecce idipsum uipereum est, non habere in ore firmamentum ueritatis, sed uenenum maledictionis, sicut scriptum est, uenenum aspidum sub labiis eorum. Et quia hoc passim a quolibet in quemlibet dici potest, quasi quereretur, quorum? continuo subiecit, Quorum os maledictione et amaritudine plenum est . Cum ergo talia dicitis in homines per totum mundum dispersos, et quos omnino ignoratis, quorum etiam multi nec Ceciliani, nec Donati nomen audierunt: nec auditis in silentio respondentes, Non ad nos pertinet quidquid dicitis, non uidimus, non fecimus, quid loquamini penitus ignoramus: uos qui nichil aliud uultis,  quam dicere quod probare omnino non potestis, quid aliud quam os uestrum maledictione et amaritudine plenum est? Iam uidete utrum uos possitis ostendere non  esse uiperas, nisi ostenderitis omnes Christianos omnium gentium traditores esse, et homicidas, et non esse Christianos. Imo uero etiamsi potestis singulorum hominum per totum orbem diffusorum uitas et facta nosse et ostendere: tamen antequam id faciatis, cum temere ista iactatis, os uestrum uipereum est, os uestrum maledictione et amaritudine plenum est. Ostendite iam, si potestis, quem prophetam, quem sapientem, quem scribam occiderimus et crucifixerimus et flagellauerimus in synagogis nostris. Attendite quanto labore impenso, nullo modo probastis [1 1Kb] , quod Donatus et Marculus prophete fuerint, aut sapientes, aut scribe, quia non fuerunt. Quod etsi possetis, quid faciatis ut ostendatis a nobis occisos, quos nec nos ipsi nouimus? quanto minus orbis terrarum, cui uenenoso ore maledicitis  ? Aut unde potestis ostendere animum nos habere consimilem interfectoribus eorum, quos nec saltem ab aliquibus interfectos potestis ostendere? Attendite hec omnia, uidete utrum aliquid horum, uel de orbe terrarum uel orbi terrarum [2 1Kb] probare possitis: cui tamen quia maledicere non quiescitis, in uobis uera ostenditis, que de illo falsa iactatis.

33. Porro si nos uelimus probare uos esse interfectores Prophetarum, nimis longum sit ut per loca singula colligamus, quas furiosi uestri principes Circumcellionum et ipse caterue uinolentorum atque insanorum, non tantum [3 1Kb] ediderint ab initio schismatis uestri, sed et omnino edere non desistant strages. De proximo ago [4 1Kb] : proferantur eloquia diuina, que uersantur in manibus et nostris et uestris; eos teneamus interfectores Prophetarum, quos contradictores inuenerimus linguis Prophetarum. Quid doctius dici potest? quid citius ostendi potest? Mitius ageretis traiiciendo ferrum per uiscera Prophetarum, quam quod lingua interficere conamini uerba Prophetarum. Dicit Propheta: Commemorabuntur et conuertentur ad Dominum uniuersi fines terre . Ecce agitur, ecce impletur. uos autem non solum contra id quod dicitur, aures incredulas clauditis; sed etiam contra id quod iam geritur, linguas furiosas exseritis. Audiuit Abraham dictum, In semine tuo benedicentur omnes gentes : et credidit, et deputatum est illi ad iustitiam . uos uidetis factum, et reclamatis; et non uultis deputari uobis ad iniustitiam [5 1Kb] , quod recte deputaretur, etiamsi nondum factum, sed tantummodo dictum non crederetis.  Imo non solum non uultis uobis deputari ad iniustitiam: sed etiamsi quid pro hac impietate patimini, deputari uobis uultis ad iustitiam. Aut si non sunt iste persecutiones Prophetarum, quia non fiunt ferro, sed uerbo; que fuit causa, ut diuinitus diceretur, Filii hominum, dentes eorum arma et sagitte, et lingua eorum gladius acutus . Sed quando colligam ex Prophetis omnibus omnia testimonia Ecclesie toto orbe diffuse, que omnia contradicendo interficere et exstinguere conamini? Sed ligati estis: quia in omnem terram exiit sonus eorum, et in fines orbis terre uerba eorum . uerumtamen unum illud commemorabo ex ore Domini, qui testis est testium: Oportebat, inquit, impleri omnia que scripta sunt in Lege, et Prophetis, et Psalmis de me. Que sint hec, ipse indicet: Tunc aperuit illis sensum, inquit, ut intelligerent Scripturas, et dixit eis, Quoniam sic scriptum est, et sic oportebat Christum pati, et resurgere a mortuis, et predicari in nomine eius penitentiam et remissionem peccatorum per omnes gentes, incipientibus ab Ierusalem . Ecce quod scriptum est in Lege, et Prophetis, et Psalmis de Domino. Ecce quod de se, et de Ecclesia ipse Dominus aperuit, se ostendens, illam promittens. uos autem his tam [1 1Kb] manifestis testimoniis resistentes, et ea quia delere non potestis, deprauare conantes, quid faceretis, si inueniretis membra Prophetarum, qui sic seuitis in eloquia Prophetarum, ut nec Dominum audiatis impletorem, manifestatorem, expositorem Prophetarum? Nam quantum potestis, etiam ipsum ceditis, quando et ipsi non ceditis [2 1Kb] ?

CAPUT Xu.---34. PETIL. dixit: »De uobis quoque Dauid persecutoribus [3 1Kb] hec dicit: »Sepulcrum patens est guttur eorum, linguis suis dolose agebant, uenenum aspidum sub labiis eorum. Quorum os maledictione et amaritudine plenum est, ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt; non est timor Dei ante oculos eorum. Nonne cognoscent omnes qui operantur iniquitatem, qui deuorant plebem meam, sicut cibum panis« ?

35. AUG. respondit: Sepulcrum patens est guttur eorum, unde mendaciorum mortes exhalant. Os enim quod mentitur, occidit animam . Si autem nichil est uerius quam id quod dixit Christus, Ecclesiam suam per omnes gentes incipientem ab Ierusalem; nichil est mendacius quam id quod dicitis, in parte Donati. Lingue autem dolose sunt eorum, qui cum facta sua nouerint, non solum se dicunt iustos esse homines, sed etiam iustificatores hominum: quod de uno dictum est, Qui iustificat impium : et quod sit iustus et iustificans . Nam de ueneno aspidum, et ore maledictione et amaritudine pleno, satis diximus. ueloces pedes autem ad effundendum sanguinem, etiam Maximianistas habere dixistis: testis est plenarii uestri concilii sententia,  toties Gestis proconsularibus et municipalibus allegata. Illi autem neminem, quantum audimus, corporaliter occiderunt. Intellexistis ergo etiam spirituali cede animarum sanguinem fundi gladio schismatis, quod in Maximiano damnastis. uidete ergo si non sint pedes uestri ueloces ad effundendum sanguinem, cum preciditis homines ab unitate orbis terrarum, si hoc in Maximianistis recte dixistis, quia preciderunt aliquos a parte Donati. Itane nos uiam pacis non cognouimus, qui studemus seruare unitatem spiritus in uinculo pacis; et uos eam nostis, qui sermoni Christi quem habuit post resurrectionem cum discipulis suis, tam pacifico, ut inde inciperet dicens, Pax uobiscum , ita resistitis [1 1Kb] , ut nichil aliud quam hoc ei dicere conuincamini: Tu quod dixisti de unitate omnium gentium falsum est, nos quod dicimus de crimine omnium gentium uerum est? Qui dicerent ista, si esset timor Dei ante oculos eorum? uidete itaque si non ista quotidie dicendo plebem Dei diffusam toto orbe terrarum, tanquam cibum panis dentibus finire conamini.

CAPUT XuI.---36. PETIL. dixit: »Monet etiam Dominus Christus, Cauete a pseudoprophetis, qui ueniunt ad uos in uestimentis ouium [2 1Kb] , intus autem sunt lupi rapaces: ex fructibus eorum cognoscetis eos« .

37. AUG. respondit: Si abs te queram, quibus nos fructibus lupos rapaces esse cognoscatis; dicturus es crimina aliena, nec in eis quorum esse dicuntur unquam probata. Si autem tu a me queras, quibus fructibus uos potius esse lupos rapaces cognoscamus; obiicio schismatis crimen, quod tu negabis, ego autem statim probabo: neque enim communicas omnibus gentibus et illis Ecclesiis apostolico labore fundatis. Hic dicturus es: Non communico traditoribus et homicidis. Respondet tibi semen Abrahe: Hec sunt illa crimina, uel non uera, uel non mea. Sed hec interim sepono, tu ostende Ecclesiam. Iam uox illa mihi sonabit, quam in pseudoprophetis uitandam Dominus monuit ostendentibus partes, et ab uniuerso alienare conantibus: Ecce hic est Christus, ecce illic. Sed usque adeo putas ueras oues Christi cor non habere, quibus dictum est, Nolite credere ; ut lupum audiant dicentem, Ecce hic est Christus; et pastorem non audiant dicentem, Per omnes gentes, incipientibus ab Ierusalem?

CAPUT XuII.---38. PETIL. dixit: Sic, sic, improbe persecutor, quocumque te uelamine bonitatis obtexeris, quocumque nomine pacis bellum osculis geras, quolibet unitatis uocabulo hominum genus illicias; qui hactenus fallis ac decipis, uere diaboli filius es, dum moribus indicas patrem.

39. AUG. respondit: Hec a nobis in uos dicta esse reputa: et ut noueris in quos potius conueniant, que superius dixi commemora.

 CAPUT XuIII.---40. PETIL. dixit: Nec adeo mirum, quod tibi nomen episcopi illicite assumis. Hec est uera diaboli consuetudo, ita demum decipere si sibimet uindicet uocabulum sanctitatis, Apostolo predicante: »Nec mirum est,« inquit, »si ipse satanas transfigurat se uelut angelum lucis, et ministros suos quasi ministros iustitie .« Nec mirum est ergo quod te falso episcopum uocas. Nam et illi angeli perditi, amatores uirginum mundanarum, qui carnem corrumpendo corrupti sunt, licet diuinis exuti uirtutibus angeli esse desierint, nomen tamen retinent angelorum, seseque semper angelos putant, qui diuina soluti militia in exercitum diaboli similes transierunt, Deo magno clamante, »Non permanebit spiritus meus in hominibus istis in eternum, quoniam caro sunt« . Quibus reis ac uobis dicet Dominus Christus, »Ite in ignem eternum, quem parauit Pater meus diabolo et angelis eius« . Si angeli mali non essent, diabolus angelos non haberet; quos et sanctus Apostolus in illo iudicio resurgendi a sanctis hominibus dicit esse damnandos: »Nescitis quoniam angelos iudicabimus ? Si ueri angeli essent, iudicium in angelos Dei homines non haberent. Sic quoque apostoli sexaginta, qui cum Domino Christo duodecim derelictis, a fide apostate recesserunt, in tantum hominibus miseris adhuc putantur apostoli, ut ex his Manicheus et ceteri multis diabolicis sectis multas animas implicent, quas ut caperent perdiderunt  . Nam profecto perditus Manicheus, si tamen fuit, non in illis sexaginta ponendus est, si nomen eius apostoli inter duodecim continetur, aut in locum Iude traditoris subrogato Mathia, uoce Christi ordinatus est, ut tertius decimus Paulus [1 1Kb] , qui sese Apostolorum nouissimum memorat, ne quisquis esset posterior apostolus crederetur. Sic enim dixit: »Ego enim sum nouissimus Apostolorum, qui non sum dignus uocari apostolus, quia persecutus sum Ecclesiam Dei« . Nec in hoc uobis blandiamini; Iudeus hec fecerat: licet et uos nobis perniciem ut Pagani faciatis. Bellum namque illicite geritis [2 1Kb] , quibus non licet repugnare. uos enim cupitis uiuere [3 1Kb] nobis occisis, nobis uero uictoria est fugere uel occidi.

41. AUG. respondit: uideris quemadmodum testimonia Scripturarum posueris, uel quomodo intellexeris; nichil ad rem de qua nunc agitur. Ad hoc enim certe ista omnia dixisti, ut probares esse falsos episcopos, sicut sunt falsi angeli et falsi apostoli. Nouimus et nos, esse falsos angelos et falsos apostolos et falsos episcopos, et sicut dicit uerus apostolus, falsos fratres : sed cum ab utrisque aduersus inuicem possint ista iactari, probare aliquid opus est, non inaniter loqui. In quos tamen conueniat crimen  fallacie, recole que supra diximus, et inuenies: ne tedio simus legentibus, eadem sepius repetendo. Et tamen quid hoc ad Ecclesiam toto orbe terrarum diffusam, siue quod de palea eius, que cum illa per totum mundum est, potueris dicere; siue quod de Manicheo dixisti, uel de ceteris diabolicis sectis? Si enim ad triticum non pertinet quidquid etiam de palea dicitur que adhuc cum illo est; quanto minus pertinent ad membra Christi toto orbe diffusa, tam olim et tam aperte separata portenta  ?

CAPUT XIX.---42. PETIL. dixit: Iubet nobis Dominus Christus, »Cum uos persecuti fuerint homines in ciuitate ista, fugite in alteram: quod si in ea uos persequentur, fugite in aliam. Amen dico uobis, non consummabitis ciuitates Isrel, donec ueniat Filius hominis.« . Si de Iudeis et Paganis nobis premonet, tu qui christianum te memoras, dira facta Gentilium non debes imitari. An sic Deo seruitis, ut uestris manibus occidamur? Erratis, erratis, si hoc creditis miseri. Nam non habet Deus carnifices sacerdotes.

43. AUG. respondit: Fugere de ciuitate in ciuitatem a facie persecutionis, non hereticis uel schismaticis preceptum siue permissum est, quod estis uos; sed predicatoribus Euangelii, cui resistitis uos. Quod ut facile probemus; nunc certe in ciuitatibus uestris estis, et nemo uos persequitur. Prodeundum ergo uobis est, et reddenda ratio separationis uestre. Neque enim sicut excusatur infirmitas carnis, quando cedit uiolentie persecutionis, sic debet et ueritas cedere falsitati. Proinde si persecutionem patimini, quare non dimittitis ciuitates in quibus estis, ut impleatis quod ex Euangelio commemoratis? Si autem non patimini persecutionem, quare nobis respondere non uultis? Aut si timetis forte, ne cum responderitis, persecutionem patiamini; quomodo ergo imitamini eos predicatores, quibus dictum est, Ecce mitto uos sicut oues in medio luporum? Quibus item dictum est, Nolite timere eos qui corpus occidunt, animam autem non possunt occidere ? Et quomodo non facitis contra preceptum Petri apostoli, qui ait: Parati semper ad responsionem omni poscenti uos de fide et spe uestra ? Postremo, quare per uiolentissimas turbas etiam ultro improbi estis Ecclesiis catholicis, ubi potueritis [1 1Kb] ? quod innumerabilibus exemplis res ipsa indicat? Sed dicitis uos loca uestra defendere, et resistitis fustibus et cedibus quibuscumque potueritis. Quare ibi non audistis uocem Domini dicentis, Ego autem dico uobis, non resistere malo ? Aut si fieri potest, ut aliquando recte per uim corporalem resistatur uiolentis, nec ideo preceptum uioletur quod audimus a Domino, Ego autem dico uobis, non resistere malo: cur non etiam hoc fieri potest, ut per ordinatas et legitimas potestates de sedibus que illicite usurpantur, uel ad iniuriam Dei retinentur, pius expellat impium, et iustus iniustum? Neque enim eo modo persecutionem  passi sunt pseudoprophete ab Elia, quomodo ipse Elias a rege nequissimo . Aut quia flagellatus est Dominus a persecutoribus, propterea passionibus eius comparandi sunt quos ipse de templo flagellatos eiecit. Restat ergo ut nichil aliud requirendum esse fateamini, nisi utrum iuste an impie uos separaueritis a communione orbis terrarum. Nam si hoc inuentum fuerit quod impie feceritis, non miremini si non desunt ministri Deo per quos flagellemini: quia persecutionem patimini, non a nobis, sed, sicut scriptum est, ab ipsis factis uestris .

CAPUT XX.---44. PETIL. dixit: Clamat rursus de celo Dominus Christus ad Paulum: »Saule, Saule, quid me persequeris? Durum est tibi contra stimulum calcitrare« . Saulus tunc dictus est, ut ei postmodum Baptisma componeret nomen. uobis ergo non durum est Christum toties persequi in sacerdotibus suis [1 1Kb] , Domino ipso clamante, »Ne tetigeritis christos meos« ? Sanctorum computate tot funera, et uiuacem Christum toties occidistis. Postremo si sacrilegus non sis, sanctus esse non potes homicida.

45. AUG. respondit: Defendite uos ipsos a persecutione, quam passi sunt a uestris qui cum Maximiano se a uobis separauerunt; et illic inuenietis defensionem nostram. Si enim dicitis non uos fecisse; Gesta proconsularia et municipalia recitamus. Si dicitis recte uos illis fecisse; cur ipsi talia pati non uultis? Si dicitis, Sed nos schisma non fecimus; hoc ergo queratur, et antequam constet an ita sit, nemo persecutores accuset. Si dicitis etiam schismaticos persecutionem pati non debuisse: quero utrum et de basilicis, in quibus insidiantur ad seducendos infirmos, expelli per ordinatas potestates non debeant? Si dicitis, nec hoc debere: reddite prius Maximianistis basilicas, et sic nobiscum agite. Si dicitis debere: querite iam quid pati debeant a potestatibus ordinatis, qui eis resistendo, Dei ordinationi resistunt. Unde aperte Apostolus dicit: Non enim sine causa gladium portat; uindex est enim in iram ei qui male agit . Quod si omnino diligenter ueritate tractata hoc inuentum fuerit, ut nec per iudicia publica schismatici aliquid pati debeant, nec de locis insidiarum et fallaciarum suarum pelli; et dixeritis uobis displicere, quod Maximianiste a quibusdam uestris ista perpessi sunt: cur non liberius [2 1Kb] de toto agro Domini, id est, de toto mundo clamant frumenta dominica, Nec ad nos pertinet quod zizania uel quod palea nostra committit, quia displicet nobis? Si uobis sufficere ad purgationem fatemini, quoniam quidquid mali fit a uestris, displicet uobis: quare uos ergo separastis? Hinc enim uos accusat ipsa uestra defensio. Si enim propterea uos ab iniquis partis Donati [3 1Kb] non separatis, quia unusquisque sarcinam suam portat; cur ab iniquis orbis terrarum, quos putatis aut fingitis, uos separastis? An ut sarcinam schismatis omnes pariter portaretis?

 46. Et cum querimus a uobis, quos uestrum a nostris probetis occisos. Nullam quidem legem ab imperatoribus datam ut occideremini recolo. Illi autem de quibus maximam inuidiam facere soletis, Marculus et Donatus, ut moderatius dixerim, incertum est utrum se ipsi precipitauerint, sicut uestra doctrina non cessat quotidianis exemplis; an uero alicuius potestatis iussu precipitati sint. Si enim incredibile est magistros Circumcellionum solitas mortes sibimet intulisse, quanto incredibillus potestates Romanas insolita supplicia iubere potuisse? Itaque de hac re, quam nimis inuidiosam putatis, si uerum est quod dicitis, quid hoc pertinet ad dominicum triticum? Palea que foras uolauit, paleam que intus remansit accuset: non enim tota poterit, nisi uentilabro ultimo separari. Si autem falsum est, quid mirum si palea tanquam leui flatu dissensionis ablata, etiam dominicum triticum falsis criminationibus insectatur? Quapropter de omnibus talibus inuidiosis criminibus hoc uobis frumentum Christi, quod per agrum, id est, per totum mundum cum zizaniis crescere iussum est, libera et secura uoce respondet: Si non probatis quod dicitis, ad neminem pertinet; si autem probatis, ad me non pertinet. Ex quo fit ut quicumque se ab ista unitate frumenti propter zizaniorum uel palee crimina separauit, propter ipsum dissensionis et schismatis malum nec ab ipso crimine homicidii se possit defendere, dicente Scriptura, Qui odit fratrem suum, homicida est .

CAPUT XXI.---47. PETIL. dixit: Ergo, ut diximus, Dominus Christus clamauit ad Paulum, »Saule, Saule, quid me persequeris? Durum est tibi aduersus stimulum calcitrare.« Dixit autem Paulus: »Quis es, Domine?« Eique responsum est: »Ego Christus Nazarenus, quem tu persequeris.« Et ille tremens ac stupens dixit: »Domine, quid me uis facere?« Et Dominus ad illum: »Surge, et intra in ciuitatem, et dicetur tibi quid te oporteat facere.« Et interpositis, »Surrexit autem Saulus de terra, apertisque oculis suis nichil uidebat.« O ultrix furoris cecitas, oculorum persequentis lumen obnubilas, solo Baptismo recessura! uideamus ergo in ciuitate quid gessit. »Introiit,« inquit, »Ananias ad Saulum, et cum imposuisset ei manus, ait: Saule frater, Dominus misit me iehsu, qui uisus est tibi in uia qua ueniebas, ut uideas et implearis Spiritu sancto. Confestim ceciderunt ab oculis eius tanquam squame, et uisum recepit, et surgens baptizatus est« . Cum igitur Paulus a crimine persequendi Baptismo liberatus, oculos sumpserit innocentes; cur non uis persecutor et traditor cecus falso baptismate ab iis quos insequeris baptizari?

48. AUG. respondit: Nec persecutorem nec traditorem probas, quem uis denuo baptizare. Et si probas aliquem, non est tamen denuo baptizandus persecutor et traditor, si iam Christi Baptismo baptizatus est. Paulum quippe propterea baptizari oportuit, quia nunquam tali baptismo tinctus fuit. Itaque nichil habet simile ad causam quam nobiscum agitis, quod de Paulo interponere uoluisti. Sed si hoc non interposuisses,  puerili declamationi locum non inuenisses, ubi diceres, O ultrix furoris cecitas, solo Baptismo recessura! Quanto enim fortius in uos exclamandum est, O ultrix furoris cecitas, que non Paulo comparata, sed Simoni, nec accepto Baptismo recedit a uobis? Nam si persecutores ab eis quos persequuntur baptizandi sunt, Primianus a Maximianistis baptizetur, quos instantissime persecutus est.

CAPUT XXII.---49. PETIL. dixit: At enim constanter opponitis, dixit Apostolis Christus, »Qui semel lotus est, non habet causam nisi pedes lauandi, sed est mundus totus.« Si uerba ista plene discutias, subsequentibus obtineris. Sic namque locutus est, dicens: »Qui semel lotus est, non habet causam nisi pedes lauandi, sed est mundus totus. Et uos mundi estis, sed non omnes.« Hoc autem dixit propter Iudam, qui eum fuerat traditurus . Quisquis ergo traditor factus es, Baptismum perdidisti. Denique postquam ipse damnatus est traditor Christi, Apostolos undecim sic plenius confirmauit: »Iam uos mundi estis, propter sermonem quem locutus sum uobis. Manete in me, et ego in uobis« . Et iterum his undecim dixit: »Pacem meam do uobis, pacem meam dimitto uobis« . Cum hec ergo damnato, ut diximus, traditore, Apostolis undecim dicta sint, uos quoque traditores similiter pacem et Baptismum non habetis.

50. AUG. respondit: Si ergo perdidit Baptismum traditor, quisquis a uobis baptizatus postea traditor factus fuerit, si ad uos redire uoluerit, denuo baptizetur. Quod si non facitis, satis uos ipsi iudicatis falsum esse quod dictum est, Si quis ergo traditor factus es, Baptismum perdidisti. Si enim perdidit, redeat et recipiat: si autem redit et non recipit, non perdiderat. Deinde, si propterea dictum est Apostolis, Iam uos mundi estis; et, Pacem meam do uobis; quia iam inde discesserat traditor: non erat ergo munda et pacifica cena illa tanti Sacramenti, quam priusquam [1 1Kb] ille exiret, omnibus dedit. Quod si clausis oculis dicere audetis, quid faciamus nisi potius nos exclamemus, O ultrix furoris cecitas eorum qui uolunt esse legis doctores, sicut dicit Apostolus, non intelligentes neque que loquuntur, neque de quibus affirmant ? Nisi tamen pertinacie cecitas impediret, non erat difficilis intellectus, ut uideres non dixisse Dominum presente Iuda, Nondum mundi estis; sed, Iam uos mundi estis. Addidit autem, non omnes; quia ibi erat qui mundus non erat: qui tamen si presentia sua ceteros pollueret, non eis diceretur, Iam uos mundi estis: sed diceretur, ut dixi, Nondum mundi estis. Postquam uero ille discessit, dixit eis, Iam uos mundi estis; nec addidit, Sed non omnes: quia iam discesserat, quo etiam presente, sicut eis dictum est, mundi erant, sed non omnes, quia erat illic unus immundus. Quapropter his uerbis magis Dominus declarauit, in uno cetu hominum eadem Sacramenta sumentium, aliquorum  immunditiam mundis obesse non posse. Certe si putatis apud nos esse similes Iude, hec uerba nobis dicite, Mundi estis, sed non omnes. Non autem hoc dicitis: sed dicitis propter quosdam immundos, Immundi estis omnes. Hoc discipulis Dominus Iuda presente non dixit: et ideo qui hoc dicit, non didicit a bono magistro quod dicit.

CAPUT XXIII.---51. PETIL. dixit: Quod si nos bis Baptismum facere dicitis, imo uos facitis qui occiditis baptizatos: non quia baptizatis hoc dicimus, sed quia unumquemque dum occiditis, sanguine suo facitis baptizari. Etenim baptismum aque uel spiritus, extorto sanguine martyris quasi factum est geminum. Sic autem ipse quoque Saluator baptizatus primitus a Ioanne, baptizandum sese professus est iterum, non iam aqua, nec spiritu, sed sanguinis baptismo, cruce passionis: sicut scriptum est, »Accesserunt ad eum duo discipuli filii Zebedei dicentes: Domine, cum ueneris in regnum tuum, fac nos sedere unum ad dexteram tuam, et alterum ad sinistram. Respondit eis iehsu: Difficilem rem petitis. Numquid calicem quem ego bibiturus sum, potestis bibere; et baptismo quo ego baptizor baptizari? Dixerunt illi: Possumus. Et ait illis: Calicem quidem quem ego bibiturus sum, bibere potestis; et baptismo quo ego baptizor baptizabimini« , et cetera. Si hec duo sunt baptismata, uestra nos laudatis inuidia, profitemur. Cum enim nostra corpora occiditis, bis baptismum facimus, sed baptismo nostro et sanguine baptizamur, ut Christus. Erubescite; erubescite persecutores; similes Christo martyres facitis, quos post aquam ueri Baptismatis sanguis baptista perfundit.

52. AUG. respondit: Primo cito respondemus, quia non uos occidimus, sed ipsi uosmetipsos uera morte occiditis, cum uos ab unitatis uiua radice preciditis. Deinde, si omnes qui occiduntur sanguine suo baptizantur, omnes latrones, iniqui, impii, scelerati, qui damnati feriuntur, martyres habendi sunt, quia suo sanguine baptizantur. Si autem non baptizantur sanguine suo, nisi qui occiduntur propter iustitiam; quia ipsorum est regnum celorum : uidistis prius esse querendum propter quid patimini, et postea quid patimini. Quid ergo bucce inflantur antequam facta defendantur? Quid perstrepit lingua antequam probetur uita? Si schisma fecisti, impius es: si impius es, ut sacrilegus moreris, cum pro impietate puniris: si ut sacrilegus moreris, quomodo tuo sanguine baptizaris? An dicis, Non feci schisma? Hoc ergo queramus: quid ante clamas quam probas?

53. An dicis, Etsi sacrilegus sum, a te occidi non debeo? Alia questio est de atrocitate facti mei, quod nunquam ueraciter demonstras; alia de Baptismo sanguinis tui, unde te mendaciter iactas. Nam neque occidi te, nec probas te ab aliquo occidi: nec si probes, ad me pertinet quicumque te occiderit, siue secundum potestatem legitime a Domino datam iuste fecerit, siue sicut messis dominice palea cupiditate aliqua mala scelus admiserit: sicut ad te non pertinet qui recentibus temporibus cum intolerabili potentatu  etiam militibus sibi comitantibus, non quia timebat aliquem, sed ut ab omnibus timeretur, uiduas oppressit, pupillos euertit, aliena patrimonia prodidit, aliena matrimonia separauit, res uendendas innocentium procurauit, uenditarum pretia cum dominis plangentibus diuisit. Ex me ista dicere uidear, si non tacito nomine agnoscitur de quo dicam  . Que si uera sunt; sicut ad uos ista non pertinent: ita nec quidquid dicis, ad nos etiam si uera diceres. Si autem falsa fama de illo collega uestro iusto et innocente mentita est; nullo modo etiam fame credendum est, que de innocentibus tanquam de traditoribus codicum, uel tanquam de interfectoribus hominum seminata est. Huc accedit, quia ego illum commemoro qui uobiscum uixit, cuius natalitia tanta celebratione frequentabatis, cui pacis osculum inter Sacramenta copulabatis, in cuius manibus Eucaristiam ponebatis, cui uicissim danti manus porrigebatis, cuius aures inter tantos Africe gemitus surdas libera uoce offendere timebatis: quem nescio quis uestrum, quia uel ex obliquo urbanissime tetigit, ut ei diceret quod Comitem  haberet Deum, ingenti laude ferebatur. Tu autem illos nobis obiicis, cum quibus non uiximus, quorum faciem non uidimus, quorum etate uel pueri uel fortasse nondum nati eramus. Que est ista tanta iniquitas atque peruersitas, uelle nobis imponere sarcinas ignotorum, cum uos portare nolitis amicorum? Clamat Scriptura diuina, uidebas furem, et concurrebas cum eo . Si te non contaminauit quem uidisti, cur mihi obiicis quem uidere non potui? An dicis, Non cum eo concurri, quia facta eius displicebant mihi? Sed nempe ad altare accedebas cum eo. Age iam, ut te defendas, discerne ista, et dic aliud esse concurrere in peccatum, sicut concurrerunt duo seniores castitati Susanne insidiantes; aliud cum fure accipere Domini Sacramentum, sicut Apostoli cum Iuda etiam primam illam cenam acceperunt. Faueo defensioni: sed cur non attendis quanto facilius in hac tua defensione absolueris gentes et terminos terre, qua hereditas Christi diffunditur? Si enim potuistis furem uidere, et cum fure uiso Sacramenta communicare, tamen peccatum non communicare: quanto minus potuerunt remotissime nationes cum Afris traditoribus uel persecutoribus, etiamsi uera diceretis et ostenderetis, malefacta habere communia, quamuis cum eis tenerent Sacramenta communia? An dicis, Ego illum episcopum uidi, furem uero illum non uidi. Dic quod uis, etiam huic faueo defensioni, et in hac absolutus est a uestris criminationibus orbis terrarum. Si enim uobis licuit cogniti hominis ignorare uitam, cur totus mundus ignotos ignorare non sinitur? Nisi forte Donatistis licet nescire quod scire nolunt, gentibus non licet nescire quod scire non possunt.

54. An dicis, Aliud est furtum, aliud traditio uel persecutio? Concedo aliud esse; nec modo laborandum  est, quid intersit, ostendere. Attende compendium. Si te ille non fecit furem, quia tibi non placet furtum: quis potest facere traditores aut homicidas, eos quibus displicet siue traditio siue homicidium? Prius igitur confitere te esse quidquid mali fuit Optatus, quem noueras: et uel sic mihi obiice quidquid mali fuerunt, quos ego non noueram. Nolo mihi dicas, Sed illa magna sunt, ista parua. Prius enim oportet fatearis ipsa parua de te, non ut ego quoque fatear, sed ut uel sinam te dicere nescio que magna de me. Optatus quem noueras, fecit te furem, quia collega tuus fuit, an non fecit? Responde unum de duobus. Si dicis, Non fecit; quero cur non fecit: quia nec ipse fur fuit? an quia nescis? an quia tibi displicuit? Si quia nec ipse fuit: multo magis illos de quibus nos arguistis, tales fuisse, quales dicis, credere non debemus. Si enim de Optato non est credendum quod et Christiani et Pagani et Iudei, postremo et nostri et uestri dicunt; quanto minus credendum est quod uos de aliquo dicitis? Si quia nescis: respondent tibi omnes gentes, Multo magis nos nescimus quidquid de illis obiicis nobis. Si quia tibi displicuit: eadem tibi uoce respondent, Quamuis nunquam probaueris, talia tamen displicent nobis. Si autem dicis, Ecce me furem fecit Optatus ille quem noueram, quia collega meus fuit, et cum illo ad altare accedere solebam cum ista committeret; sed non curo, quia leue est peccatum: te autem illi traditorem homicidamque fecerunt. Respondeo, non me concedere ut ego quoque traditor et homicida factus sim peccatis alienis, quia tu te alieno peccato furem factum esse confessus es: neque enim iudicio nostro, sed ore tuo fur factus es. Nos enim dicimus unumquemque sarcinam suam portare, sicut Apostolus testis est : tu uero non quia furtum fecisti, uel furto consensisti, sed quia id quod alius fecit ad te pertinere existimasti, sub sarcina Optati ultro tuos humeros subdidisti. Nam sicut Apostolus ait, cum de cibis loqueretur, Scio et confido in Domino Iesu, quia nichil commune per ipsum, sed ei qui existimat aliquid commune esse, illi commune est : eadem regula dici potest, aliena peccata ad eos non pertinere quibus displicent; sed si quis existimat ad se pertinere, pertinent ad eum. Quapropter tu nos non tenes traditores, nec homicidas, etiamsi aliquid tale probes de iis qui nobiscum Sacramenta communicant: te autem, etiamsi tibi displiceat quidquid fecit Optatus, furem tamen tenemus, non per calumniam nostram, sed per sententiam tuam. Et ne putes hoc leue esse; Apostolum lege dicentem, Neque fures regnum Dei possidebunt . Qui autem regnum Dei non possidebunt, non erunt utique ad dexteram inter illos quibus dicetur, uenite, benedicti Patris mei, percipite regnum quod uobis paratum est ab origine mundi. Si ibi non erunt, ubi erunt, nisi ad sinistram? Inter illos ergo quibus dicetur, Ite in ignem eternum, qui paratus est diabolo et angelis eius . Frustra ergo te securum facis, leue putando peccatum, quod a regno Dei separat, et in ignem mittit eternum.  Quanto melius ad ueram confessionem confugies, et dices: Unusquisque nostrum proprium onus portabit, et a tritico paleam uentilabrum ultimum separabit?

55. Sed uidelicet times ne statim tibi dicatur: Cur ergo dum aliis aliena onera conamini imponere, ausi uos estis ante ultimum uentilabrum a totius mundi dominica segete separare? Itaque uos, quibus displicent facta uestrorum, dum cauetis ne uobis obiiciatur schisma quod omnes fecistis, etiam peccatis uos implicatis, que uos non fecistis: et dum timet disertus Petilianus, ne mihi liceat dicere, non me esse talem qualem fuisse putat Cecilianum, ipse cogitur dicere esse se talem qualem fuisse nouit Optatum. An tu non es talis, qualem illum fuisse Africa tota conclamat? Nec nos ergo tales sumus, quales illos quos nobis obiicitis, uel error uester suspicatur, uel furor infamat, uel ueritas probat: multo minus talia sunt per omnes gentes frumenta dominica, que istorum nec nomen audierunt. Nulla igitur causa est, cur tanto scelere separationis et sacrilegio schismatis pereatis. Et tamen si quid pro hac tanta impietate diuino iudicio patiamini, etiam baptizari uos uestro sanguine dicitis: ut parum sit quod diuisi [1 1Kb] non compungimini, nisi etiam puniti gloriemini.

CAPUT XXIu.---56. PETIL. dixit: At enim in eodem perduratis: »Qui semel lotus est, non habet causam nisi pedes lauandi« . Semel est quod habet auctorem, semel est quod ueritas firmat.

57. AUG. respondit: Baptismus in nomine Patris et Filii et Spiritus sancti Christum habet auctorem , non quemlibet hominem: et Christus est ueritas, non quilibet homo.

CAPUT XXu.---58. PETIL. dixit: Nam cum reus falsa committas, bis Baptisma ego non facio, quod semel ipse non facis.

59. AUG. respondit: Nec reos nos probas; et si reus baptismo falso baptizat, non habent uerum Baptismum, quotquot ab eis baptizantur, qui apud uos non solum manifesti, sed etiam occulti iam rei sunt. Si enim rem Dei dat, qui Baptismum dat; cum iam Deo reus est, quomodo rem Dei dat, si reus uerum Baptismum non dat? Sed enim [2 1Kb] exspectatis ut et uobis reus sit, quasi quod daturus est uestrum sit.

CAPUT XXuI.---60. PETIL. dixit: Nam si ueris falsa permisceas, iisdem sepe uestigiis uerum falsitas imitatur. Sic, sic hominem simulat nature pictura uerum, que coloribus exprimit falsas facies ueritatis. Sic, sic speculi nitor uultum rapit, ut reuocet oculos intuentis: sic, sic offert proprios uenientibus uultus, ut ipsa sibimet inuicem facies uenientis occurrat: tantumque ualet munda fallacia [3 1Kb] , ut ipsi se, qui peruident oculi, quasi in altero sese cognoscant. Ipsa quoque umbra cum steterit, imagines geminat magna ex parte mendacio diuidens unitatem. Numquid ideo uerum est, quia figura mentitur?  Sed aliud est hominem pingere, aliud generare. Nam quis patri filios exoptanti falsos fingit infantes? aut quis picture mendacio ueros heredes exspectet? Profecto dementis est animi, dimisso eo quod uerum est, amare picturam.

61. AUG. respondit: Itane non erubescis, etiamsi in homine fallacissimo fuerit, Baptismum Christi falsitatem uocare? Absit quidem ut dominicum frumentum quod per totum agrum, id est, hunc mundum, usque ad messem, id est, usque in finem seculi inter zizania crescere iussum est , uestris maledictis interiisse credatur. uerumtamen et in ipsis zizaniis, que usque in finem non colligi, sed tolerari precepta sunt, et in ipsa palea, que nonnisi ultimo uentilabro tota separabitur ; audet quisque dicere falsum esse Baptisma quod in nomine Patris et Filii et Spiritus sancti datur et sumitur? Quos testimonio grauidatarum [1 1Kb] feminarum conuictos, uel collegas uel presbyteros uestros ab honore deponitis , quero, antequam conuincerentur, utrum fallaces fuerint, an ueraces? Respondebis utique, Fallaces. Cur ergo uerum Baptismum et habebant, et dabant? Cur in eis diuinam ueritatem non corrumpebat humana fallacia? Nonne uerissime scriptum est, Sanctus enim Spiritus discipline effugiet fictum ? Fictos ergo istos cum sanctus Spiritus fugeret, cur apud eos Baptismi ueritas erat, nisi quia Spiritus sanctus hominis fallaciam, non ueritatem Sacramenti fugiebat? Porro si et fallaces habent Baptismum uerum, qui hoc habent quod ueraces [2 1Kb] habent? Unde te oportet aduertere sermonem tuum potius esse pigmentis puerilibus coloratum: et ideo qui neglecto uerbo uiuo [3 1Kb] fucis talibus delectatur, ipse amat pro ueritate picturam.

CAPUT XXuII.---62. PETIL. dixit: At enim dicit apostolus Paulus, »Unus Deus, una fides, unum Baptisma« . Unum nos profitemur; nam certum est eos qui duo existimant, insanire.

63. AUG. respondit: In uos ista dicitis, sed insaniendo nescitis. Illi enim dicunt duo baptismata, qui aliud existimant habere iustos, aliud iniquos; cum neque istorum neque illorum sit, sed sit Christi in utrisque unum; quamuis ipsi non sint unum, sed id quod est unum, isti habeant ad salutem, illi ad perniciem.

CAPUT XXuIII.---64. PETIL. dixit: uerum ut aliquid comparem, solem geminum uideri furiosis, licet nubes cerulea sepe concurrat, eiusque decolor facies splendore percussa, dum radii solis ab eadem redeunt, quasi proprios radios emittere uideatur: sic, sic in fide Baptismatis aliud est querere imagines, aliud agnoscere ueritatem.

65. AUG. respondit: Quid loqueris, queso? Quando  nubes cerulea radios solis percussa repercutit, numquid furiosis quasi duo soles apparent, ac non omnibus qui intuentur? Cum autem furiosis ita uidetur, solis ipsis uidetur. Sed si molestum non est quod admoneo, uide potius ne forte talia dicere et sic loqui furiosum sit. Nempe tamen [1 1Kb] hoc dicere uoluisti, iustos habere ueritatem Baptismi, iniustos autem imaginem: si ita est, audeo dicere imaginem fuisse in illo uestro  , cui non Deus, sed quidam Comes  erat Deus: ueritatem autem uel in te uel in illo qui hoc in eum eleganter emisit, quando ei dixit, Cui Comes est Deus. Et discernite illos quos uterque baptizauit, et in aliis approbate Baptismum uerum, ab aliis autem excludite imaginem, et introducite ueritatem.

CAPUT XXIX.---66. PETIL. dixit: Sed ut hec minora discurram; numquid ius dicit, qui non est curie magistratus, aut id quod dixerit ius est, cum priuati persona publica iura perturbet? An non magis reus non modo non prodest; sed cum eo quod conficit, falsarius obtinetur [2 1Kb] ?

67. AUG. respondit: Quid, si iste priuatus atque falsarius legem imperatoris alicui det? nonne ille cum contulerit cum eis qui hanc habent, et ipsam esse inuenerit, non attendit a quo acceperit, sed quid acceperit? Falsarius quippe quando ex sua falsitate dat aliquid, falsum est: quando autem alienum uerum ab aliquo datur, etiamsi a falsario detur, quamuis ille uerax non sit, uerum est tamen quod datur.

CAPUT XXX.---68. PETIL. dixit: Aut si quisquam carmina sacerdotis memoriter teneat, numquid inde sacerdos est, quod ore sacrilego carmen publicat sacerdotis?

69. AUG. respondit: Ita istud dicis, quasi modo queramus quis sit uerus sacerdos, et non quid sit uerum Baptisma. Ut enim sit quisque uerus sacerdos, oportet ut non solo Sacramento, sed iustitia quoque induatur, sicut scriptum est: Sacerdotes tui induantur iustitia . Qui autem solo Sacramento sacerdos est, sicut fuit pontifex Caiphas, persecutor unius et uerissimi sacerdotis; quamuis ipse non sit uerax, quod dat tamen uerum est si non det suum, sed Dei: sicut de ipso Caipha dictum est, Hoc autem non a se dixit, sed cum esset pontifex, prophetauit . Et tamen, ut eo quoque simili utar quod ipse posuisti, si audias ab aliquo uel profano precem sacerdotis uerbis et mysteriis euangelicis conformatam [3 1Kb] ; numquid potes ei dicere, Non est uera, quamuis ipse non solum uerus non sit, sed etiam nullus sacerdos sit? cum apostolus Paulus quoddam testimonium uerum esse dixerit Cretensis nescio cuius prophete, qui inter prophetas Dei non computabatur: ait enim, Dixit quidam ex  ipsis proprius eorum propheta, Cretenses semper menduces, male bestie, uentres pigri: testimonium hoc uerum est . Si ergo Apostolus, nescio cuius alienigene testimonio, quia uerum comperit, etiam ipse attestatus est; cur nos apud quemlibet inuenerimus quod Christi est, et uerum est etiam si ille apud quem inuenitur peruersus et fallax est, non discernimus uitium quod homo habet, et ueritatem quam non suam, sed Dei habet; et dicimus, Sacramentum hoc uerum est; sicut ille ait, Testimonium hoc uerum est? Numquid ideo dicimus, Etiam ipse homo uerax est; quia dicimus, Sacramentum hoc uerum est? Sicut et Apostolus, numquid ideo prophetam illum inter Prophetas Dei computauit, quia quod in eo uerum inuenit, uerum esse firmauit? Similiter idem apostolus cum apud Athenas esset inter aras demonum animaduertit aram quamdam, in qua scriptum erat, Ignoto Deo. Et hoc testimonium ad illos in Christo edificandos assumpsit, ita ut hoc commemoraret in sermone suo, atque subiungeret: Quem uos ignorantes colitis, hunc uobis nos annuntiamus. Numquid quia uel inter idolorum aras uel a sacrilegis erectam aram illam reperit, propterea quod in ea uerum erat damnauit aut respuit; aut propter uerum quod in ea legerat, etiam sacrilegia Paganorum sectanda esse persuasit? Consequenter autem cum ipsum etiam Dominum illis ignotum, sibi autem notum, etiam illorum notitie, sicut congruere iudicabat, insinuare uellet, ait inter cetera: Et quidem non longe positum ab unoquoque nostrum; in illo enim uiuimus, et mouemur, et sumus, sicut et quidam secundum uos dixerunt . Numquid etiam hic, quia inuenit apud sacrilegos testimonia ueritatis, aut propter ista illos approbauit, aut propter illos ista damnauit? uos autem necesse est ut semper erretis, quamdiu propter hominum uitia Dei Sacramenta uiolatis, aut nos propter Dei Sacramenta, que in uobis uiolare nolumus, etiam uestri schismatis sacrilegium assumere putatis.

CAPUT XXXI.---70. PETIL. dixit: Omnis enim potestas ex Deo est , non in homine potestatis [1 1Kb] : sicut Pontio Pilato respondit Dominus iehsu Christus, »Non haberes in me potestatem, nisi esset tibi desuper data« . Et iterum dicente Ioanne, »Non potest homo facere quidquam, nisi ei datum fuerit de celo« . Doce igitur, traditor, simulandi mysteria quando acceperis potestatem.

71. AUG. respondit: Tu doce potius, uniuersus orbis terrarum, quo diffusa est hereditas Christi et illa tot gentium multitudo, ubi Apostoli Ecclesias fundauerunt, quando baptizandi amiserit potestatem. Nunquam docebis: non solum quia eos calumniaris, non doces traditores; sed quia etiamsi docueris, non potest quorumlibet malorum scelus, siue ignotorum, siue fallacium, siue ut zizania uel palea tolerandorum, euertere promissa Dei, ut non in semine Abrahe benedicantur omnes gentes: a quibus promissis  uos alienos facitis, qui cum omnibus gentibus communionem unitatis habere non uultis.

CAPUT XXXII.---72. PETIL. dixit: Licet enim unum sit Baptismum, tribus tamen est gradibus consecratum. Dedit aquam Ioannes sine nomine Trinitatis, sicut ipse professus est dicens: »Ego uos baptizo in aqua penitentie: alius ueniet qui fortior me est, cuius non sum dignus calceamenta portare; ipse uos baptizat in Spiritu sancto et igne« . Dedit Spiritum sanctum Christus, sicut scriptum est: »Sibilauit in faciem eorum, et dixit, Accipite Spiritum sanctum« . Ipseque ignis Paracletus crepitantibus flammis ardescens in Apostolos superuenit. O uera diuinitas, que accendere uisa est, non ardere, sicut scriptum est: »Factus est subito de celo sonus tanquam ui magna spiritus ferretur, et repleuit totam domum ubi erant sedentes Apostoli. Et uise sunt distribute lingue tanquam ignis, sedit autem super unumquemque eorum; et repleti sunt omnes Spiritu sancto, et ceperunt loqui uariis linguis, sicut Spiritus sanctus dabat eloquium eis« . Tu uero, persecutor, uel aquam penitentie non habes, qui non Ioannis occisi, sed occisoris Herodis retines potestatem. Tu igitur, traditor, Spiritum sanctum Christi non habes: etenim morti Christus est traditus, non ad mortem tradidit Christus. Tibi ignis in spiritu apud inferos uiuax est, qui ieiunis apicibus estuans, membra tua per seculum afflare ualeat, non finire; sicut scriptum est de reorum in inferno supplicio, »Ignis eorum non exstinguetur« .

73. AUG. respondit: Tu es ille maledicus conuiciator, non ueridicus disputator. Nonne aliquando desines talia dicere, que si non probas, ad neminem pertinent; si autem probas, ad unitatem orbis terrarum, que in sanctis tanquam in frumentis est, omnino non pertinent? Si placeat et nobis pro maledictis maledicta reponere, possumus et nos forte diserte conuiciari. Possumus et nos dicere, Crepitantibus flammis: sed nullo modo mihi sonat diserte, quod dicitur inepte. Possumus et nos dicere, Ieiunis apicibus estuans: sed scriptorum nostrorum apices nolumus, cum ab aliquo sano leguntur, a succo grauitatis ieiunos iudicari, et ipsum in eis dum nullis sententiis utilibus pascitur, superuacaneo laborare ieiunio. Ecce dico Circumcelliones uestros, non crepitantibus, sed precipitantibus flammis furoris ardere. Si responderis, Quid ad nos? cur et tu cum obieceris quos uolueris, non uicissim audies, Et nos nescimus? Si responderis, Non probatis; cur non tibi orbis terrarum respondeat uicissim, Nec uos probatis? Paciscamur ergo, si placet, ut nec tu nobis malos obiicias quos putas nostros, nec uobis ergo uestros. Ita uidebis hoc pacto tam iusto placito atque firmato, nichil te habere quod obiicias semini Abrahe in omnibus gentibus. Atqui ego tibi plane inuenio magnum quod obiiciam: Cur uos ergo impie separastis a semine Abrahe, quod est in omnibus gentibus? Hoc certe quemadmodum defendas, non habes. Purgamus enim nos utrique a criminibus alienis: hoc autem  quod omnibus gentibus que in semine Abrahe benedicuntur non communicatis, et magnum crimen, est, non quorumdam uestrum, sed omnium.

74. Et tamen nosti [1 1Kb] , et commemoras Spiritum sanctum ita uenisse, ut illi quos tunc impleuerat, linguis omnibus loquerentur: quid sibi uolebat illud signum atque prodigium? Cur modo ita datur Spiritus sanctus, ut nemo cui datur linguis omnibus loqui, possit, nisi quia omnes gentes credituras, ac sic in omnibus linguis futurum Euangelium, illud tunc miraculum portendebat? Quod et in Psalmo tanto ante predictum est: Non sunt loquele neque sermones, quorum non audiantur uoces eorum. Hoc propter eos dictum est, qui Spiritu sancto accepto linguis erant omnibus locuturi. Sed quia idipsum in omnibus gentibus et linguis futurum Euangelium et corpus Christi per totum orbem terrarum linguis omnibus personaturum significabat, secutus ait: In omnem terram exiuit sonus eorum, et in fines orbis terre uerba eorum. Hinc fit ut Ecclesia uera neminem lateat. Unde est illud quod in Euangelio ipse dicit: Non potest ciuitas abscondi super montem constituta . Ideoque in eodem psalmo connectitur, In sole posuit tabernaculum suum, id est, in manifestatione: sicut in Regnorum libris legimus dictum, Quod tu in occulto fecisti, patieris in sole . Et ipse tanquam sponsus procedens de thalamo suo: exsultauit ut gigas ad currendam uiam; a summo celo egressio eius: ecce habes aduentum Domini in carne. Et occursus eius usque ad summum eius: ecce habes resurrectionem et ascensionem. Nec est qui se abscondat a calore eius : ecce habes aduentum Spiritus sancti, quem in linguis igneis misit, ut feruorem caritatis ostenderet, quam profecto non habet qui cum Ecclesia que in omnibus linguis est, non seruat unitatem spiritus in uinculo pacis.

75. Iam uero quod unum quidem Baptismum esse dixisti , sed tamen tribus gradibus consecratum, ipsaque tria sic personis singulis dispertitus es, ut aquam Ioanni, Spiritum sanctum Domino Iesu Christo, et ignem tertium Paracleto desuper misso tribueris, quantus error sit parumper aduerte. Eo quippe ductus es ut ita sentires, quia Ioannes ait, Ego quidem baptizo in aqua: qui autem post me uenit, maior me est; ipse uos baptizat in Spiritu sancto et igni . Nec considerare uoluisti, non tria tribus singillatim esse coaptata, aquam Ioanni, Spiritum Christo, ignem Paracleto; sed tria hec ad duos potius pertinere, unum ad Ioannem, et duo cetera ad Dominum. Neque enim dictum est, Ego quidem uos baptizo in aqua; qui autem post me uenit, maior me est, cuius non sum dignus calceamenta portare, ipse uos baptizat in Spiritu sancto; qui autem post illum uenturus est Paracletus, ipse uos baptizat in igne: sed, Ego quidem, inquit, in aqua; qui autem post me uenit, in Spiritu sancto et igni.  Unum sibi tribuit, illi duo. uides ergo quemadmodum te fefellit numerus. Adhuc attende: unum dixisti Baptismum tribus gradibus consecratum, aqua, Spiritu sancto, et igni; et tres personas per singula posuisti, Ioannem ad aquam, Christum ad Spiritum, Paracletum ad ignem. Si ergo aqua Ioannis ad eumdem pertinet cuius unitas commendatur, non debuerunt baptizari iubente Paulo apostolo quos compererat baptizatos a Ioanne: iam enim habebant aquam ad eumdem, sicut dicis, Baptismum pertinentem: restabat ut Spiritum et ignem acciperent, quia defuerant Ioanni, ut compleretur Baptismus tribus, ut asseris, gradibus consecratus. Cum uero auctoritate apostolica iussi sunt baptizari, satis declaratum est aquam illam Ioannis non pertinere ad Baptismum Christi, sed pro necessario tempore alterius dipensationis fuisse.

76. Postremo, quid tibi uisum est, ut cum probare uoluisses Spiritum sanctum a Christo datum, et adhibuisses ex Euangelio testimonium, quod resurgens a mortuis insufflauit in faciem discipulorum dicens, Accipite spiritum sanctum ; atque ultimum illum ignem qui cum Baptismo nominatus est, in linguis igneis que Paracleto ueniente demonstrate sunt uelles ostendere, dixisti [1 1Kb] , Ipseque ignis Paracletus crepitantibus flammis ardescens in Apostolos superuenit: quasi alius sit Spiritus sanctus, quem dedit insufflando in faciem discipulorum, et alius qui post eius ascensum in Apostolos superuenit. Numquid ergo duo sunt Spiritus sancti? Quis hoc dementissimus [2 1Kb] dixerit? Ipse itaque Christus eumdem Spiritum sanctum dedit, siue insufflando in faciem discipulorum, siue desuper eum die Pentecostes certa sacramenti commendatione [3 1Kb] mittendo. Proinde, non Christus Spiritum sanctum dedit, et ignem Paracletus, ut quasi compleretur quod dictum erat, In Spiritu sancto et igni: sed idem ipse Christus Spiritum sanctum dedit, quem in terra positus suo flatu, in celo autem positus linguis igneis demonstrauit. Namque ut noueris non tunc impletum esse quod dictum est, Ipse uos baptizat in Spiritu sancto, quando eis sufflauit in faciem; ut iam non in spiritu, sed in igne baptizandi uenturo Paracleto uiderentur; reminiscere apertissimam Scripturam, et uide quid eis dixerit, quando ipse Dominus ascendit in celum: Ioannes quidem baptizauit aqua; uos autem baptizabimini Spiritu sancto, quem recepturi estis non post multos dies hos ad Pentecosten . Quid hoc testimonio clarius? Secundum autem sensum tuum dicere debuit:  Ioannes quidem baptizauit aqua; uos autem baptizati estis Spiritu sancto, quando uobis in faciem sufflaui, et deinceps baptizabimini in igne, quem accepturi estis non post multos dies hos: ut uidelicet complerentur tres illi gradus, quibus dicis unum Baptismum consecratum. Ita fit ut adhuc nescias quid sibi uelit quod dictum est, Ipse uos baptizat in Spiritu sancto et igni; et temere uelis docere quod nescis.

CAPUT XXXIII.---77. PETIL. dixit: Sed ut plene discutiam Baptismum Trinitatis, dixit Apostolis suis Dominus Christus: »Ite baptizate gentes in nomine Patris et Filii et Spiritus sancti, docentes eas seruare omnia quecumque mando uobis« . Quem doces, traditor? quem condemnas? Quem doces, traditor? quem occidis? Postremo quem doces? an quem feceris homicidam? Quomodo igitur baptizas in nomine Trinitatis? Patrem Deum dicere non potes. Nam cum dixerit Dominus Christus, »Beati pacifici, quia filii Dei uocabuntur« : tu qui pacem animi non habes, Deum non habes patrem. Quomodo autem in nomine Filii baptizas, qui tradis ipsum, qui Filium Dei non ullis passionibus nec crucibus imitaris? Quomodo autem baptizas in nomine Spiritus sancti; cum Spiritus sanctus in illos Apostolos uenerit, qui non fuerant traditores? Cum igitur Deus uobis genitor non sit, nec aqua Baptismatis uere nascimini [1 1Kb] ; nemo uestrum penitus natus est, nec patrem habetis, impii, nec matrem. uos ergo huiusmodi non debeo baptizare, etsi ut carnem Iudei quasi baptizant, millies uos lauetis?

78. AUG. respondit: Certe proposueras plene discutere Baptismum Trinitatis, et intentos nos multum feceras: sed, scilicet quod uobis facillimum est, quam cito te ad solita maledicta uertisti. Hoc reuera copiose facis. Proponis enim tibi quos uis, in quos inueharis quantumuis: in qua magna sermonis latitudine uno breuissimo uerbo quod dicitur, Proba, in arctissimas coarctaris angustias. Hoc enim tibi dicit semen Abrahe, in quo cum omnes gentes benedicuntur, non curant cum a te maledicuntur. Sed tamen quia de Baptismo agis, quem tunc putas esse uerum, cum in homine iusto est, falsum autem cum in homine iniquo est: ecce et ego secundum tuam regulam si discutiam Baptismum Trinitatis, copiosius,ut arbitror, potero dicere, quod non habeat Deum Patrem, cui Comes est Deus  ; nec Christum suum credat, nisi pro quo passus est; nec Spiritum sanctum habeat, qui longe diuerso modo linguis igneis miserabilem Africam incendit. Quomodo ergo habent Baptismum, aut quomodo dant [2 1Kb] in nomine Patris et Filii et Spiritus sancti? Certe iam aduertis posse in homine iniquo esse, uel ab homine iniquo dari Baptismum, non iniquum, sed iustum et uerum; non quia illius est, sed quia Dei est. Et ego tibi de isto nichil calumnior; quod tu de nescio quibus orbi terrarum facere non cessas, et, quod est intolerabilius, nec de ipsis aliquid  probas. Illud uero nescio quomodo tolerari possit, quod non solum hominibus sanctis de hominibus iniquis calumniamini; sed etiam ipsi sancto Baptismati, quod in quolibet iniquo necesse est ut sanctum sit, crimen ex contagione peccatorum hominum comparatis, ut tale dicatis esse Baptisma, qualis est ille a quo habetur, uel datur, uel sumitur. Porro si talis sit homo qualis fuerit ille cum quo accedit ad sancta, et talia fiunt ipsa Sacramenta quales fuerint homines in quibus sunt; sufficit sanctis hominibus ad solatium cum sancto Baptismo communiter a uobis falsum crimen audire: uos tantum uidete quemadmodum uestro ore damnemini, si et sobrii uestri ex contagione ebriosorum uestrorum ebriosi sunt, et misericordes uestri ex raptorum contagione raptores sunt, et quidquid apud uos in malis hominibus inuenitur, hoc coguntur esse qui non sunt; et ipse Baptismus in omnibus immundis uestris immundus est, et pro ipsius immunditie diuersitate diuersus est, si talis esse cogitur qualis est ille a quo habetur et datur. Hec utique falsa sunt, et ideo nobis nichil obsunt, cum ea dicitis in nos, nec respicitis uos: uobis autem obsunt, quia cum ea falsa dicitis, in nos non cadunt, sed quia ea uera putatis, in uos recidunt.

CAPUT XXXIu.---79. PETIL. dixit: Nam si illos Apostolis licuit baptizare, quos penitentie baptismo Ioannes abluerat, mihi uos baptizare sacrilegos non licebit?

80. AUG. respondit: Ubi est ergo quod supra dixeras, non alium baptismum fuisse Ioannis, alium Christi, sed unum Baptismum tribus gradibus consecratum, quorum trium graduum aquam Ioannes, Spiritum Christus, ignem Paracletus dedit? Cur ergo aquam repetiuerunt Apostoli in eis quibus iam Ioannes aquam dederat pertinentem ad unum Baptismum tribus gradibus consecratum? Cernis certe quam sit necessarium, ut sciat quisque quod loquitur.

CAPUT XXXu.---81. PETIL. dixit: Neque enim Spiritus sanctus in quemquam manus impositione pontificis poterit inseri, nisi aqua pure conscientie precesserit generatrix.

82. AUG. respondit: In his paucis uerbis tuis duo sunt errores. Et unus quidem ad questionem que inter nos discutitur, non ualde pertinet, sed te imperitie coarguit. Nam in centum uiginti homines sine cuiusquam manus impositione, in Cornelium uero Centurionem et eos qui cum illo erant, etiam priusquam baptizarentur, Spiritus sanctus aduenit . Alter autem error in his uerbis tuis totam causam uestram penitus perimit. Dicis enim aquam pure conscientie precedere oportere generatricem, ut Spiritus sanctus consequatur. Proinde aut omnis aqua in nomine Patris et Filii et Spiritus sancti consecrata pure conscientie est, non propter eos a quibus ministratur, uel a quibus accipitur, sed propter illum qui hunc Baptismum immaculatus instituit: aut si aquam pure conscientie non facit nisi pura conscientia et ministrantis hominis, et sumentis; quid agitis de iis quos inuenitis ab eis baptizatos, qui nondum  proditi conscientiam maculosam gerebant: presertim si inter istos baptizatos aliquis existat, qui se fateatur malam cum baptizaretur aliquis existat, qui se fateatur malam cum baptizaretur habuisse conscientiam, quod per illam forte occasionem ad aliquod flagitium peruenire uoluisset? Cum ergo uobis fuerit manifestatum, nec illum qui ministrauit, nec illum qui accepit Baptismum, puram habuisse conscientiam, denuo baptizandum esse censebitis? Nequaquam hoc dicturus, nequaquam facturus es. Baptismi ergo puritas a puritate uel immunditia conscientie, siue dantis siue accipientis, omnino distincta est. Aude ergo iam dicere pure conscientie fuisse fraudatorem, raptorem, pupillorum et uiduarum oppressorem, coniugiorum separatorem, patrimoniorum alienorum proditorem, uenditorem, diuisorem  . Aude etiam dicere pure conscientie fuisse illos, quos talibus temporibus defuisse difficile est: si qui forte non propter Christum, nec propter uitam eternam, sed propter amicitias terrenas conciliandas, et cupiditates terrenas satiandas, ab illo ut baptizarentur ambierunt. Porro si hos pure conscientie fuisse non audes dicere; si quos ex eo numero repereris baptizatos, da eis quam non acceperunt aquam pure conscientie: quod si non facis, desine aduersus nos iactare quod non nosti, ne cogaris aduersus nos respondere quod nosti.

CAPUT XXXuI.---83. PETIL. dixit: Qui utique Spiritus sanctus in uos uenire non potuit, quos non uel penitentie baptismus abluit; sed penitenda, quod uerum est, aqua polluit traditoris.

84. AUG. respondit: Traditores quidem non solum nos non probatis, sed nec patres uestri patres nostros probare potuerunt: qui si probati essent, non utique patres nostri essent, secundum tuam superiorem assertionem, quorum non essemus facta sectati: nec tamen propter eos a consortio diuelleremur unitatis, et a semine Abrahe in quo benedicuntur omnes gentes . uerumtamen si alia est aqua Christi, et alia est aqua traditoris, quia non fuit traditor Christus; cur non alia sit aqua Christi, et alia sit aqua raptoris, quia nec raptor utique fuit Christus? Baptiza ergo tu post raptorem tuum, et baptizabo ego post traditorem nec meum nec tuum; aut si chartis prolatis credendum est, et meum et tuum; si autem communioni orbis terrarum magis quam parti Donati, non meum, sed tuum. Meliore uero et saniore sententia, quia secundum apostolicam uocem, unusquisque nostrum proprium onus portabit ; nec ille raptor uester est, quotquot non estis raptores, nec quisquam traditor aut noster aut uester est, quotquot non sumus traditores. Et ideo nos sumus catholici, qui secundum istam sententiam non deserimus unitatem: uos uero heretici, qui propter quorumdam hominum crimina seu uera seu falsa, non uultis tenere cum Abrahe semine caritatem.

CAPUT XXXuII.---85. PETIL. dixit: Sed ut hec  ab Apostolis facta preluceant, eorum actibus edocemur, sicut scriptum est: »Factum est autem dum Apollo esset Corinthi, Paulus perambulatis superioribus partibus uenit Ephesum. Et cum inuenisset quosdam discipulos, dixit illis: Si Spiritum sanctum accepistis credentes? At illi dixerunt: Sed neque si est Spiritus sanctus audiuimus. Dixitque Paulus: In quo ergo baptizati estis? Et responderunt dicentes: Ioannis Baptismo. Ait autem Paulus: Ioannes baptizauit baptismo penitentie, plebi dicens, in eum qui uenturus esset post ipsum ut crederent, hoc est, in Iesum Christum Dominum nostrum. Quo audito, baptizati sunt in nomine Domini nostri Iesu Christi. Et cum imposuisset illis manus Paulus, uenit Spiritus sanctus super illos. Loquebantur autem uariis linguis, et prophetabant. Et erant omnes uiri fere duodecim« . Si igitur illi sunt baptizati, ut Spiritum sanctum reciperent, cur non uos, si sanctum uultis Spiritum sumere, post uestra mendacia ueram percipitis nouitatem? Qui si male hoc facimus, quare nos queritis? aut certe si crimen est, Paulum primitus condemnate; qui utique Paulus quod iam fuerat abluit, nos autem in uobis quod nondum est baptizamus. Non enim uos, ut sepe iam diximus, uero Baptismate tingitis, sed inani uocabulo falsi baptismatis infamatis.

86. AUG. respondit: Paulum non accusamus, qui dedit hominibus Baptismum Christi, quia non habebant Baptismum Christi, sed baptismum Ioannis, secundum ipsorum responsionem; qui interrogati, in quo baptizati essent, responderunt, Baptismo Ioannis: qui ad Baptismum Christi non pertinet, nec eius pars ulla uel gradus est: alioquin aut tunc iterabatur aqua Baptismi Christi, aut si Baptismus Christi tunc per duas aquas perficiebatur, minus perfectus est modo, quia non datur illa que per Ioannem dabatur: quodlibet autem horum impium et sacrilegum est opinari. Dedit ergo Paulus Baptismum Christi eis qui non Baptismum Christi habebant, sed Ioannis.

87. Cur autem illo tempore necessarius fuerit baptismus Ioannis, qui nunc iam necessarius non est, et alibi diximus, et nunc ad rem que inter nos agitur non pertinet; nisi tantummodo ut uideatur quod Ioannis baptismus alius fuit, Christi autem alius: sicut alius fuit ille baptismus, in quo patres nostros dicit Apostolus baptizatos in nube et in mari, quando per Moysen Rubrum mare transierunt . Lex enim et Prophete usque ad Ioannem Baptistam sacramenta habebant prenuntiantia rem futuram: nostri uero temporis Sacramenta uenisse testantur, quod illa uenturum esse predicabant. Ioannes itaque omnium precedentium proximus Christi annuntiator fuit. Et quia omnes superiorem temporum iusti et prophete cupiebant uidere completum, quod reuelante Spiritu futurum esse cernebant; unde et ipse Dominus dicit, Quoniam multi iusti et prophete cupierunt uidere que uidetis, et non uiderunt; et audire que auditis, et non audierunt : propterea Ioannes amplius quam propheta dictus est,  et in natis mulierum non habuisse maiorem; quia prioribus iustis prenuntiare tantum Christum concessum est, huic autem et prenuntiare absentem, et uidere presentem, ut huic inueniatur patuisse [1 1Kb] quod illi cupierunt. Et ideo sacramentum baptismi eius adhuc ad prenuntiationem Christi pertinet, sed plane nouissimam: quoniam usque ad illum fuerunt prenuntiationes primi aduentus Domini, cuius aduentus modo annuntiationes sunt, iam non prenuntiationes. Sed Dominus humilitatis uiam docens, sacramenta que hic inuenit prenuntiationis sue suscipere dignatus est, non ad sue purgationis adiutorium, sed ad nostre pietatis exemplum: ut scilicet ostenderet nobis quanta deuotione suscipere debemus ea que illum iam uenisse testantur, quando ipse suscipere non dedignatus est que illum uenturum figurabant. Et Ioannes ergo quamuis proximus, et infra unum annum cetaneus, tamen cum baptizaret uenienti preibat Christo: propter hoc de illo dictum est, Ecce mitto angelum meum ante faciem tuam, qui preparabit uiam tuam. Et ipse predicabat dicens, uenit fortior me post me . Sic ergo circumcisio octaui diei que patribus data est, prenuntiabat iustificationem nostram, in exspoliationem carnalium concupiscentiarum per resurrectionem Domini, que post septimum, id est sabbati diem, octauo die, id est dominico facta est, qui dies tertius post sepulturam eius occurrit: eamdem tamen prenuntiantem circumcisionem carnis infans Christus accepit. Et quemadmodum Pascha quod a Iudeis celebrabatur in occisione agni, prenuntiabat Domini passionem et transitum de hoc mundo ad Patrem, et ipsum tamen Pascha quod erat in eadem prenuntiatione, idem Dominus cum discipulis celebrauit quando ei suggesserunt dicentes, Ubi uis paremus tibi pascha ? sic et baptismum Ioannis, qui erat in proxima eius prenuntiatione, etiam ipse suscepit. Sed sicut aliud est carnis circumcisio Iudeorum, aliud autem quod octauo die baptizatorum nos celebramus; et aliud est Pascha quod adhuc illi de oue celebrant  , aliud autem quod nos in corpore et sanguine Domini accipimus: sic alius fuit baptismus Ioannis, alius est Baptismus Christi. Illis enim uentura ista prenuntiabantur: istis completa illa predicantur. Et quamuis illa Christus acceperit; nobis tamen necessaria non sunt, quia ipsum qui per hec annuntiabatur accepimus. Recenti autem aduentu Domini quisquis illa accepisset, opus ei erat ut etiam his imbueretur: quisquis uero his imbutus esset, non opus erat ut retrorsus in illa cogeretur.

88. Quapropter nolite de Ioannis baptismo caliginem facere, cuius causa et ratio siue ista sit quam exposui, siue alia melior certiorque reddatur, illud tamen manifestum est, alium fuisse baptismum Ioannis,  alium Christi: et illum Ioannis baptismum appellatum, quod et istorum quos commemorasti responsio declarat, et sermo ipsius Domini, ubi ait Iudeis, Baptismum Ioannis de celo est, an ex hominibus ? Iste autem Baptismus non dicitur Ceciliani, nec Donati, nec Augustini, nec Petiliani, sed Baptismus Christi. Nam si impudentes nos putas, quia post nos neminem uolumus baptizari, cum uideamus post Ioannem fuisse homines baptizatos, qui utique incomparabiliter maior est nobis; numquid forte Ioannes et Optatus equales sunt? Ridiculum uidetur: et tamen puto quod non eos equales, sed maiorem credatis Optatum. Post Ioannem quippe Apostolus baptizauit, uos baptizare post Optatum neminem audetis. An quia Optatus in unitate uestra fuit? Iam hoc quibus precordiis sustineri possit ignoro: si amicus Comitis  cui Comes erat Deus, in unitate fuisse dicitur, et amicus sponsi preter unitatem. Quod si Ioannes maxime in unitate fuit, et non solum Optato, sed omnibus nobis et omnibus uobis longe excellentior et maior fuit, et tamen post eum Paulus apostolus baptizauit: quare uos post Optatum non baptizatis? Nisi forte in has angustias uos coarctat cecitas uestra, ut dicatis Optatum dare potuisse Spiritum sanctum, Ioannem non potuisse. Quod si non dicitis, ne ab ipsis etiam insanis uestra rideatur insania: quid responsuri estis, cur post Ioannem baptizandi fuerint homines, post Optatum autem nemo baptizandus sit, nisi quia illi baptismo Ioannis fuerant baptizati; quicumque autem Christi Baptismo baptizantur, siue per Paulum baptizentur, siue per Optatum, nichil distat inter istorum et illorum Baptismum, cum tantum distet inter Paulum et Optatum? Redite ergo, preuaricatores, ad cor , et nolite ex hominum moribus et factis diuina Sacramenta pensare. Illa enim per eum sancta sunt cuius sunt [1 1Kb] : sed digne tractata afferunt premium; indigne autem tractata, iudicium. Et quamuis unum non sint qui Dei Sacramentum digne et qui indigne tractauerint: unum est tamen illud siue digne siue indigne tractetur; non ut ipsum melius uel deterius fiat, sed ad uitam mortemue tractantium. Illud sane quod dixisti, quia in illis quos baptizauit post Ioannem Paulus, quod iam fuerat abluit; profecto non diceres, si aliquantum considerares quid diceres. Si enim abluendus fuit baptismus Ioannis, procul dubio sordidus fuit. Quid ergo iam te urgeam? Recole aut lege, et uide unde hoc Ioannes acceperit: reperies in quem effuderis istam blasphemiam; quod cum repereris, saltem pectus tundatur, si lingua non frenatur.

89. Iam uero quod eleganter uobis dicere uidemini, Si male hoc facimus, quare nos queritis? nonne, aliquando recordamini, quia non queruntur nisi qui perierunt? An et hoc non uidere, ad ipsam perditionem pertinet? Posset enim et illa ouis tam absurde pastori dicere, Si male facio quod a grege aberro,  quare me queris? non intelligens quare se putat non esse querendam, hanc esse unam causam quare queratur. Quis autem uos querit, siue per Scripturas suas, siue per linguas catholicas et pacificas, siue per flagella temporalium tribulationum, nisi ille qui istam misericordiam uobis dispensat in omnibus? Querimus ergo uos, ut inueniamus: tantum enim uos diligimus ut uiuatis, quantum uestrum errorem odimus, ut intereat qui uos perdit, quamdiu ipse non perit. Atque utinam sic uos queramus, ut etiam inueniamus, et de unoquoque uestrum gaudenter dicamus, Mortuus erat, et reuixit; perierat, et inuentus est !

CAPUT XXXuIII.---90. PETIL. dixit: Si uos tenere Catholicam dicitis, catholicos illud est quod grece dicitur unicum siue totum. Ecce in toto non estis, quia in partem cessistis.

91. AUG. respondit: et Ego quidem grece lingue perparum assecutus sum, et prope nichil: non tamen impudenter dico, me nosse , non esse unum, sed totum; et , secundum totum; unde Catholica nomen accepit, dicente ipso Domino, Non est uestrum scire tempora, que Pater posuit in sua potestate: sed accipietis uirtutem Spiritus sancti superuenientem in uos, et eritis mihi testes in Ierusalem, et in totam Iudeam et Samariam, et usque in totam terram . Ecce unde Catholica uocatur. Sed ita clausis oculis offenditis in montem, qui ex paruo lapide, secundum prophetiam Danielis, creuit et impleuit uniuersam terram , ut nobis dicatis, quod in partem cesserimus, et in toto non simus, quorum communio uniuerso orbe diffunditur. Sed quemadmodum si mihi diceres quod ego sim Petilianus, non inuenirem quemadmodum te refellerem, nisi ut aut iocantem riderem, aut insanientem dolerem; hoc mihi nunc faciendum esse uideo: sed quia iocari te non credo, uides quid restet.

CAPUT XXXIX.---92. PETIL. dixit: Sed non est pars tenebrarum contra lucem, nec pars amaritudinis cum melle: non est pars uite cum morte, non est pars innocentie cum reatu, non est pars aque cum sanguine; nec amurce cum oleo pars, licet sit feculenta cognatio; sed cuncta reproba defluent. Ipsa est sentina uitiorum, dicente Ioanne, »Ex nobis exierunt, sed non sunt de nobis: nam si essent de nobis, permansissent utique nobiscum« . Non est aurum cum sordibus suis: omnia pretiosa purgantur. Scriptum est namque: »Sicut aurum probat fornax, ita et iustos uexatio tribulationis« . Non est pars crudelitas mansuetudinis, nec religio sacrilegii, nec pars Macarii penitus potest esse nostra [1 1Kb] , quia ritus nostri similitudinem maculat. Acies namque inimica non pars est, que implet nomen hostile: que si uere pars dicitur, sententiam congruam Salomonis incurret, »Pereat pars eorum de terra« .

93. AUG. respondit: Hec uerba iactare et nichil probare, quid est nisi delirare? Attendis zizania per  mundum, et triticum non attendis; cum per totum utraque iussa sint crescere. Attendis semen maligni, quod tempore messis separabitur ; et non attendis semen Abrahe, in quo benedicuntur omnes gentes . Quasi uero uos iam sitis massa purgata, et mel sincerum, et eliquatum oleum, et aurum purum, uel ipsa [1 1Kb] species dealbati parietis. Ut enim de uitiis ceteris taceam, numquid ebriosi partem faciunt sobriorum, aut deputantur auari in parte sapientium? Si mansueti homines lucis uocabulum tenent; furor Circumcellionum ubi nisi in tenebris deputabitur? Cur ergo per tales Baptismus datus apud uos ualet, et per quoslibet in orbe terrarum idem Christi Baptismus non ualet? Cernis nempe ad illud uos esse ab orbis terrarum communione separatos, ut non quidem sitis omnes ebriosi, nec omnes auari, nec omnes uiolenti, sed omnes heretici, ac per hoc omnes impii et omnes sacrilegi.

94. Quod autem uniuersum orbem terrarum christiana societate gaudentem Macarii partem uocatis; quis hoc sano cerebro diceret? Sed quia uos de parte Donati esse dicimus, queritis hominem de cuius parte nos esse dicatis; et in magnis angustiis nominatis nescio quem, si forte in Africa cognitum, in aliis autem orbis partibus ignotum. Quapropter ecce respondet uobis uniuersum semen Abrahe ab uniuersa terra: Macarium istum, de cuius parte nos dicitis, omnino non nouimus. Respondete uicissim non uos nosse Donatum. Sed et si partem Optati uos esse dicamus, quis uestrum potest dicere, nescire se Optatum, nisi forte facie, sicut nec Donatum? Sed gaudetis uidelicet de nomine Donati: numquid et de nomine Optati? Quid ergo uobis prodest Donatus, cum uos omnes coinquinarit Optatus? Quid uobis prodest sobrietas Donati, cum Circumcellionum ebrietate polluamini? Quid uobis prodest secundum uestram opinionem innocentia Donati, cum Optati rapacitate maculemini? Hic enim est error uester, ut amplius putetis ualere iniquitatem hominis ad alium contaminandum, quam iustitiam hominis ad alium purificandum. Itaque si duo pariter diuina Sacramenta communicent, unus iustus, alius iniquus; sed ita ut nec iste illius iniquitatem, nec ille huius imitetur iustitiam: non dicitis ex hoc fieri ambos iustos, sed ambos iniquos, ita ut et illud sanctum quod pariter sumunt, immundum fiat, et amittat propriam sanctitatem. Ubi sibi inuenit tales aduocatos iniquitas, quibus delirantibus ita uictrix putetur? Utquid ergo uobis plauditis de nomine Donati in tanto peruersitatis errore, ubi non Petilianus esse meretur quod Donatus, sed ipse Donatus esse cogitur quod Optatus? Dicat autem domus Isrel, Pars mea Dominus : dicat semen Abrahe in omnibus gentibus, Dominus pars hereditatis mee . Nouit enim quomodo dicat in Euangelio glorie beati Dei. Nam et uos per sacramentum quod in uobis est, sicut Caiphas Domini persecutor, nescientes prophetatis . Quod  enim grece , latine Beatus est. Ita plane de parte Macarii sumus. Quid enim est Christo beatius, cuius sumus, ad quem commemorantur et conuertuntur uniuersi fines terre, et in cuius conspectu adorant uniuerse patrie gentium? Itaque maledictionem tuam ultimam in peruersum de Salomone usurpatam, non timet pars huius Macarii, id est huius beati, ne pereat de terra. Quod enim dictum est de impiis, hoc uos ad Christi hereditatem conuertere conamini, et hoc esse factum nefanda impietate contenditis. Cum enim de impiis ille loqueretur, ait: Pereat pars eorum a terra . Cum autem uos dicitis illud quod scriptum est, Dabo tibi gentes hereditatem tuam ; et, Commemorabuntur et conuertentur ad Dominum uniuersi fines terre , iam istam promissionem periisse de terra; in Christi hereditatem retorquere uultis, quod de sorte predictum est impiorum: sed manente atque crescente Christi hereditate, cum ista dicitis, uos peritis. Non enim ubique per sacramentum Dei prophetatis, quandoquidem hic per uestram insaniam male optatis. Sed plus ualet predictio Prophetarum, quam maledictio pseudoprophetarum.

CAPUT XL.---95. PETIL. dixit: Paulus quoque apostolus clamat: »Nolite iugum ducere cum infidelibus. Que enim participatio iustitie cum iniquitate? aut que societas luminis cum tenebris? Que autem conuentio Christi ad Belial? aut que pars fideli cum infideli« ?

96. AUG. respondit: uerba Apostoli agnosco, sed quid te adiuuent, omnino non uideo. Quis enim nostrum dicit esse participationem iustitie cum iniquitate, etiamsi iustus et iniquus, sicut Iudas et Petrus, pariter Sacramenta communicent? Ex una quippe re sancta Iudas sibi sumebat iudicium, Petrus salutem: sicut tu, si dissimilis eras, [1 1Kb] cum Optato Sacramentum sumebas, et raptor sicut ille non eras. An rapina iniquitas non est? Quis ita insaniat ut hoc dicat? Que ergo participatio iustitie tue cum illius iniquitate, quando ad unum accedebatis altare?

CAPUT XLI.---97. PETIL. dixit: Et iterum docuit ne schismata nascerentur. »Dico autem uobis, quod unusquisque uestrum dicit, Ego quidem sum Pauli; ego autem Apollo, ego uero Cephe; ego autem Christi. Numquid diuisus est Christus? Numquid Paulus crucifixus est pro uobis? aut in nomine Pauli baptizati estis ?«

98. AUG. respondit: Mementote qui hec legitis: Petilianus ex Apostolo ista commemorat. Quando enim crederetis sic eum pro nobis contra se dicere?

CAPUT XLII.---99. PETIL. dixit: Si rudibus, si iustis Paulus hec dixit; ego uobis iniustis hec dico: Numquid diuisus est Christus, ut uos ab Ecclesia scinderetis?

100. AUG. respondit: uereor ne quisquam in hoc opere meo scriptorem arbitretur errasse, et illic fecisse,  Petilianus dixit; ubi debuit facere, Augustinus respondit. Sed uideo quid egeris: quasi preoccupare uoluisti, ne nos ista diceremus. Sed quid fecisti, nisi ut bis dicantur? Si ergo sic te delectat audire que sunt aduersus uos, ut ea dicantur; audi illa, peto, a me, Petiliane: Numquid diuisus est Christus, ut uos ab Ecclesia scinderetis?

CAPUT XLIII.---101. PETIL. dixit: Numquid pro uobis laqueo suo Iudas traditor mortuus est, aut eius uos moribus tingitis, cuius facta sectantes raptis thesauris Ecclesie nos Christi heredes potestatibus seculi uenumdatis?

102. AUG. respondit: Non pro nobis Iudas, sed Christus mortuus est, cui dicit Ecclesia toto orbe diffusa, Respondeam exprobrantibus mihi uerbum, quoniam in uerba tua speraui . Cum ergo audiam uerba Domini dicentis, Eritis mihi testes in Ierusalem, et in totam Iudeam et Samariam, et usque in totam terram ; et per prophetam, In omnem terram exiuit sonus eorum, et in fines orbis terre uerba eorum : malorum commixtio corporalis me nulla perturbat, si [1 1Kb] noui dicere, Suscipe seruum tuum in bonum; non calumnientur mihi superbi . Non ergo curo uanum calumniatorem, quia idoneum teneo promissorem. Si autem de rebus uel locis ecclesiasticis que tenebatis et non tenetis querimini, possunt et Iudei se iustos dicere et iniquitatem nobis obiicere, quia locum in quo impie regnauerunt, modo Christiani possident. Quid ergo indignum, si ea que tenebant heretici, secundum parem Domini uoluntatem Catholici tenent? Ad omnes enim similes, id est, ad omnes impios et iniquos illa uox Domini ualet: Auferetur a uobis regnum Dei, et dabitur genti facienti iustitiam . An frustra scriptum est, Labores impiorum iusti edent ? Quapropter magis mirari debetis, quod adhuc tenetis aliquid, quam quod aliquid amisistis. Sed neque hoc miremini: paulatim enim cadit paries dealbatus. Respicite tamen Maximianistas, que loca tenebant; et quibus inde agentibus et expugnantibus pulsi sint. Et si hec pati iustitia est, et facere iniquitas, aude loqui si potes. Primo, quia uos fecistis, illi passi sunt. Deinde, quia secundum regulam iustitie huius, tu inferior inueniris. Illi enim per iudices a catholicis imperatoribus expulsi sunt ex locis antiquis: tu autem nec per ipsorum imperatorum iussa de basilicis expelleris unitatis. Unde, nisi quia minoris meriti es, non solum ceteris collegis tuis, sed etiam istis ipsis, quos certe ut sacrilegos plenarii concilii uestri ore damnastis?

CAPUT XLIu.---103. PETIL. dixit: Nos enim, ut scriptum est, Baptismo nostro Christum induimus traditum , uos uestro contagio Iudam induitis traditorem.

104. AUG. respondit: Possem et ego dicere, uos uestro contagio Optatum induitis proditorem, raptorem, oppressorem, separatorem: sed absit ut cupiditas reddendi maledicti me ad aliquam prouocet falsitatem:  nec uos enim illum induitis, nec nos istum. Itaque si quisque ad nos ueniens in nomine Optati se baptizatum esse respondeat, et baptizabitur in nomine Christi; et uos quotquot a nobis uenientes baptizastis, si in nomine Iude traditoris se baptizatos dixerant, non reprehendimus quod fecistis: si autem in Christi nomine baptizati erant, non uidetis quanto errore arbitremini uarietate humanorum uitiorum diuina Sacramenta uariari, aut uite [1 1Kb] cuiusquam sordibus pollui?

CAPUT XLu.---105. PETIL. dixit: Sed si iste sunt partes, nichil nobis preiudicant nomina compartis. Due namque uie sunt: una angusta, qua pergimus; altera est impiis, qua peribunt: et tamen longe discernitur uocabuli equalitas, ne uia iustitie consortio nominis maculetur.

106. AUG. respondit: Timuisti comparatam multitudini uestre multitudinem orbis terrarum, et ad paucitatis laudem per angustam uiam gradientem te conferre uoluisti. Utinam non ad eius laudem, sed ad ipsam uiam te contulisses: profecto perspiceres eamdem paucitatem in Ecclesia esse omnium gentium, sed paucos dici iustos in comparatione multorum iniquorum: sicut in comparatione palee possunt pauca grana dici uberrime segetis, que tamen per se ipsa in massam redacta implent horreum. Nam sicut in tribulationibus amissorum locorum, sic etiam in paucitate, si in his putas esse iustitiam, te ipsi Maximianiste superabunt.

CAPUT XLuI.---107. PETIL. dixit: Primo psalmo Dauid beatos et impios separat, non partes scilicet faciens, sed ab omnibus impiis separans sanctitatem. »Beatus uir qui non abiit in concilio impiorum, et in uia peccatorum non stetit.« Ad uiam iustitie redeat, qui errauerat ut periret. »Et super cathedram pestilentie non sedit.« Cum ita commoneat, o miseri, quid sedetis? »Sed in lege Domini uoluntas eius, et in lege Domini meditabitur die ac nocte. Et erit uelut lignum quod plantatum est circa decursus aquarum, quod fructum suum dabit in tempore suo. Et folium eius non decidet, et omnia quecumque fecerit, prospera proce dent. Non sic impii, non sic; sed tanquam puluis quem proiicit uentus a facie terre.« Implet oculos, ut excecet. »Propterea non exsurgent impii in iudicio, neque peccatores in concilio iustorum. Quoniam scit Dominus uias iustorum, et iter impiorum periet« .

108. AUG. respondit: Quis non in Scripturis discernat hec duo genera hominum? Sed uos maledici [2 1Kb] , palee crimina etiam frumentis obiicitis; et cum sola palea sitis, solum frumentum uos esse iactatis. Prophete autem ueridici utrumque hoc genus ante uentilationem, que in die iudicii futura est, permixtum esse dicunt per totum mundum, id est per totum agrum Domini. uerumtamen admoneo ut istum primum psalmum grece legas: ita non audebis pro crimine obiicere orbi terrarum partem Macarii; quia  forte intelliges cuius Macarii sit pars in omnibus sanctis, que per omnes gentes benedicuntur in semine Abrahe. Quod enim scriptum est latine, Beatus uir; grece habet, . Ille autem Macarius qui uobis displicet, si malus fuit, nec in hac sorte est, nec huic sorti obest. Si autem bonus, opus suum probet, ut in se ipso habeat gloriam, et non in altero .

CAPUT XLuII.---109. PETIL. dixit: Nostri autem Baptismatis laudes idem psalmographus decantauit. »Dominus pascit me, et nichil mihi deerit; in loco pascue ibi me collocauit. Super aquam refectionis educauit me, animam meam conuertit. Deduxit me super semitas iustitie propter nomen suum. Nam et si ambulauero in medio umbre mortis,« si me, inquit, persecutor occidat, »non timebo mala; quoniam tu mecum es, Domine. uirga tua et baculus tuus ipsa consolata sunt me.« Inde uicit Goliam oleo chrismatis loricata. »Parasti in conspectu meo mensam, aduersus eos qui tribulant me. Impinguasti oleo caput meum, et calix tuus inebrians perquam optimus. Et misericordia tua subsequetur me omnes dies uite mee: ut inhabitem in domo Domini, in longitudinem dierum« .

110. AUG. respondit: Iste psalmus de his loquitur, qui bene suscipiunt Baptismum, et sancto sancte utuntur. Non enim uerba ista etiam ad Simonem Magum pertinent, qui tamen eumdem sanctum Baptismum accepit: et quia eo sancte uti noluit, non ideo illum inquinauit, aut repetendum talibus docuit. Sed quia Golie commemorationem fecisti, attende illum de ipso Golia psalmum, et uide quia in cantico nouo depictus est [1 1Kb] : ibi enim dicitur, Deus, canticum nouum cantabo tibi; in psalterio decem chordarum psallam tibi . Et uide utrum ad hoc canticum pertineat, qui orbi terrarum non communicat. Alibi enim dicitur: Cantate Domino canticum nouum; cantate Domino, omnis terra . Omnis ergo terra, in cuius unitate non estis, cantat canticum nouum. Et omnis terre sunt uerba quoque ista: Dominus pascit me, et nichil mihi deerit, etc. Non sunt hec uerba zizaniorum, quamuis usque ad messem in una segete tolerentur: non sunt uerba palee, sed tritici; quamuis eadem pluuia simulque nutriantur, eadem area simulque triturentur [2 1Kb] , donec ultimo uentilabro ab inuicem segregentur: que duo utique communiter unum habent Baptismum, quamuis non sint unum. Sed et si pars uestra esset Ecclesia Dei, certe fatereris istum psalmum non ibi pertinere ad furiosas cateruas Circumcellionum. Aut si et ipsi per semitas iustitie deducuntur, quare negatis eos comites uestros esse, cum uobis obiiciuntur, quamuis plerumque paucitatem concisionis uestre, non uirga et baculus Dei, sed fustes eorum consolentur, quibus uos et aduersus leges Romanas tutos esse arbitramini: in quos incurrere quid est aliud quam ambulare in medio umbre mortis? Sed non timet mala cum quo Dominus est. Certe tamen non audebis dicere, etiam  istorum furiosorum esse uerba que in hoc psalmo cantantur: et tamen habere eos Baptismum, non solum confitemini, sed etiam profitemini. Non dicunt ergo ista, nisi qui aqua sancta reficiuntur, sicut omnes iusti Dei; non qui ea male utendo subuertuntur, sicut magus ille a Philippo baptizatus: et tamen ipsa in utrisque una atque sancta est. Non dicunt ista nisi qui ad dexteram pertinebunt: sed tamen eadem pascua sub uno pastore et oues et hirci pascuntur, donec ut debita recipiant, segregentur. Non dicunt ista nisi qui de mensa Domini uitam sumunt, sicut Petrus; non iudicium, sicut Iudas: et tamen ipsa utrique fuit una, sed non utrique ualuit ad unum, quia ipsi non erant unum. Non dicunt ista nisi qui oleo sancto etiam in spiritu beatificantur, sicut Dauid; non qui in solo corpore consecrantur, sicut Saül: et tamen cum ambo unum sumpsissent, non eis impar Sacramentum, sed impar meritum fuit. Non dicunt ista nisi qui calicem Domini in uitam eternam mutata mente suscipiunt; non qui iudicium sibi manducant et bibunt, sicut Apostolus ait ; et tamen utrisque non unis calix ille unus est, inebrians ad capessenda celestia martyres, non ad funestanda precipitia Circumcelliones. Memento ergo Sacramentis Dei nichil obesse mores malorum hominum, quo illa uel omnino non sint, uel minus sancta sint; sed ipsis malis hominibus, ut hec habeant ad testimonium damnationis, non ad adiutorium sanitatis. Saltem quippe ipsa uerba ultima psalmi huius considerare debuisti, et propter eos qui Baptismo accepto apostatant intelligere, non ab omnibus qui sanctum Baptisma accipiunt posse dici, Ut inhabitem in domo Domini in longitudinem dierum: et tamen siue permanentibus, siue lapsis, cum ipsi non sint unum, Baptismus unus est; et cum ipsi non utrique sancti sint, Baptismus in utrisque sanctus est: quia et apostate si redeant, non quasi eum amiserint baptizantur, sed quod in se permanenti iniuriam fecerint humiliantur.

CAPUT XLuIII.---111. PETIL. dixit: At ne uos sanctos esse dicatis; primum id assero, quia qui non fuerit innocens, non habet sanctitatem.

112. AUG. respondit: Ostende nobis tribunal ubi sedisti, ut ante te staret orbis terrarum; et quibus oculis, non dico conscientias omnium, sed uel actus inspexisti et discussisti, ut eum perdidisse innocentiam iudicares. Ille qui raptus est usque in tertium celum, dicit, Sed neque ego me ipsum diiudico : et tu de uniuersa terra, qua hereditas Christi dilatatur, audes ferre sententiam! Deinde si satis absolutum tibi uidetur quod dixisti, Qui non fuerit innocens, non habet sanctitatem; quero, si non habebat Saül sacramenti sanctitatem, quid in eo Dauid uenerabatur? Si autem habebat innocentiam, quare innocentem persequebatur? Nam eum propter sacrosanctam unctionem et honorauit uiuum, et uindicauit occisum: et quia uel panniculum ex eius ueste precidit, percusso corde trepidauit. Ecce Saül non habebat innocentiam, et tamen habebat sanctitatem, non uite sue , sed  sacramenti Dei, quod et in malis hominibus sanctum est.

CAPUT XLIX.---113. PETIL. dixit: Nam si Legem perfidi nostis; sine iniuria ipsius Legis hoc dixerim, hanc et diabolus nouit. Namque Domino Deo in causa Iob iusti, quasi iustus ita de Lege respondit, sicut scriptum est: »Dixit Dominus diabolo, Respexisti in puerum meum Iob, quia non est similis illi in terra, homo sine malitia, uerus Dei cultor, abstinens se ab omni malo, perseuerans in simplicitate; tu autem petisti ut omnem rem illius perderes sine causa. Et respondit diabolus, et dixit Domino: Corium pro corio, et omne quodcumque habuerit homo pro anima sua dabit« . Ecce legaliter loquitur, qui nititur contra Legem. Et iterum Dominum Christum sermonibus suis sic ausus est attentare, sicut scriptum est: »Assumpsit diabolus Iesum in sanctam ciuitatem, et statuit eum super pinnam templi, et dixit ei, Mitte te deorsum; scriptum est enim, Quia Angelis suis mandauit de te, ut manibus tollant te, ne forte offendas ad lapidem pedem tuum. Ait iehsu: Iterum scriptum est, Non tentabis Dominum Deum tuum« . Nostis, inquam, sicut diabolus, Legem, qui in suis conatibus uincitur, et in actibus erubescit.

114. AUG. respondit: Possem quidem querere abs te, in qua Lege scripta sint uerba que diabolus dixit, cum sanctum uirum Iob apud Deum criminaretur; si hoc mihi esset propositum demonstrare, Legem quam dicis diabolum nosse, te ipsum non nosse: sed quia non inde inter nos questio est, hoc pretermitto. Sic autem conatus es ostendere diabolum Legis peritum, quasi nos dicamus omnes qui uerba Legis nouerunt iustos esse. Quid ergo te adiuuet quod de diabolo commemorare uoluisti, non uideo: nisi forte ut nobis ueniret in mentem, quomodo ipsum diabolum uos imitemini. Sicut enim ille contra latorem Legis proferebat uerba Legis, sic et uos e uerbis Legis accusatis homines quos ignoratis, ut Dei promissis que in ipsa Lege conscripta sunt resistatis. Deinde uellem mihi diceres, Confessores illi uestri, quando se ipsos precipitant, cui ducunt martyrium [1 1Kb] ? utrum Christo qui talia suggerentem diabolum repulit, an potius ipsi diabolo, qui talia Christo facienda suggessit? Due sunt maxime uiles atque usitate mortes eorum qui se ipsos interimunt, laqueus et precipitium. Tu certe dixisti in primis partibus huius epistole, Laqueo traditor periit, laqueum talibus dereliquit: hoc ad nos omnino non pertinet. Neque enim ueneramur nomine martyrum eos qui sibi collum ligauerunt. Quanto autem nos probabilius in uos dicimus, Magister traditoris diabolus precipitium Christo suadere uoluit, et repulsus est? Quid ergo dicendi sunt, quibus hoc suasit et auditus est? Quid enim, nisi inimici Christi, amici autem diaboli; discipuli seductoris, condiscipuli traditoris? Spontaneas enim mortes ab uno magistro utrique didicerunt; ille laqueum, isti precipitium.

 CAPUT L.---115. PETIL. dixit: Sed ut uestra singula destruamus, si sacerdotes uos dicitis, sic a Domino Deo dictum est per prophetam: »Ultio Domini super falsos sacerdotes.«

116. AUG. respondit: Quere potius quid uerum dicas, non unde maledicas; et quid doceas, non quid obiicias.

CAPUT LI.---117. PETIL. dixit: Si cathedram uobis miseri uindicatis, ut superius diximus; habetis illam profecto quam Dauid propheta psalmographus pestilentie cathedram pronuntiauit : uobis enim iuste relicta est, quia eam sancti sedere non possunt.

118. AUG. respondit: Et hec non uides non aliqua esse documenta, sed uana conuicia. Hoc enim est illud quod paulo ante dixi, uerba Legis dicitis, sed in quos dicatis non attenditis: sicut diabolus uerba Legis dicebat, sed cui diceret non agnoscebat. Ille caput nostrum sursum ascensurum, deorsum uolebat deiicere: uos autem corpus eiusdem capitis, quod per totam terram diffusum est, ad exiguam partem uultis redigere. Certe ipse paulo ante dixisti, nos Legem nosse et legaliter loqui, sed in actibus erubescere. Dicis quidem ista nichil probans, sed et si de aliquibus probares, de his ceteris non prescriberes. uerumtamen si omnes per totum orbem tales essent quales uanissime criminaris, Cathedra tibi quid fecit Ecclesie Romane, in qua Petrus sedit, et in qua hodie Anastasius sedet: uel Ecclesie Ierosolymitane, in qua Iacobus sedit, et in qua hodie Ioannes sedet, quibus nos in catholica unitate connectimur, et a quibus uos nefario furore separastis? Quare appellas cathedram pestilentie Cathedram apostolicam? Si propter homines quos putas Legem loqui et non facere, numquid Dominus iehsu Christus propter Phariseos, de quibus ait, Dicunt enim et non faciunt, cathedre in qua sedebant ullam fecit iniuriam? Nonne illam cathedram Moysi commendauit, et illos seruato cathedre honore redarguit? Ait enim: Cathedram Moysi sedent. Que dicunt, facite; que autem faciunt, facere nolite: dicunt enim, et non faciunt . Hec si cogitaretis, non propter homines quos infamatis blasphemaretis Cathedram apostolicam, cui non communicatis. Sed quid est aliud quam nescire quid dicere, et tamen non posse nisi maledicere?

CAPUT LII.---119. PETIL. dixit: Si sacrificia uos facere iudicatis, de uobis quippe nequissimis Deus ipse sic dicit: »Facinorosus,« inquit, »qui sacrificat mihi uitulum, quasi canem occidat; et qui ponit similaginem, quasi sanguinem porcinum fundat« . Scitote uestrum sacrificium, qui humanum sanguinem iam fudistis. Et iterum: »Sacrificia eorum quasi panis luctus; omnis qui manducabit ex illo, inquinabitur« .

120. AUG. respondit: Nos dicimus tale cuique sacrificium fieri, qualis accedit ut offerat, et qualis accedit ut sumat; et eos de sacrificiis talium manducare, qui ad illa tales accedunt quales et illi sunt: itaque si offerat Deo malus, et accipiat inde bonus, tale cuique esse qualis quisque fuerit; quia et illud scriptum est,  Omnia munda mundis . Per hanc sententiam ueridicam et catholicam etiam uos Optati sacrificio non estis polluti, si facta eius displicebant uobis. Nam utique panis illius panis luctus erat, sub cuius iniquitatibus Africa tota lugebat: sed panem luctus omnibus uobis communem esse, omnium uestrum malum schismatis facit [1 1Kb] . Nam secundum concilii uestri sententiam Felicianus Mustitanus humanum sanguinem fudit. Dixistis enim , cum eos damnaretis, ueloces pedes eorum ad effundendum sanguinem . uide ergo quale sacrificium offerat, quem sacerdotem habetis, cum eum sacrilegum damnaueritis: et si hoc uobis nichil obesse arbitramini, rogo uos, uanitas calumniarum uestrarum quid oberit orbi terrarum?

CAPUT LIII.---121. PETIL. dixit: Si precem Domino facitis, aut funditis orationem, nichil uobis penitus prodest. uestras enim debiles preces cruenta uestra conscientia uacuat: quia Dominus Deus puram magis conscientiam quam preces exaudit, Domino Christo dicente, »Non omnis qui dicit mihi, Domine, Domine, intrabit in regnum celorum; sed is qui facit uoluntatem Patris mei qui in celis est« . uoluntas Dei utique bona est: nam ideo in sacra Oratione sic petimus, »Fiat uoluntas tua in celo et in terra« ; ut quia bona eius uoluntas est, nobis que bona sunt largiatur. uos ergo uoluntatem Dei non facitis, quia mala quotidie perpetratis.

122. AUG. respondit: Ista omnia si et nos in uos dicamus, nonne qui nos audierit, insanos potius litigatores quam christianos disputatores, si ipse sanus est, iudicabit? Non ergo reddimus maledictum pro maledicto. Seruum enim Domini non oportet litigare, sed esse mitem ad omnes, docibilem, in modestia corripientem diuersa sentientes . Si ergo uobis obiiciamus eos qui mala apud uos quotidie perpetrant, inepte litigamus, alios ex aliis accusantes. Si autem uos admonemus, ut sicut illa uobis non uultis obiici, sic nobis non obiiciatis aliena, in modestia uos corripimus, sed si aliquando [2 1Kb] resipiscatis.

CAPUT LIu.---123. PETIL. dixit: Si uero forte, quod nescio, demonia pellitis, nec in uobis proderit: quia nec fidei uestre, nec meritis cedunt ipsa demonia, sed in nomine Domini Iesu Christi pelluntur.

124. AUG. respondit: Gratias Deo, quia tandem confessus es posse ualere inuocatum nomen Christi ad aliorum salutem, etiamsi a peccatoribus inuocetur. Hinc ergo intellige, cum Christi nomen inuocatur, non obesse aliorum saluti aliena peccata. Nos autem quomodo inuocemus nomen Christi, non tuo iudicio nobis opus est, sed ipsius qui inuocatur a nobis. Solus enim potest nosse quo corde inuocetur. Ex eius tamen uerbis certi sumus, ab omnibus gentibus eum salubriter inuocari, que benedicuntur in semine Abrahe.

 CAPUT Lu.---125. PETIL. dixit: Etsi prorsus uirtutes et mirabilia faciatis, propter uestram nequitiam nec sic uos Dominus nouit, Domino ipso dicente: »Multi dicent mihi in illo die, Domine, Domine, in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus. Tunc dicam illis, quoniam non noui uos; discedite a me, operarii iniquitatis« .

126. AUG. respondit: Agnoscimus uerba Domini. Hinc et Apostolus ait: Si fidem habeam ita ut montes transferam, caritatem autem non habeam, nichil sum . Hic ergo querendum est quis habeat caritatem: inuenies non esse nisi eos qui diligunt unitatem. Nam de exclusione demonum, et de potentia miraculorum, quoniam plerique talia non faciunt et tamen ad regnum Dei pertinent, plerique autem faciunt et non pertinent, nec nostri nec uestri debent gloriari, si qui forte ista possunt: quandoquidem nec Apostolos, qui uere ista salubriter atque utiliter poterant, uoluit Dominus gaudere de talibus, quando eis ait: Nolite in hoc gaudere quod demonia uobis subiecta sint, gaudete autem quod nomina uestra scripta sunt in celo . Quapropter ista que ex Euangelio posuisti, et ego tibi possem dicere, si te uiderem signorum uirtutes operantem; et tu mihi, si talia me facientem uideres. Non ergo nobis [1 1Kb] dicamus que possunt et ex alia parte dici; et remotis ambagibus, quoniam ubi sit Ecclesia Christi querimus, ipsum qui eam suo sanguine redemit, audiamus dicentem, Eritis mihi testes in Ierusalem, et in totam Iudeam et Samariam, et usque in totam terram . Huic Ecclesie, que per totam terram diffunditur, quisquis non communicat, cui non communicet uides, si cuius ista uerba sint audis. Quid est autem dementius, quam Sacramentis Domini communicare, et uerbis Domini non communicare? Hi utique dicturi sunt, In nomine tuo manducauimus et bibimus; et audituri, Non noui uos : qui corpus eius et sanguinem in Sacramento manducant et bibunt, et membra eius toto orbe diffusa, in Euangelio non agnoscunt, et ideo in eis [2 1Kb] in iudicio non computantur.

CAPUT LuI.---127. PETIL. dixit: Quod et si, ut ipsi putatis, Domini legem pure sequimini, de ipsa lege sanctissima legaliter disputemus. Dicit apostolus Paulus, »Bona est lex, si quis ea legitime utatur« . Lex ergo quid dicit? »Non occides. »Quod semel fecit Cain parricida, uos fratres sepius occidistis.

128. AUG. respondit: Similes uobis esse nolumus: nam non desunt que dicantur, sicut et tu ista dicis, et que sciantur, nam ista tu nescis; et que ostendantur, nam tu ista non ostendis.

CAPUT LuII.---129. PETIL. dixit: Dictum est, »Non mechaberis.« Unusquisque uestrum si carnaliter castus sit, spiritualiter mechus est, quia adulterat sanctitatem.

130. AUG. respondit: Possunt hec in quosdam  ueraciter dici, et nostros et uestros: qui si utrisque nostrum displicent, nec nostri nec uestri sunt. Sed tu, quod in quosdam dicis, et nec in ipsis probas, pro eo uis accipi ac si probaueris, non in aliquibus qui degenerant a semine Abrahe, sed in omnibus gentibus que benedicuntur in semine Abrahe.

CAPUT LuIII.---131. PETIL. dixit: Dictum est, »Falsum testimonium non reddes.« Cum regibus seculi nos [1 1Kb] uestra tenere mentimini, nonne falsa conflatis?

132. AUG. respondit: Si non sunt nostra [2 1Kb] que tenetis, nec illa erant uestra que a Maximianistis recepistis. Quod si propterea illa uestra erant, quia illi sacrilegum schisma fecerunt, non communicando parti Donati: attende que loca teneatis, et cuius hereditati non communicetis; et cogitate, non regibus seculi, sed regi Christo quid respondere possitis. De illo dictum est, Dominabitur a mari usque ad mare, et a flumine usque ad terminos orbis terrarum . Quo utique flumine, nisi ubi baptizatus est, et ubi super eum columba descendit, magnum caritatis et unitatis indicium? uos autem huic unitati non communicatis, et adhuc loca unitatis tenetis; et inuidiam nobis de regibus seculi facitis, cum per iussa proconsulum de locis partis Donati schismaticos uestros expuleritis. Non sunt hec uerba per inane uolantia: homines uiuunt, ciuitates testantur, Gesta proconsularia et municipalia recitantur. Sileat aliquando uox calumniosa, obiiciens reges seculi uniuerse terre, per quorum proconsules non potuit parcere concisa concise. Cum ergo dicimus quod nostra teneatis, non ostendimur falsum testimonium dicere, nisi nos ostendatis in Ecclesia Christi non esse; quod quidem dicere non cessatis, sed ostendere nunquam ualebitis: imo uero cum hoc dicitis, non iam nobis, sed ipsi Christo falsi testimonii crimen obiicitis. Nos quippe in Ecclesia sumus, que ipsius testimonio prenuntiata est, et ubi suis testibus attestatus est dicens, Eritis mihi testes in Ierusalem, et in totam Iudeam et Samariam, et usque in totam terram. uos autem falsos testes non solum hinc ostendimus, quia huic ueritati resistitis; sed etiam in ipso iudicio, quo cum Maximiani schismate conflixistis. Si enim secundum legem Christi agebatis; quanto congruentius secundum eam constituunt aliqui christiani imperatores, si possunt secundum eam iudicare pagani proconsules? Si autem in adiutorium etiam terreni imperii leges assumendas putastis, non reprehendimus. Fecit hoc Paulus, cum aduersus iniuriosos ciuem Romanum se esse testatus est . Sed quero quibus terrenis legibus sit statutum, ut Maximianiste locis pellantur? Nullas omnino reperies: sed uidelicet legibus que aduersus hereticos, atque inter eos etiam aduersus uos ipsos late sunt, illos expellere uoluistis: aduersus infirmos tanquam potentiores preualuistis. Unde illi quia nichil potuerunt, innocentes se dicunt, tanquam sub leone  lupus. Tamen legibus aduersus uos latis profecto aduersus alios nisi per falsum testimonium non uteremini. Si enim ueraces sunt ille leges, cedite etiam uos locis quos tenetis: si aute fallaces sunt, cur per eas alios exclusistis? Quid, quod et ueraces sunt, et uos per illas alios nisi fallaciter non possetis expellere? Ut enim eis seruirent iudices, hereticos expellere uoluerunt; unde uos priores expellere debuerunt: sed uos catholicos esse dixistis, ut uobis parcerent leges, per quas alios premebatis. uideris [1 1Kb] quid uobis apud uos ipsos uideamini: illis tamen legibus non estis catholici. Cur ergo aut eas ueraces falso testimonio fefellistis, aut eas fallaces ad opprimendos alios usurpastis?

CAPUT LIX.---133. PETIL. dixit: Dictum est, »Non concupisces rem proximi tui« . uos nostra diripitis, ut pro uestris habeatis.

134. AUG. respondit: Et quecumque unitas possidebat, non nisi nostra sunt, qui non secundum calumnias hominum, sed secundum uerba Christi, in quo benedicuntur omnes gentes uniuerse terre, in unitate consistimus; nec propter malos quos a frumentis dominicis ante iudicii uentilationem separare non possumus, nos [2 1Kb] a societate tritici separamus: et si qua iam concisi possidere cepistis, quia uobis ablata nobis Dominus dedit, non ideo concupiscimus aliena, quia illius imperio cuius sunt omnia, facta sunt nostra; et iuste nostra sunt: uos enim his utebamini ad precisionem, nos ad unitatem. Alioquin et primo populo Dei possent illi obiicere aliene rei concupiscentiam, qui diuina potestate ab eorum facie, quia ea terra male utebantur expulsi sunt: et ipsi Iudei, a quibus ablatum est regnum, secundum uerba Domini, et datum est genti facienti iustitiam , possunt obiicere aliene rei concupiscentiam; quia Ecclesia Christi possidet, ubi persecutores Christi regnabant. Et post omnia, cum uobis ipsis dictum fuerit, Res alienas concupiscitis, quia maximianistas de basilicis eiecistis, quid respondeatis, non inuenitis.

CAPUT LX.---135. PETIL. dixit: Qua igitur lege uos christianos ostenditis, cum legi contraria faciatis?

136. AUG. respondit: Litigare uis, non disputare.

CAPUT LXI.---137. PETIL. dixit: Dicit autem Dominus Christus, »Qui fecerit et sic docuerit, maximus uocabitur in regno celorum.« Sic autem uos miseros damnat: »Qui resoluerit unum ex his mandatis, minimus uocabitur in regno celorum.«

138. AUG. respondit: Ubi forte aliter dicis testimonia Scripturarum, quam sese habent, et ad rem que inter nos agitur, non pertinet, non nimis curo: ubi autem impediunt quod tractamus, nisi ueraciter proferantur, non te arbitror succensere debere, si quemadmodum scriptum sit te commemoro. Ecce hoc quod modo posuisti, non ita scriptum est: sed ita potius, Qui soluerit unum de mandatis istis minimis, et docuerit sic, minimus uocabitur in regno celorum. Qui  autem fecerit et sic docuerit, magnus uocabitur in regno celorum. Et continuo secutus ait: Dico enim uobis, quia nisi abundauerit iustitia uestra super Scribarum et Phariseorum, non intrabitis in regnum celorum . Alibi enim Phariseos ostendit et arguit, quoniam dicunt, et non faciunt. Hos ergo et hic significauit, cum diceret, Qui soluerit et sic docuerit: id est, docuerit uerbis, quod soluerit factis. Super quos abundare precepit iustitiam nostram, ut faciamus et sic doceamus. Et tamen nec propter illos Phariseos, quibus nos non per prudentiam, sed per maleuolentiam comparatis, precepit Dominus deseri cathedram Moysi, in qua utique figurabat suam: dicens quippe illos cathedram Moysi sedentes, dicere et non facere; monet tamen populos facere que dicunt, et non facere que faciunt, , ne cathedre sanctitas deseratur, et propter pastores malos gregis unitas diuidatur.

CAPUT LXII.---139. PETIL. dixit: Et iterum, »Omne peccatum quod peccauerit homo, extra corpus est: qui autem peccauerit in Spiritu sancto, non ei remittetur, nec in hoc seculo, nec in futuro.«

140. AUG. respondit: Et hoc non ita scriptum est, et uide quantum te fefellerit. Apostolus ad Corinthios scribens, ait: Omne peccatum quodcumque fecerit homo, extra corpus est; qui autem fornicatur, in corpus suum peccat . Hoc autem aliud est, et aliud illud quod Dominus in Euangelio dixit: Omne peccatum et blasphemia dimittetur hominibus; qui autem peccauerit in Spiritum sanctum, non remittetur ei, nec in hoc seculo, nec in futuro . Tu autem cepisti ex Apostolo sententiam, et eam tanquam una sit ex Euangelio terminasti: quod te non credo fraude, sed errore fecisse. Neutra enim ad rem pertinet, et cur hec dixeris, et quoquo modo dixeris, omnino non uideo: nisi forte, quia cum superius dixisses, damnatos esse a Domino qui resoluerint unum ex mandatis, considerasti quam multos habeatis, non unum, sed multa mandata soluentes; et ne tibi obiiceretur, uoluisti per transitum subinducere differentiam peccatorum, aliud esse soluere aliquod mandatum unde uenia facilis possit accipi; aliud autem peccare in Spiritum sanctum, quod non remittetur, neque in hoc seculo, neque in futuro. Timens itaque contagia peccatorum hoc tacere noluisti [1 1Kb] ; et rursus, timens profunditatem questionis excedentem uires tuas, hoc cursim perstringere uoluisti, tanta trepidatione, ut quemadmodum solent perturbatione aliqua festinantes peruerse se uestire aut calceare, nolueris attendere uel quid ad quod pertineat, uel ubi et quemadmodum scriptum sit. Quale sit autem illud peccatum quod non dimittetur, neque in hoc seculo, neque in futuro, usque adeo nescitis, ut cum in ipso nos esse credatis, remissionem tamen eius per uestrum nobis Baptismum promittatis. Quod unde fieri potest, si tale peccatum est, ut non dimittatur, neque in hoc seculo, neque in futuro?

 CAPUT LXIII.---141. PETIL. dixit: Diuina uero mandata quibus rebus impletis? Dicit Dominus Christus, »Beati pauperes spiritu, quoniam ipsorum est regnum celorum.« uos persequendi malitia furoris diuitias exhalatis.

142. AUG. respondit: Dicite ista potius Circumcellionibus uestris.

CAPUT LXIu.---143. PETIL. dixit: »Beati mansueti, quoniam ipsi possidebunt terram.« uos igitur immansueti terram et celum pariter perdidistis.

144. AUG. respondit: Iterum atque iterum audite Dominum dicentem, Eritis mihi testes in Ierusalem, et in totam Iudeam et Samariam, et usque in totam terram . Cur non ergo illi perdiderunt terram et celum, qui ut non communicent uniuerse terre, contemnunt uerba sedentis in celo? Nam de uestra mansuetudine, non tue uoces, sed Circumcellionum fustes interrogentur. Dicturus es, Quid ad nos pertinet? Quasi nos ista dicamus, nisi ut hoc respondeatis? Ideo enim ad uos pertinet schisma uestrum, quia pertinere ad uos peccatum non uultis alienum: nec tamen ob aliud uos a nobis separastis, nisi dum nobis obiicitis crimen alienum.

CAPUT LXu.---145. PETIL. dixit: »Beati qui lugent, quoniam ipsi consolabuntur.« uos, nostri carnifices, lugentes facitis, non lugetis.

146. AUG. respondit: Considerate paululum quam multis, et quantum luctum dederint Deo Laudes armatorum uestrorum [1 1Kb] . Dicite iterum, Quid ad nos? Et ego iterum dicam, et tu quod dicis, Quid ad nos? quid ad orbem terrarum? quid ad eos qui laudant nomen Domini a solis ortu usque ad occasum? quid ad omnem terram que cantat canticum nouum? quid ad semen Abrahe, in quo benedicuntur omnes gentes ? Ergo ideo ad uos pertinet sacrilegium schismatis, quia non ad uos pertinent [2 1Kb] facta mala uestrorum, et hinc intelligitis nec ad orbem terrarum pertinere, etiam si ea probaretis, facta eorum propter quos inde uos separastis.

CAPUT LXuI.---147. PETIL. dixit: »Beati qui esuriunt et sitiunt iustitiam, quoniam ipsi saturabuntur.« uobis hec iustitia est, ut nostrum sanguinem sitiatis.

148. AUG. respondit: Quid tibi dicam, tu homo nisi quia calumniosus es? Esurit quidem uos et sitit unitas Christi: que utinam uos absorbeat; heretici non eritis.

CAPUT LXuII.---149. PETIL. dixit: »Beati misericordes quoniam ipsi misericordiam consequentur.« uos quando misericordes appellem, cum penas iustis ingeritis? an communionem [3 1Kb] nequissimam, dum animas inquinatis?

 150. AUG. respondit: Nec uos iustos probatis, nec nos penas ingerere uel iniustis. Et tamen sicut est plerumque crudelis fallax adulatio, sic semper misericors iusta correptio. Nam unde est illud quod non intelligitis: Emendabit me iustus in misericordia, et arguet me? Hoc enim cum de asperitate misericordis correptionis dixisset, continuo subiunxit de lenitate perniciose adulationis, et ait: Oleum autem peccatoris non impinguabit caput meum . Tu ergo attende quo uoceris, et unde reuoceris. Nam unde nosti quo in te animo sit quem seuum putas? Sed quolibet [1 1Kb] sit, unusquisque sarcinam suam portat, et apud nos et apud uos: sed sarcinam schismatis quam omnes portatis, abiicite, ut sarcinas uestras bonas in unitate portetis; et eos qui malas portant, si possitis, misericorditer emendetis; si non possitis, pacifice toleretis.

CAPUT LXuIII.---151. PETIL. dixit: »Beati qui puro sunt corde, quoniam ipsi Deum uidebunt.« Quando Deum uidebitis, qui immunda malitia cordis geritis cecitatem?

152. AUG. respondit: Quare hoc dicis? An forte nos ignorata que homines dicunt obiicimus omnibus gentibus, et manifesta intelligere nolumus que Deus predixit de omnibus gentibus? Hec est magna cecitas cordis; et si nec ipsam in uobis agnoscitis, hec est maior cecitas cordis.

153.  PETIL. dixit: »Beati pacifici, quia ipsi filii Dei uocabuntur« . uos pacem scelere fingitis, et bello queritis unitatem.

154. AUG. respondit: Non pacem scelere fingimus: sed pacem ex Euangelio predicamus; cum quo si pacem habueritis, et nobiscum habebitis. Dominus resurgens, et se non solum intuendum oculis, sed etiam contrectandum manibus discipulorum prebens, inde cepit: Pax uobiscum, inquit. Et quomodo esset tenenda pax ipsa, sequentibus uerbis aperuit. Ibi enim aperuit eis sensum ut intelligerent Scripturas, et dixit eis, Quoniam sic scriptum est, et sic oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes; incipientibus ab Ierusalem . Cum his uerbis pacem habete, et a nobis non dissentietis. Nam si bello querimus unitatem, non potuit laudari preclarius bellum nostrum; quandoquidem scriptum est, Diliges proximum tuum tanquam te ipsum . Et iterum scriptum est, Nemo unquam carnem suam odio habuit . Et tamen caro concupiscit aduersus spiritum, et spiritus aduersus carnem . Quod si nemo carnem suam odio habet, et tamen aduersus carnem suam concupiscit; ecce bello unitas queritur, ut corpus castigatum seruituti subiiciatur. Quod autem spiritus facit aduersus carnem, non odio, sed dilectione belligerans; hoc spirituales faciunt aduersus  carnales, ut quod agunt erga se, agant et erga illos, quia diligunt proximos tanquam proximos: sed bellum spiritualium est illa in caritate correptio, gladius eorum sermo Dei est. Ad tale bellum tuba apostolica concitantur cum magno impetu personante, Predica uerbum, insta opportune, importune; argue, hortare, increpa, in omni longanimitate et doctrina . Ecce non agimus ferro, sed uerbo. uos autem nec respondetis uera, et accusatis falsa: non corrigitis uestra, obiicitis aliena. Dicit Christus uerum testimonium de orbe terrarum; dicitis uos aduersus Christum falsum testimonium contra orbem terrarum. Nos autem si uobis potius quam Christo crederemus, pacifici essemus: quia Christo potius quam uobis credimus, pacem scelere fingimus. Et hec cum dicatis atque faciatis, audetis insuper commemorare, Beati pacifici, quoniam ipsi filii Dei uocabuntur.

CAPUT LXIX.---155. PETIL. dixit: Cum dicat apostolus Paulus, »Obsecro uos, fratres, ego uinctus in Domino, ut digne ambuletis uocatione qua uocati estis, cum omni humilitate et mansuetudine, cum patientia sustinentes inuicem in caritate, sollicite agentes seruare unitatem spiritus in coniunctione pacis« .

156. AUG. respondit: Hec si non tantum diceretis, sed et audiretis, etiam cognita mala propter pacem sustineretis, non propter dissensionem incognita fingeretis; uel quia postea didicistis propter unitatem Donati sustinere mala notissima et famosissima Optati. Que ista dementia est? Tolerantur cogniti, ne concisio iterum concidatur; et infamantur incogniti, ne in ipsa integritate maneatur.

CAPUT LXX.---157. PETIL. dixit: uobis dicit propheta, »Pax, pax, et ubi est pax« ?

158. AUG. respondit: Tu nobis hoc dicis, non propheta. Tibi ergo respondemus: Si queris ubi sit pax, aperi oculos, et uide de quo dictum sit, Auferens bella usque ad fines terre . Si queris ubi sit pax, aperi oculos ad illam ciuitatem, que non potest abscondi super montem constituta: aperi oculos et ad ipsum montem, et eum tibi Daniel demonstret ex paruo lapide crescentem, et implentem uniuersam terram . Tibi autem cum dicit propheta, Pax, pax, et ubi est pax? quid demonstrabis? An partem Donati ignotam innumerabilibus gentibus quibus notus est Christus? Non est ipsa que non potest abscondi: et unde, nisi quia non est super illum montem constituta? Ipse est enim pax nostra, qui fecit utraque unum : non Donatus, qui fecit de uno duo.

CAPUT LXXI.---159. PETIL. dixit: Beati qui persecutionem patiuntur propter iustitiam, quoniam ipsorum est regnum celorum« . uos beati non estis, sed beatos martyres facitis, quorum scilicet animabus celi repleti sunt, corporumque memoria terre floruerunt. uos ergo non colitis, sed facitis quos colamus.

160. AUG. respondit: Plane si non dictum esset,  Beati qui persecutionem patiuntur propter iustitiam; sed dictum esset, Beati qui se ipsos precipitant: implerent celum martyres uestri. Sane de corporibus eorum multos terrarum flores uidemus, sed sicut solet dici, flos cinis.

CAPUT LXXII.---161. PETIL. dixit: Cum ergo falsando mandata beati non sitis, uos diuinis sententiis Christus Dominus condemnat. »ue autem uobis, Scribe et Pharisei hypocrite, quia clauditis regnum celorum ante homines: uos enim non intratis, et neque intreuntes sinitis. ue uobis, Scribe et Pharisei hypocrite, quia circuitis mare et aridam, ut faciatis unum proselytum; et cum factus fuerit, facitis eum filium gehenne duplicius quam uos. ue uobis, Scribe et Pharisei hypocrite, qui decimatis mentham et anethum et cyminum, et relinquitis que grauioria sunt legis, iudicium et misericordiam et fidem. Hec autem oportebat fieri, et illa non omittere. Duces ceci, liquantes culicem, camelum autem glutientes. ue uobis, Scribe et Pharisei hypocrite, quia similes estis monumentis dealbatis, que a foris parent hominibus speciosa, intus autem plena sunt ossibus mortuorum et omni spurcitia: sic et uos a foris quidem paretis hominibus iusti, intus autem pleni estis hypocrisi et iniquitate« .

162. AUG. respondit: Dic mihi utrum aliquid dixeris, quod in uos uicissim ore maledico et contumelioso similiter dici non possit. Sed ex superioribus que a me dicta sunt, inueniet qui uoluerit, hec in uos non per uana conuicia, sed per uera testimonia posse dici. uerumtamen quia ex occasione, pretermittendum non est: certe antiquus populus Dei circumcisionem pro Baptismo habebat. Quero ergo, si quem fecissent isti, in quos tanta dicuntur, Pharisei proselytum, qui si eos imitaretur, sicut dictum est, filius gehenne fuisset duplo quam illi; utrum si corrigeretur, et uellet imitari Simeonem, Zacariam, Nathanelem, iterum ab eis circumcidendus iudicaretur. Quod si ridiculum est dicere, quamuis more atque ore uaniloquo talibus nos comparetis, quare post nos baptizatis? Quod si uos tales estis, quanto nos uerius et melius post uos non baptizamus; sicut nec illi quos nominaui, post pessimos Phariseos circumcidi debebant? Deinde, cum tales sederint cathedram Moysi, cui Dominus honorem seruauit; quare uos propter eos, quos istis siue iuste siue iniuste comparatis, Cathedram apostolicam blasphematis?

CAPUT LXXIII.---163. PETIL. dixit: Sed nos christianos ista non terrent. Quod enim estis male facturi, a Christo Domino habemus ante mandatum: »Mitto,« inquit, »uos sicut oues in medio luporum« . Lupinam rabiem uos impletis, qui non aliter Ecclesiis insidias facitis aut paratis, quam lupi ouilibus inhiantes, pernicie semper atque impetu, suffectis sanguine faucibus iram anhelantem respirant [1 1Kb] .

164. AUG. respondit: uellem in uos dicere istam sententiam, sed nollem istis uerbis: nimis inepta, uel potius insana sunt. Illud autem opus erat, ut  certis aliquibus documentis, non uanissimis maledictis, nos lupos esse ostenderetis, uos autem oues. Nam cum et ego dixero, Nos sumus oues, uos autem lupi; ideone putas interesse aliquid, quia tu illa uerbis turgidis dicis? Sed attende ut ego probem quod dico. Nempe Dominus, quod, uelis nolis, nosti, ait in Euangelio: Que sunt oues mee, uocem meam audiunt, et sequuntur me . Multe sunt de diuersis rebus uoces Domini: uerum, exempli gratia, si quispiam dubitaret utrum in corpore idem Dominus resurrexerit, et recitarentur eius uerba dicentis, Palpate, et uidete, quia spiritus carnem et ossa non habet, sicut me uidetis habere; si et his auditis ad credendum resuscitatum corpus eius nollet acquiescere, non utique inter oues Domini deputaretur, quia uocem eius auditam non sequebatur: sic et nunc, quoniam questio est inter nos, ubi sit Ecclesia, cum ex ipso Euangelii loco, ubi post resurrectionem suum corpus etiam palpandum dubitantibus prebuit, consequentia uerba recitamus [1 1Kb] , ubi futuram Ecclesie latitudinem demonstrauit, dicens: Quoniam sic scriptum est, et sic oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem ; et uos omnibus gentibus, ubi hec completa sunt, communicare non uultis, quomodo estis oues huius pastoris, cuius auditis uocibus non solum non obsequimini, uerum etiam repugnatis? Et oues quidem uos non esse, hinc docemus: esse autem lupos, audite unde doceamus. Iam enim, quia [2 1Kb] ubi sit Ecclesia, uerbis ipsius apparet, manifestum est ubi sit ouile Christi. Ab hoc igitur ouili certissimis uerbis Domini demonstrato et expresso, quicumque, non dico per falsa, sed quod manifestum est, per incerta hominum crimina oues segregant, et ab unitatis atque caritatis uita ereptas et alienatas necant, nonne ipsi sunt lupi rapaces? At enim et ipsi Dominum Christum laudant et predicant. Hi sunt ergo de quibus ipse ait: Induti pellibus ouium, intus autem sunt lupi rapaces. Ex fructibus eorum cognoscetis eos . Ouina pellis est in Christi laudibus, lupinus fructus in maledicis dentibus.

CAPUT LXXIu.---165. PETIL. dixit: O miseri traditores! impleri quidem Scripturam sic decuit; sed in uobis hoc doleo, quod partes malitie uos implere meruistis.

166. AUG. respondit: Possem ego magis dicere, O miseri traditores! si mihi placeret, imo si iustitia suaderet, omnibus uobis obiicere quorumdam facta uestrorum. Quod ergo ad omnes uos pertinet, O miseri heretici! cetera iam uerba tua ego dixerim; scriptum est enim, Oportet et hereses esse, ut probati manifesti fiant inter uos . »Impleri ergo Scripturam sic oportuit; sed in uobis hoc doleo, quod partes malitie implere uos meruistis.«

 CAPUT LXXu.---167. PETIL. dixit: Nobis autem Dominus Christus contra uestra feralia patientiam simplicem innocentiamque mandauit. Quid enim dicit? »Mandatum nouum do uobis, ut diligatis inuicem, quomodo dilexi uos;« et, »In hoc scient omnes quia mei discipuli estis, si dilectionem habueritis in inuicem« .

168. AUG. respondit: Nisi hec uerba longe a uestris moribus aliena in sermonis uestri superficiem transferretis, quomodo uos ouina pelle tegeretis?

CAPUT LXXuI.---169. PETIL. dixit: Paulus quoque apostolus, cum persecutiones immensas ab omnibus gentibus pateretur, a falsis fratribus pertulit grauiores, sicut de se ipse testatur, frequenter afflictus: »Periculis ex gentibus, periculis ex genere, periculis a falsis fratribus« . Quique iterum dicit: »Imitatores mei estote, sicut et ego Christi« . Cum igitur nos falsi fratres appetitis [1 1Kb] , Pauli magistri patientiam sub nostris periculis [2 1Kb] imitamur.

170. AUG. respondit: Certe isti sunt falsi fratres, de quibus alio loco idem apostolus ita conqueritur, Timothei predicans germanam sinceritatem: Neminem, inquit, habeo unanimem, qui germane de uobis sollicitus sit: omnes enim sua querunt, non que Iesu Christi . Utique de his loquebatur, qui tunc quando illam scribebat Epistolam, cum illo erant. Non enim omnes qui erant ubicumque Christiani, sua querebant, non que Iesu Christi. De his ergo, ut dixi, hec ingemuit, quos eo tempore cum ista scriberet secum habebat. Quos enim alios tangit, cum alibi dicit, Foris pugne, intus timores ; nisi eos quos tanto uehementius, quanto interius metuebat? Si ergo uelles imitari Paulum intus, esses falsorum fratrum tolerator, non foris innocentium calumniator.

CAPUT LXXuII.---171. PETIL. dixit: Nam qualis fides in uobis est, que non habet caritatem? Paulo ipso dicente, »Si linguis hominum loquar, et Angelorum scientiam habeam, caritatem autem non habeam, ita sum tanquam eramentum tinniens, aut cymbalum concrepans. Aut si habuero prophetiam, et nouerim omnia sacramenta et omnem scientiam, et si habuero omnem fidem, ita ut montes transferam, caritatem autem non habeam, nichil sum. Et si distribuero omnem substantiam meam pauperibus, et tradidero corpus meum ut ardeam, caritatem autem non habeam, nichil mihi prodest.«

172. AUG. respondit: Hoc est quod paulo ante dixi, pelle te ouina contegi uelle, ut si fieri potest, prius te ouis mordentem sentiat, quam presentiat uenientem. Nonne ista est caritatis laus, que uestram calumniam solet lucidissima ueritate conuincere? An ideo arma ista nostra non erunt, quia uos ea preoccupare conamini? Prorsus hec iacula uiua sunt: undecumque iactentur, agnoscuntur [3 1Kb] quos perimant. Si a nobis missa fuerint, in uobis herebunt: si a uobis mittuntur, in uos retorquentur. His enim nos apostolicis  uerbis, commendantibus eminentiam caritatis, uobis solemus ostendere quomodo non prosit hominibus, quamuis in eis sint uel Sacramenta uel fides, ubi caritas non est; ut cum ad unitatem catholicam uenitis; intelligatis quid uobis conferatur, et quantum sit quod minus habebatis: caritas enim christiana nisi in unitate Ecclesie non potest custodiri: atque ita uideatis sine illa nichil uos esse, etsi Baptismum et fidem teneatis, et per illam etiam montes transferre possitis. Quod si hec et uestra sententia est, non in uobis [1 1Kb] detestemur et exsufflemus uel Dei Sacramenta que nouimus, uel ipsam fidem; sed teneamus caritatem, sine qua et cum Sacramentis et cum fide nichil sumus. Tenemus autem caritatem, si amplectimur unitatem: amplectimur autem unitatem, si eam non per uerba nostra in parte confingimus, sed per uerba Christi in unitate cognoscimus.

CAPUT LXXuIII.---173. PETIL. dixit: Et iterum, »Charitas enim magnanima est et benigna; caritas non emulatur, non agit perperam, non inflatur, non est ambitiosa, non querit que sua sunt.« uos autem queritis aliena. »Non irritatur, non cogitat malum, non gaudet super iniquitate, congaudet autem ueritati: omnia tolerat, omnia sustinet: caritas nunquam excidet« . Hoc est breuiter dicere: Non persequitur caritas, non aduersum ceteras animas imperatores inflammat, non aliena diripit, non etiam homines quos spoliarit occidit.

174. AUG. respondit: Quoties tibi dicturus sum, hec si non probatis, ad neminem pertinent: si autem probatis, ad nos non pertinent; sicut nec ad uos, que uestri quotidie committunt per scelera furiosorum, per luxurias uinolentorum, per cecitatem precipitatorum, per tyrannidem raptorum. Quis non uideat uerum esse quod clamo? Sed nunc si esset in te caritas, congauderet ueritati. Quam enim eleganter sub pelle ouina dicitur, Charitas omnia tolerat, omnia sustinet! ubi autem uentum fuerit ad examen, lupini dentes operiri non possunt. Cum enim caritas te, propter id quod dictum est, Sustinentes inuicem in dilectione, studentes seruare unitatem spiritus in uinculo pacis , etiamsi qua mala intus nosses, cogeret, non eis quidem consentire, sed tamen ea si prohibere non poteras, sustinere, ne propter malos uentilabro ultimo separandos, nunc a bonorum societate pacis uinculum abrumperes; foras uento leuitatis excussus, palee crimen obiicis tritico, et que fingis de malis, per contagionem ualere et in bonis affirmas. Et cum Dominus dixerit, Ager est hic mundus, messis autem est finis seculi; cum de frumentis et zizaniis dixisset, Sinite utraque crescere usque ad messem : tu laboras uerbis tuis, ut frumenta iam per totum agrum defecisse, et ad exiguam particulam uestram remansisse credantur; dum uis ut habeatur Christus mendax, tu autem uerax. Et loqueris quidem contra conscientiam tuam: neque enim uere quisquam quoquo modo intuens Euangelium, audet in animo suo dicere, per tot gentes in  quibus pene una uoce respondetur Amen, et cantatur Alleluia, non esse Christianos. Et tamen ne pars Donati, que orbi terrarum non communicat, errare uideatur, si quis tibi angelus de celo, qui posset intueri uniuersum orbem, diceret extra communionem uestram nusquam esse innocentes et bonos, procul dubio gauderes super iniquitate generis humani, et uera te dixisse antequam cognosceres gloriareris. Quomodo est ergo in te caritas, que non gaudet super iniquitate? Sed noli falli: sunt per agrum, id est, per mundum usque ad finem seculi crescentia frumenta dominica. Christus hoc dixit, Christus est ueritas. Sit in te caritas, et congaudeat ueritati. Contra Euangelium etsi angelus de celo euangelizauerit, anathema sit .

CAPUT LXXIX.---175. PETIL. dixit: Postremo, que est ratio persequendi? uos, miseri, interrogo; si putatis forsitan uos aliqua legis auctoritate peccare.

176. AUG. respondit: Qui peccat, non peccat legis auctoritate, sed contra legis auctoritatem. Quia uero interrogas, que sit ratio persequendi; uicissim te interrogo, cuius sit uox in Psalmo dicentis, Detrahentem secreto proximo suo, hunc persequebar . Quere itaque persecutionis uel causam uel modum, et noli tanta imperitia generaliter malorum persecutores reprehendere.

CAPUT LXXX.---177. PETIL. dixit: Ego uero e contra respondeo, Iesum Christum neminem persecutum: et cum alique secte Apostolis eidem suggerentibus displicerent , dicunt illi Apostoli, »Multi in nomine tuo manus imponunt, et nobiscum non sunt.« Dixit iehsu: »Dimittite illos; si contra uos non sunt, pro uobis sunt.«

178. AUG. respondit: uerum dicis, multo uberius te prolaturum de tuo que in Scripturis non inueniuntur. Si enim de Scripturis sanctis uelis testimonia proferre, numquid ea que non inueneris proferes? uestra autem mendacia quam multa sint, in uestra potestate est. Ubi enim scriptum est quod posuisti, uel quando aut Domino illud suggestum est, aut a Domino illud responsum est? Multi in nomine tuo manus imponunt, et nobiscum non sunt, nunquam Filio Dei quisquam discipulorum dixit: unde nec illud ab eo responderi potuit, Dimittite illos; si contra uos non sunt, pro uobis sunt. Sed est quiddam simile, quod reuera in Euangelio legimus de quodam suggestum esse Domino, qui demonia in eius nomine eiiciebat, et cum discipulis eum non sequebatur, ubi Dominus ait, Nolite prohibere: qui contra uos non est, pro uobis est . Hoc autem ad sectas demonstrandas, quibus pepercisse Dominus uideatur omnino non pertinet. Sed si te nonnulla fefellit similitudo sententie, non est mendacium, error humanus est. Si autem imperitis sanctarum Scripturarum nebulas falsitatis iniicere uoluisti, compungaris et confundaris et corrigaris. Est tamen quod de hoc ipso, de quo Domino suggestum est, nos agamus. Quomodo enim tunc preter communionem discipulorum, ualebat tamen plurimum sanctitas  nominis Christi; sic preter Ecclesie communionem ualet sanctitas Sacramenti. Neque enim Baptismus consecratur nisi in nomine Patris et Filii et Spiritus sancti. Quis autem insanissimus dixerit, etiam preter Ecclesie communionem nomen Filii ualere, Patris autem et Spiritus sancti non ualere? aut ualere quidem in homine sanando [1 1Kb] , non autem ualere in Baptismo consecrando? Sed plane preter Ecclesie communionem et unitatis sanctissimum uinculum et caritatis supereminentissimum donum, nec ille a quo demonium eiicitur, nec ille qui baptizatur, eternam uitam consequitur: sicut nec illi qui per communionem Sacramentorum intus uidentur, et per iniquitatem morum foris intelliguntur. Quod autem Christus etiam corporaliter fuerit persecutus eos, quos de templo expulit flagellando, iam supra diximus.

CAPUT LXXXI.---179. PETIL. dixit: Sanctus uero apostolus Paulus hec dicit: »Quoquo modo, inquit, Christus annuntietur.«

180. AUG. respondit: Contra te loqueris, sed tamen quia pro ueritate loqueris, si eam dilexeris, pro te sit quod loqueris. Quero enim abs te, de quibus hoc dixerit apostolus Paulus? Recolamus hoc paululum, si placet. Quidam, inquit, per inuidiam et contentionem, quidam uero per bonam uoluntatem Christum annuntiant; quidam ex caritate, scientes quia in defensionem Euangelii positus sum: quidam uero et per contumaciam Christum annuntiant, non caste, existimantes tribulationem suscitari uinculis meis. Quid enim? Dum omni modo, siue occasione, siue ueritate Christus annuntietur, et in hoc gaudeo, sed et gaudebo . uidemus istos rem quidem sanctam et castam et ueram, non tamen caste annuntiasse, sed per inuidiam et contentionem, sine caritate, sine castitate. Certe paulo ante laudes caritatis aduersus nos dicere uidebaris ex Apostoli testimonio, quia ubi caritas non est, quidquid fuerit nichil prodest: ecce in istis caritas non est, et tamen erat Christi predicatio, de qua se gaudere sic dicit Apostolus. Neque enim malo illorum gaudet, sed bono nominis Christi. In ipso quippe caritas erat, que non gaudet super iniquitate, congaudet autem ueritati . Inuidia porro, que in illis erat, diabolicum malum est: hac enim et cecidit et deiecit. Hi ergo tam mali, quos sic arguit Apostolus, in quibus erat tantum bonum de quo gaudet Apostolus, ubi erant? intus, an foris? Elige quod uolueris. Si intus, ecce nouerat eos Paulus, et eum tamen non polluebant: sic uos non polluerent in unitate orbis terrarum, de quibus nescio que seu uera dicitis, seu falsa confingitis. Quare ergo uos separastis? quare sacrilegio scelerati schismatis peremistis? Si autem foris erant, ecce et in eis qui foris sunt, et utique ad uitam eternam, quia caritatem non habent et unitatem non tenent, pertinere non possunt, inest tamen sanctitas nominis Christi, quorum predicationem Apostolus propter ipsam nominis  sanctitatem, quamuis illos detestetur, gaudendo confirmat. Recte ergo ipsi nomini non facimus iniuriam, cum ad nos ueniunt qui foris erant: sed ipsos corrigimus, illud honoramus. uos itaque uidete quam nefarie in eis, quorum facta sicut uidetur arguitis, etiam Sacramentum nominis Christi, quod in eis sanctum est, exsufflatis. Et tu quidem istos, quos commemorauit Apostolus, sicut uerba tua indicant, foris ab Ecclesia fuisse arbitraris. Ita cum times a Catholicis pati persecutionem, de qua nobis loquendo facis inuidiam, confirmasti in hereticis Christi nomen, cui rebaptizando [1 1Kb] facis iniuriam.

CAPUT LXXXII.---181. PETIL. dixit: Si igitur tanta potentia fidei non est aliquibus aduersata, qua tu ratione persequeris, ut cogas homines inquinari?

182. AUG. respondit: Nec persequimur uos, nisi quemadmodum persequitur ueritas falsitatem: nec ad nos pertinet, si quis uos aliter persecutus est; sicut nec ad uos quidquid uestri [2 1Kb] similiter faciunt: nec uos cogimus inquinari, sed suademus sanari.

CAPUT LXXXIII.---183. PETIL. dixit: Quod si cogi per legem aliquem uel ad bona licuisset, uos ipsi, miseri, a nobis ad fidem purissimam cogi debuistis. Sed absit, absit a nostra conscientia, ut ad nostram fidem aliquem compellamus.

184. AUG. respondit: Ad fidem quidem nullus est cogendus inuitus, sed per seueritatem, imo et per misericordiam Dei, tribulationum flagellis solet perfidia castigari. Numquid quia mores optimi libertate uoluntatis eliguntur, ideo mores pessimi non legis integritate puniuntur? Sed tamen male uiuendi ultrix disciplina prepostera est, nisi cum precedens bene uiuendi doctrina contemnitur. Si que igitur aduersus uos leges constitute sunt, non eis bene facere cogimini, sed male facere prohibemini  . Nam bene facere nemo potest, nisi elegerit, nisi amauerit quod est in libera uoluntate: timor autem penarum et si nondum habet delectationem bone conscientie, saltem intra claustra cogitationis cercet malam cupiditatem. Qui tamen aduersas leges constituerunt, quibus uestra comprimatur audacia? nonne hi de quibus dicit Apostolus, quia non sine causa gladium portant; ministri enim Dei sunt, uindices in iram ei qui male agit ? Tota igitur questio est, utrum uos non male agatis, quibus tanti schismatis sacrilegium obiicit orbis terrarum: cuius questionis discussione neglecta, superflua loquimini; et cum uiuatis ut latrones, mori uos iactatis ut martyres  . Et quia uel ipsas leges, uel inuidiam formidatis, uel ad resistendum impares estis, non dico aduersus tot homines, sed aduersus tot gentes catholicas; etiam de mansuetudine gloriamini, quod ad uestram partem neminem cogitis. Isto modo et miluus, cum pullos rapere territus non potuerit, columbum  se nominet. Ubi enim potuistis, et non fecistis? Unde ostenditis quam plura faceretis, si possetis. Quando Iulianus uobis, Christi inuidens paci, basilicas reddidit unitatis, que strages a uobis facte sint, quando uobiscum apertis templis suis etiam demones exsultabant, quis commemorare sufficiat? Bello Firmiano que a uobis Rogatus Maurus pertulerit  , ipsa Mauritania Cesareensis interrogetur. Tempore Gildoniano, quia unus collega uester familiarissimus amicus eius fuit  , uiderint Maximianiste que senserint [1 1Kb] . Nam Felicianum ipsum qui modo uobiscum est, si ad iusiurandum liceret prouocare, utrum ad communionem uestram non inuitum Optatus redire compulerit; mouere labia non auderet, presertim si eius faciem populus Mustitanus intueretur, quo teste illa tunc facta sunt. Sed isti, ut dixi, uiderint que passi fuerint ab eis, cum quibus Rogato talia fecerant. Ipsa Ecclesia catholica solidata principibus catholicis imperantibus terra marique, armatis turbis ab Optato atrociter et hostiliter oppugnata est. Que res cegit tunc primo aduersus uos allegari apud uicarium Seranum legem illam de decem libris auri, quas nullus uestrum adhuc pendit, et nos crudelitatis arguitis! Quid autem mansuetius sit, quam ut cercitione damnorum tanta uestra scelera multarentur? Quis autem possit enarrare omnia, que nulla amicitia [2 1Kb] iudicum aut aliquarum potestatum, quisque ubi potuerit, in locis uestris propria dominatione committatis? Quis nostrum in plebibus nostris [3 1Kb] non aliquid tale uel a prioribus comperit, uel ipse expertus est? Nonne apud Hipponem, ubi ego sum, non desunt qui meminerint Faustinum uestrum regni sui tempore precepisse, quoniam Catholicorum ibi paucitas erat, ut nullus eis panem coqueret, ita ut cuiusdam diaconi nostri furnarius inquilinus domnedii sui [4 1Kb] panem incoctum abiecerit, eique nulla exsilii lege damnato, communicationem non solum in ciuitate Romana  , sed etiam in patria sua, nec solum in patria sua, sed etiam in domo sua negauerit? Quid nuper, quod ipse adhuc lugeo, nonne Crispinus uester Calamensis, cum emisset possessionem, et hoc emphyteuticam, non dubitauit in fundo catholicorum imperatorum, quorum legibus nec in ciuitatibus esse iussi estis, uno terroris impetu octoginta  ferme animas miserabili gemitu mussitantes rebaptizando submergere  ? Quibus autem, nisi talibus factis, etiam ipsas de quibus conquerimini leges, longe quidem infra meritum sceleris uestri, sed tamen qualescumque ferri cegistis? An uero uiolentis incursibus Circumcellionum uestrorum, qui sub uestro principatu furiosis agminibus militant, non ex agris undique pelleremur, nisi uos obsides in ciuitatibus teneremus, qui quoquo modo ipsam faciem publicam et honestorum reprehensionem, si non timore, uel pudore ferre nolitis? Noli ergo dicere, Absit, absit a nostra conscientia, ut ad nostram fidem aliquem compellamus. Facitis enim, ubi potestis: ubi autem non facitis, non potestis, siue legum, siue inuidie timore, siue resistentium multitudine.

CAPUT LXXXIu.---185. PETIL. dixit: Dicit enim Dominus Christus, »Nemo uenit ad me, nisi quem Pater attraxerit« . Cur autem uos non liberum arbitrium unicuique sequi permittitis, cum ipse Dominus Deus liberum arbitrium dederit hominibus; uiam tamen iustitie ostendens, ne quis forsitan nescius deperiret. Dixit enim: »Posui ante te bonum et malum, posui ante te ignem et aquam; quod uolueris elige.« Ex quo uos arbitrio, miseri, uobis non aquam, sed ignem potius elegistis. »Sed tamen, inquit, bonum elige, ut uiuas« . Qui non uis bonum eligere, uiuere te nolle damnasti [1 1Kb] .

186. AUG. respondit: Si tibi proponam questionem, quomodo Deus Pater attrahat ad Filium homines, quos in libero dimisit arbitrio; fortassis eam difficile soluturus es. Quomodo enim attrahit, si dimittit ut quis quod uoluerit eligat? Et tamen utrumque uerum est: sed intellectu hoc penetrare pauci ualent. Sicut ergo fieri potest ut quos in libero dimisit arbitrio, attrahat tamen Pater ad Filium: sic fieri potest ut ea que legum cercitionibus admonentur, non auferant liberum arbitrium. Quidquid enim homo durum et molestum patitur, admonetur ut cogitet quare patiatur: ut si pro iustitia se pati perspexerit, idipsum bonum eligat pro iustitia talia sustinere; si autem uiderit iniquitatem esse pro qua patitur, se infructuosissime laborare atque cruciari considerans, mutet in melius uoluntatem, simulque careat et molestia sterili et ipsa iniquitate, multo utique grauius et perniciosius nocitura. Et uos cum aliquid aduersus uos reges constituunt, admoneri uos credite, ut cogitetis quare ista patiamini: si propter iustitiam, reuera illi persecutores uestri sunt; uos autem beati qui persecutionem passi propter iustitiam, possidebitis regnum celorum : si autem propter iniquitatem schismatis uestri, quid illi nisi correctores uestri sunt; uos autem, sicut ceteri diuersorum scelerum rei, qui penas legibus pendunt, profecto infelices et in hoc seculo et in futuro? Nemo ergo uobis aufert liberum arbitrium: sed uos diligenter attendite quid potius eligatis, utrum correcti uiuere in pace, an in  malitia perseuerantes, falsi martyrii nomine uera supplicia sustinere. Sic uos autem alloquor, quasi uero aliquid dignum uestra iniquitate patiamini, cum tanta indigna faciatis, et in tanta impunitate regnetis; ita furiosi, ut per Dei laudes amplius quam buccina bellica terreatis; ita calumniosi, ut etiam spontanea uestrorum precipitia nostris persecutionibus imputetis.

187. Dicit etiam quasi preceptor benignissimus, Qui non uis bonum eligere, uiuere te nolle damnasti. Ita uero, si uestris criminationibus crederemus, benigne uiueremus [1 1Kb] : quia Dei promissionibus credimus, uiuere nos nolle damnamus. Bene, ut arbitror, meministis quid Apostoli dixerint Iudeis, quando Christum predicare prohibebantur: hoc ergo et nos dicimus, ut respondeatis nobis, utrum Deo magis obediendum sit, an hominibus . Traditores, thurificatores, persecutores, uerba sunt hominum contra homines. In sola dilectione [2 1Kb] Donati remansit Christus: uerba sunt hominum extollentium gloriam hominis sub nomine Christi, ut gloria minuatur ipsius Christi. Scriptum est enim, In lata gente gloria regis; in diminutione autem populi contritio principis : hec ergo uerba sunt hominum. At illa in Euangelio, Quia oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem ; uerba sunt Christi commendantis gloriam quam accepit a Patre in latitudine regni sui. Utrisque auditis, hanc Ecclesie communionem potius eligimus, et hominum uerbis Christi uerba preponimus. Rogo, quis est qui nos dicat mala elegisse, nisi qui Christum dicit mala docuisse?

CAPUT LXXXu.---188. PETIL. dixit: Numquid igitur cedem uel schismaticis Deus iussit inferri? Qui si omnino preciperet, uos deberetis occidi ab aliquibus Scythis ac Barbaris, non tamen a Christianis.

189. AUG. respondit: uestri Circumcelliones quiescant, et nolo nos [3 1Kb] de Barbaris terreas. Utrum autem schismatici nos simus an uos, nec ego nec tu, sed Christus interrogetur, ut indicet [4 1Kb] Ecclesiam suam. Lege ergo Euangelium; et respondet tibi, In Ierusalem et in totam Iudeam et Samariam, et usque in totam terram . Quisquis igitur in Ecclesia non inuenitur, iam non interrogetur, sed aut correctus conuertatur, aut correptus non conqueratur.

CAPUT LXXXuI.---190. PETIL. dixit: Neque enim Dominus Deus humano sanguine aliquando letatus est, cum occisorem fratris Cain in uita carnifice [5 1Kb] uoluerit permanere.

 191. AUG. respondit: Si occisori fratris Deus noluit inferri mortem, sed relinqui carnificem uitam: uide ne forte hoc sit, quod cum regis cor in manu Dei sit, unde multas ad uos commonendos et corripiendos leges ipse constituit, nulla tamen lex regia uos iussit occidi; fortasse propterea, ut quicumque uestrum in pertinaci sacrilegi furoris aura persistunt, Cain parricide supplicio, uita carnifice [1 1Kb] crucientur. Legimus enim multos a famulo Dei Moyse misericorditer interfectos: nam in eo quod pro eorum nefario sacrilegio sic est Dominum deprecatus, ut diceret: Domine, si dimittis illis peccatum, dimitte; sin autem, dele me de libro tuo ; ineffabilis eius caritas et misericordia satis apparet. Numquid ergo subito crudelis effectus est, cum de monte descendens tot millia iuberet occidi? Considerate itaque ne forte maiore iracundia Dei per tot leges aduersus uos latas a nullo Imperatore iussi fueritis occidi. An illi fratricide non uos comparandos putatis? Audite Dominum per prophetam dicentem: Ab ortu solis usque ad occasum glorificatum est nomen meum in nationibus, et in omni loco incensum admouebitur nomini meo, et hostia pura. Magnum nomen meum in nationibus, dicit Dominus omnipotens . Huic fraterno sacrificio super quod respicit Deus, inuidere uos per calumnias uestras ostenditis: et si quando audieritis, a solis ortu usque ad occasum laudari nomen Domini ; quod est uiuum sacrificium, de quo dictum est, Immola Deo sacrificium laudis : ita concidet uultus uester, ut illius homicide. Sed quia uniuersum orbem interimere non potestis, odio ipso rei tenemini, dicente Ioanne, Qui odit fratrem suum, homicida est . Et utinam innocens frater in uestrorum potius Circumcellionum tela trucidandus, quam in uestram linguam [2 1Kb] rebaptizandus incurrat!

CAPUT LXXXuII.---192. PETIL. dixit: Monemus uos ergo, si libenter audiatis, et si non libenter accipitis, admonemus; quia Dominus Christus non occidendi formam, sed moriendi, Christianis instituit. Nam si ita repugnantes diligeret, nollet pro nobis occidi.

193. AUG. respondit: Utinam formam eius sequerentur martyres uestri; non se precipitarent; quod ille diabolo suggerente non fecit . uos autem cum maiores nostros etiam defunctos falso testimonio persequimini, ubi accepistis hanc formam? Quod nos ignotorum criminibus maculare conamini, cum uestrorum malefacta notissima uobis obesse nolitis, ubi accepistis hanc formam? Sed nimium superbimus, si de nobis succensemus, cum aduersus ipsum Dominum uos falsum testimonium dicere uideamus: quandoquidem ipse Ecclesiam suam per omnes gentes et promisit et exhibuit; et uos contradicitis. Hanc uero formam nec ab ipsis Iudeis persecutoribus accepistis: illi enim persecuti sunt carnem ambulantis  in terra; uos Euangelium sedentis in celo. Quod Euangelium mitius pertulit seuientium regum flammas, quam uestras patitur linguas: nam illis incendentibus unitas mansit, uobis loquentibus manere non potuit. Qui uerba Domini exusta cupiebant aboleri, non credebant posse lecta contemni. Non ergo illi in Euangelio exercerent flammas suas, si eis contra Euangelium permitteretis linguas uestras. In illa persecutione Euangelium Christi ab aliis seuientibus querebatur, ab aliis metuentibus prodebatur, ab aliis seuientibus incendebatur, ab aliis diligentibus abscondebatur; nullis contradicentibus oppugnabatur: sceleratiores uobis persecutionis partes transacta gentium persecutione seruastis. Qui Christi nomen persequebantur, Christo crediderunt: qui propter Christi nomen honorantur, Christo contradicunt.

CAPUT LXXXuIII.---194. PETIL. dixit: Ecce uobis plenissimum documentum, quod Christiano non liceat in pernicie aliena uersari. Discipline autem huius initium Petro est constitutum, sicut scriptum est: »Percussit Petrus auriculam serui principis Iudeorum, et abscidit eam. Dixitque illi iehsu: Petre, reconde gladium tuum in theca. Qui enim gladio utitur, gladio morietur« .

195. AUG. respondit: Cur ergo non tali uoce compescitis arma Circumcellionum? An preter Euangelium uos loqui arbitremini, si dixeritis, Qui fuste usus fuerit, fuste morietur? Date ergo ueniam, quia nec illos a quibus Marculum precipitatum esse querimini, potuerint prohibere maiores nostri: neque enim scriptum est in Euangelio, Qui aliquem precipitauerit, precipitio morietur. Atque utinam sicut illa uel falsa uel transacta sunt, sic istorum ligna cessarent [1 1Kb] . Quanquam fortasse irascimini, quod legionibus uestris, etsi non legibus, saltem uerbis subtrahimus armaturam, quia eas solis seuire fustibus dicimus. uetus quippe ista eorum malitia fuit, nunc autem nimium profecerunt. Nam inter uinolenta conuiuia, et cum feminis maritos non habentibus, liberam comitandi, uagandi, iocandi, bibendi, pernoctandi licentiam, non solum fustes tornare, sed etiam ferrum uibrare et fundas circumagere didicerunt. Sed cur eis non dicam , Insani, gladius Petri quamuis adhuc carnali motu animi, tamen pro Christi corpore in corpus persecutoris exsertus est; uestra uero arma aduersus Christum diuisa sunt: corpus uero cui ille caput est, id est, Ecclesia eius, per omnes gentes est. Ipse hoc dixit, et ascendit in celum, quo eum furor Iudeorum sequi non potuit: et membra eius in corpore quod ascendens commendauit, furor uester oppugnat. Pro istis membris aduersus uos seuiunt, et uobis resistunt, quicumque in Catholica parue adhuc fidei, eo animo sunt, quo tunc Petrus fuit, cum ferrum pro Christi nomine strinxit. Sed multum interest inter uestram persecutionem  et istorum. uos similes estis seruo sacerdotis Iudeorum; quia seruientes principibus uestris, aduersus Ecclesiam catholicam, id est, aduersus Christi corpus armamini: isti autem tales sunt, qualis tunc Petrus fuit, qui pro Christi corpore, id est, pro Ecclesia, etiam corporaliter pugnant. Sed si ipsis dicitur ut quiescant, sicut Petro tunc dictum est; quanto magis uobis dicendum est, ut heretico furore deposito [1 1Kb] ad ea membra pertineatis, pro quibus illi sic dimicant. Sed lesi a talibus etiam nos odistis, et tanquam aures dexteras perdideritis, Christum sedentem ad Patris dexteram non auditis. Sed quibus loquar, aut quando eis loquar, quibus nec horam inuenio, uinum etiam mane ructuantibus, siue iam ebriis, siue adhuc [2 1Kb] ? Quinimo et minantur, non solum illi, sed de illis etiam episcopi ipsorum, parati negare ad se pertinere quod fecerint. Donet nobis Dominus canticum graduum, quo dicere possimus, Cum his qui oderunt pacem, eram pacificus; cum loquebar eis, debellabant me gratis . Dicit enim hoc corpus Christi, quod per totam terram, ab aliis hic, ab aliis alibi, et ab omnibus aliis atque aliis ubicumque sunt, hereticis oppugnatur  .

CAPUT LXXXIX.---196. PETIL. dixit: Ergo, inquam, mortem pro fide subeundam constituit, quam cuiquam pro communione faciendam [3 1Kb] . Christianitas enim mortibus proficit. Nam nemo fidelissimus [4 1Kb] uiueret, si mors a fidelibus timeretur. Dicit enim Dominus Christus: »Si granum tritici cadens in terram non moriatur, solum manet; si autem moriatur, multum fructum facit« .

197. AUG. respondit: uellem scire quis primo de parte uestra se precipitauerit. ualde quippe illud granum fertile fuit, unde tanta seges precipitatorum cadauerum pullulauit. Sane cum uerborum Domini memineritis, quia se dixit granum moriturum, et multum fructum facturum; quare ipsi fructui, quod per totum mundum ueracissime  , prouenerit inuidetis; et ei zizaniorum uel palee crimina, uel que audistis uel que finxistis, obiicitis?

CAPUT XC.---198. PETIL. dixit: Sed uos spinas atque zizania, non semina spargitis, cum quibus uos in summo iudicio deceat concremari. Non maledicimus; sed omnis spinosa conscientia, Dei sententia sic tenetur.

199. AUG. respondit: Saltem commemoratione zizaniorum simul tibi et triticum ueniret in mentem; quia utraque per agrum iussa sunt crescere usque  ad messem: uos autem oculum maleuolentie in zizaniis acriter figitis, et contra sententiam Christi ea sola per orbem terrarum, excepta Africa, creuisse contenditis.

CAPUT XCI.---200. PETIL. dixit: Ubi est quod dicit Dominus Christus: »Si acceperis alapam, prepara et alteram maxillam« ? Ubi est illud, quod sputa in facie passus est, qui sputo suo sanctissimo ceci oculos patefecit? Ubi est quod dicit apostolus Paulus: »Si quis uos in faciem cedit?« Ubi est quod iterum dicit: »In plagis supra modum, in mortibus frequenter, in carceribus abundantius« ? Que pertulit memorat, non que fecit. Suffecerat fidei christiane a Iudeis hec fieri: cur hec miseri perpetratis?

201. AUG. respondit: Itane uero uos accepta alapa prebetis alteram maxillam? Non istam uobis famam furiosa uestra agmina per totam Africam cum terribili turpitudine passim uagantia compararunt. Utinam uobiscum paciscerentur homines, ut saltem secundum ueterem Legem, oculum pro oculo, dentem pro dente peteretis , non pro auditis uerbis fustes erigeretis.

CAPUT XCII.---202. PETIL. dixit: Quid autem uobis est cum regibus seculi, quos nunquam Christianitas nisi inuidos sensit? Quod ut breuiter doceam, Machabeos fratres rex persecutus est . Rex quoque tres pueros, cum ipse sacrilegus esset, flammis nescius religiosis addixit . Rex quesiuit animam pueri Saluatoris . Rex iustissimum Danielem ferinis morsibus, ut putabat, obiecit . Ipsumque Dominum Christum iudex nequissimus regis occidit . Inde est quod Apostolus clamat: »Sapientiam loquimur inter perfectos, sapientiam non huius seculi, neque principum huius mundi que euacuatur; sed loquimur Dei sapientiam in sacramento, que fuit abscondita, quam constituit Deus ante secula in gloriam nostram, quam nemo principum huius seculi cognouit. Si enim cognouissent, non utique Dominum maiestatis crucifixissent« . Sed de pristinis regibus paganis hoc dictum sit. uos autem, huius seculi imperatores, quia christiani esse desiderant, non permittitis esse christianos, cum fuco et nebula uestri mendacii eosdem bona mente credentes, ad iniquitatem uestram prorsus adducitis, ut armis suis contra hostes reipublice preparatis in Christianos incurrant, putentque se suasionibus uestris Deo officium facere, si nos quos odistis occidant, dicente Domino Christo, »ueniet, inquit, tempus ut qui tos occiderit, putet se Deo officium facere« . Nihil igitur interest uobis male docentibus, utrum reges orbis terrarum, pagani, quod absit, an christiani esse desiderent; cum eosdem contra Christi familiam non cessatis armare. Nescitis autem, aut potius non legistis, quod crimine hominem occidentis maius crimen est suasoris? Iezabel in mortem hominis iusti uel pauperis maritum suum excitauerat regem, pari tamen supplicio uir et uxor ambo perierunt . Neque enim uos aliter reges impellitis, quam ut sepe subtilis suadela feminea  reges impulit in reatum. Etenim per filiam uxor Herodis impetrauit ac meruit in disco ad mensam caput Ioannis afferri . Pontium Pilatum Iudei sic cegerunt, ut Christum Dominum cruci suffigeret, cuius sanguinem uindicem super se semper ac suos manere uoluerunt . Ita uos igitur sanguine nostro peccantes obruitis. Non enim, etsi iudex percutiat, non uestre nos potius calumnie ferierunt. Dicit enim propheta Dauid ex Domini Christi persona, »Quare fremuerunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum, et aduersus Christum eius. Disrumpamus uincula eorum, et abiiciamus a nobis iugum ipsorum. Qui habitat in celis, irridebit eos, et Dominus subsannabit illos. Tunc loquetur ad eos in ira sua, et in furore suo conturbabit eos. Ego autem constitutus sum rex ab eo super Sion montem sanctum eius, predicans preceptum eius. Dominus dixit ad me: Filius meus es tu, ego hodie genui te. Pete a me, et dabo tibi gentes hereditatem tuam, et possessionem tuam terminos terre. Reges eos in uirga ferrea, et tanquam uas figuli illos comminues.« Ipsosque, id est reges, ne quasi ignari uel nescii persequi cuperent Christianos, his preceptis admonuit, ne perirent: que illos precepta, quia nesciunt, utinam doceremus; aut certe uos illis sine dubio ostenderetis, si uelletis ut uiuerent; uel certe, quod tertium est, ipsos sibimet legere uestra malitia permisisset: primus Dauidicus psalmus illis omnino suaderet, ut christiani uiuerent et regnarent; quos quidem male decepistis, dum uobis sese committunt. uos namque illis que mala sunt fingitis, et que bona sunt occultatis. Hoc tandem legant uel serius, quod olim legere debuerunt. Quid enim dicit? »Et nunc, reges, intelligite; erudimini, qui iudicatis terram. Seruite Domino in timore, et exsultate ei cum tremore; apprehendite disciplinam, nequando irascatur Dominus, et pereatis de uia iusta. Cum exarserit quam cito ira ipsius super uos, beati omnes qui confidunt in eo« . Imperatores, inquam, suasionibus premitis, ut Pilatum, quem, ut diximus, Iudei presserunt, licet ipse clamauerit lauans publice manus, »Liber sum a sanguine huius iusti« : tamen quomodo potest a crimine mundus esse qui fecit? Sed ut uetera taceam, in uestris exemplis aduertite imperatores quam plures ac iudices uestros persecutionem nobis faciendo periisse. Ut relinquam Neronem, qui primus est persecutus Christianos; Domitianum similiter Neronis maximam partem, Traianum, Getam [1 1Kb] , Decium, ualerianum, Diocletianum; periit etiam Maximianus: qui cum thura predicarent, incensis codicibus dominicis, primus Marcellinus, episcopus Romanorum qui fuit, sed et Carthaginis Mensurius, et Cecilianus, ex ipsis sacrilegis flammis, ut fauille uel cineres remanserunt. Thuris enim conscientia omnes implicuit, qui Mensurio consensistis. Periit Macarius,  periit Ursacius  , cunctique Comites uestri, Dei pariter uindicta perierunt. Ursacium namque barbarica pugna prostratum, seuis unguibus alites canumque auidi dentes morsibus discerpserunt. Nonne idem uestro impulsu percussor est, qui, ut rex Achab, quem diximus a muliere persuasum, iustum pauperem occidit ? Ita nos [1 1Kb] quoque iustos et pauperes  non desinitis iugulare. Non enim  non lingua carnifice hominem iugulatis. Scriptum est enim: »Mors et uita in manibus lingue« . Omnes ergo qui occisi sunt, tu qui suasor es occidisti. Neque enim manus carnificis nisi lingua tua feruescit, et ille dirus [3 1Kb] pectoris calor in alienum sanguinem uerbis tuis accenditur, sanguinem iustum sui uindicem diffusoris.

203. AUG. respondit: Huic loco tam copiose a te exaggerato atque digesto, ubi de regibus seculi aduersus nos inuidiose loquimini, si debite digneque respondeam, uereor ne me quoque crimineris regum iracundiam in uos concitare uoluisse. Quanquam cum more uestro uniuersaliter in omnes Catholicos huius inuectionis impetu fereris [4 1Kb] , nec me utique pretermittis. Curabo tamen ostendere, si potuero, te hoc potius fecisse talia dicendo, quam me talibus respondendo. Ac primum uide quemadmodum tibi tu ipse aduerseris: certe istum locum sic exorsus es, Quid autem uobis est cum regibus seculi, quos nunquam Christianitas nisi inuidos sensit? His uerbis prohibes utique nos ad reges seculi accedere. Et paulo post dicis: Ipsosque, id est reges, ne quasi ignari uel nescii persequi cuperent Christianos, his preceptis admonuit, ne perirent: que illos precepta, quia nesciunt, utinam doceremus; aut certe uos illis sine dubio ostenderetis, si uelletis ut uiuerent. Quomodo igitur nos regum uis esse doctores? Et nostri quidem, si qua eis amicitia est cum regibus christianis, si ea bene utuntur, nichil peccant: si qui uero inde extolluntur, multo leuius quam uos peccant. uobis enim, qui sic nos arguitis, quid fuit cum rege pagano, et, quod est grauius, apostata et christiani nominis hoste Iuliano, a quo uobis basilicas quasi uestras reddi deprecantes, hoc in eius laude posuistis, quod apud eum sola iustitia locum haberet? Quibus uerbis  et idololatria Iuliani, et apostasia iustitia est appellata. Tenetur petitio, quam uestri maiores dederunt; constitutio [5 1Kb] , quam impetrauerunt; Gesta,  ubi allegauerunt. Euigilate, et attendite: inimico Christi, apostate, aduersario Christianorum, seruo demoniorum, talibus uerbis ille, ille, uester ille Pontius supplicauit. Ite nunc, et nobis dicite, Quid uobis est cum regibus seculi? ut surdi surdis populis legatis, quod cum ipsis audire non uultis: Stipulam in oculo fratris tui uides, trabem in oculo tuo non uides .

204. Quid, inquis, uobis est cum regibus seculi, quos nunquam Christianitas nisi inuidos sensit? Hoc cum dixisses, enumerare conatus es, quos reges iusti senserint inimicos: nec considerasti quod plures enumerari possint, quos habuerint amicos. Pater Abraham a rege diuinitus admonito ne attaminaret eius uxorem, et amicissime habitus est, et munus accepit . Isaac filius eius regem similiter amicissimum expertus est . Iacob in Aegyptum a rege honorabiliter exceptus, eum etiam benedicit . Quid loquar de filio eius Ioseph, qui post carceris tribulationem, quo uelut igne sicut aurum castitas eius probata est, magnis ab eo sublimatus honoribus , iurabat etiam per Pharaonis salutem , non tanquam typho elatus, sed beneuolentie non ingratus. Regis filia Moysen adoptauit . Dauid ad alienigenam, regis Isrel compulsus iniquitate, confugit . Elias ante currum pessimi regis, non illius imperio, sed suo cucurrit obsequio . Eliseus hospite mulieri, si quid sibi forte a rege per eius intercessionem prestari uellet, etiam ultro offerendum putauit . Sed ad ipsa iam tempora ueniam, quando captiuus Dei populus habebatur, ubi, ut mitius loquar, mira tibi irrepsit obliuio. uolens enim probare quod reges nunquam Christianitas nisi inuidos senserit, commemorasti tres pueros et Danielem, que passi sunt a persequentibus regibus, nec rebus, non uicinis [1 1Kb] , sed plane ipsis admoneri potuisti, qualis ipse rex post innocentium flammarum miraculum, siue in Deo laudando atque predicando, siue in ipsis pueris honorandis exstiterit; qualem rex habuerit Danielem, et non recusantem quibus muneribus exornauerit, cum ille honorem debitum reddens regie potestati, quod satis in uerbis eius apparet, donum Dei quo preditus erat indicando, interpretando eius somnium non subtraxit. Unde cum ab inuidis sancti uiri [2 1Kb] , sacrilega uesania calumniantibus, inuitus eum rex in lacum leonum mittere cogeretur, quanquam tristis id fecerit, presumpsit eum tamen per auxilium Dei sui saluum futurum. Itaque cum ille refrenata diuinitus leonum rabie uixisset illesus, sollicita et amica uoce regis ipsius sibi premissa, et ipse cum benedictione de lacu respondit, Rex, in seculum uiue . Cur istas regum cum sanctis amicitias, cum sermo tuus  ibidem uersaretur, cum istorum famulorum Dei, in quibus hec acta sunt, tu ipse commemorares exempla, uel non uidisti, uel uidere noluisti, uel quod nescio quemadmodum excuses, uisa notaque tacuisti? Quod si te, sicut cause pessime defensorem, studium falsitatis astruende non impediret, et te nolentem uel nescientem [1 1Kb] a luce ueritatis auerteret; profecto reges quosdam bonos, quosdam autem malos, et alios sanctorum amicos, alios inimicos sine ulla difficultate recoleres. Et miramur quod se Circumcelliones uestri sic precipitant. Quis post te currebat, obsecro? te quis Macarius, quis miles insequebatur? Nempe in abruptum falsitatis huius nullus nostrum te impulit. Cur ergo clausis oculis sic isti preceps, ut cum dixisses, Quid autem uobis est cum regibus seculi? non adiungeres, quos sepe Christianitas inuidos sensit; sed non dubitares dicere, quos nunquam Christianitas nisi inuidos sensit? Itane uero nec ipse cogitasti, nec eos qui scripta tua legerent, cogitaturos putasti tot regum exempla tibi reclamantia, Nescit quid loquatur?

205. An quia illi quos commemoraui, ueterum temporum fuerunt, ideo tibi eos nichil aduersari arbitraris, quia non dixisti, Quos nunquam iustitia nisi inuidos sensit; sed dixisti, quos nunquam Christianitas nisi inuidos sensit: ex illo fortasse tempore uolens eos intelligi iustis inuidere, ex quo christiani appellari ceperunt? Quid ergo sibi uolunt exempla ueterum temporum, quibus hoc quod imprudenter dixisti, imprudentius docere uoluisti? Numquid enim Machabei, uel tres pueri, uel Daniel, non antequam Christus in terra nasceretur, uel egerunt illa uel pertulerunt? Deinde cur, ut paulo ante commemoraui, Iuliano uero Christianitatis inuido supplicastis? cur ab eo basilicas petistis? cur apud eum solam iustitiam locum habere dixistis? Si Christianitatis inuidus hec audit, quid sunt a quibus hec audit? At uero Constantinus, nequaquam christiani nominis inuidus, sed plane christiano nomine gloriosus, memor spei quam gerebat in Christo, pro eius unitate iustissime iudicans, acceptari a uobis nec ad se appellantibus meruit. Ambo iam christianis temporibus, sed non fuerunt ambo christiani: quod si ambo Christianitatis inuidi, cur ad unum eorum sic appellastis, alteri eorum sic supplicastis [2 1Kb] ? Petentibus enim maioribus uestris, episcopale iudicium dederat Constantinus, et apud Romam, et apud Arelatum: quorum primum apud eum accusastis, ab altero ad eum appellastis. Si autem, quod uerum est, unus eorum in Christum crediderat, alter a Christo apostatauerat; cur christianus consulens unitati contemnitur, et apostata fauens diuisioni laudatur? Constantinus uobis basilicas iussit auferri, Iulianus restitui. Quid horum christiane paci conueniat uultis nosse? Illud fecit qui crediderat in Christum, hoc fecit qui dimiserat Christum. O quam uelles dicere: Male factum est ut Iuliano ita supplicaretur,  sed hoc quid ad nos pertinet? Quod si diceres, et in his quidem uerbis tuis Catholica uinceret, ad cuius sanctos toto orbe diffusos multo minus pertinet quidquid dicitis, de quibus uultis, sicut uultis. Sed non potes dicere, male factum ut Iuliano ita supplicaretur: oppilat fauces, premit linguam domestica auctoritas; Pontius fecit, Pontius supplicauit, Pontius apostatam iustissimum dixit, Pontius apud apostatam solam iustitiam locum habere predicauit. His uerbis sibi Pontium supplicasse in eodem rescripto suo nominatim sine ambage ipse Iulianus expressit. Exstant allegationes uestre: non hec incerta fama, sed publica monumenta testantur. An forte quia contra unitatem Christi, petitioni uestre aliquid concessit apostata, uerum putas esse quod dictum est, apud eum solam locum habere iustitiam? quia uero imperatores christiani, quod ualere arbitrantur ad Christi unitatem, contra uestram statuunt uoluntatem, Christianitatis inuidi appellantur? Sic desipiant omnes heretici, et resipiant ut non sint heretici.

206. Et ubi, inquies, impletum est quod Dominus dicit, ueniet tempus, ut qui uos occiderit, putet se Deo officium facere ? Neque enim hoc de Paganis dici potuit; qui non propter Deum, sed propter idola Christianos persequebantur. Non uidetis, si hoc de his imperatoribus dictum esset, qui gaudent de nomine christiano, hoc eos utique precipue fuisse iussuros, ut occideremini: quod nunquam omnino iusserunt. Sed uestri hostili more legibus repugnando penas debitas luunt; et uoluntarias mortes suas, dum nobis inuidiosas putant, sibi perniciosas non putant. Quod si de regibus nomen Christi honorantibus illud a Domino dictum esse arbitrantur, querant quid Catholica in Oriente perpessa sit, quando ualens imperabat arianus. Ecce haberem, quo intelligerem impletum esse, quod Dominus ait, ueniet tempus, ut qui uos occiderit, putet se officium Deo facere: ne sibi ad fame gloriam heretici assumerent, si quid aduersus eorum errorem imperatores catholici precepissent. uerumtamen tempus illud post ascensionem Domini completum esse reminiscimur; sancta Scriptura huius rei testis omnibus nota est. Iudei putabant se officium Deo facere, cum Apostolos occidebant. Inter hos qui officium Deo arbitrabantur se exhibere, etiam Saulus noster, nondum noster, fuit: ita ut hoc inter laudes suas preteritas et obliuiscendas enumeret, Hebreus, inquit, ex Hebreis, secundum legem phariseus, secundum emulationem persequens Ecclesiam . Ecce qui putabat officium se Deo facere, cum faciebat quod mox ipse perpessus est. Nam quadraginta Iudei coniurauerant ut interficerent eum, quando fecit hoc tribuno innotescere, ut eorum insidias armato milite septus euaderet . Sed nondum erat qui ei diceret, Quid tibi est, non cum regibus, sed cum tribunis armisque regalibus? non erat qui ei diceret, Audes per milites querere tuitionem, cum Dominus tuus per eos ductus sit ad passionem? Nondum erant ista deliramenta, sed contra hec futura iam tunc illa parabantur exempla.

 207. Quin etiam terribiliter proponere ausus es et dicere: Sed ut cetera taceam, in uestris exemplis aduertite, imperatores quamplures ac iudices uestros persecutionem nobis faciendo periisse. Hoc in epistola tua cum legissem, intentissime exspectabam quid dicturus, et quos enumeraturus esses: cum ecce mihi, quasi relinquendo, cepisti commemorare Neronem, Domitianum, Traianum, Getam [1 1Kb] , Decium, ualerianum, Diocletianum, Maximianum. Fateor plures esse: sed tu prorsus contra quos loquaris, oblitus es. Nonne isti omnes pagani fuerunt, et uniuersaliter christianum nomen pro suis idolis persecuti sunt? Euigila ergo: nam isti communionis nostre non fuerunt; unitatem ipsam, uel unde nos, sicut uos putatis, uel unde uos, sicut Christus docet, existis [2 1Kb] , totam persequebantur. Tu autem proposueras ostendere nostros imperatores ac iudices persecutionem uobis faciendo periisse. An nec tu exigis [3 1Kb] ut istos computemus, quia relinquens eos commemorasti dicens, Ut relinquam Neronem: et sub ista relictione per ceteros cucurristi [4 1Kb] ? Quid opus fuit ergo ut commemorarentur ad rem non pertinentes? Sed quid ad me? Iam istos tecum relinquo: nunc saltem procedant isti quos promisisti quam plures. Nisi forte propterea non inueniuntur, quia eos periisse dixisti.

208. Sequeris enim iam, et episcopos nominas, quos de traditione codicum soletis arguere. De quibus et nos solemus respondere: Aut non probatis, et ad neminem pertinet; aut probatis, et ad nos non pertinet. Suam enim sarcinam portauerunt, uel bonam uel malam: et bonam quidem credimus; sed qualemlibet, tamen suam: sicut uestri mali, nec ipsi uestram, nec uos ipsorum; sed uestrum omnium communis pessima sarcina schisma est. Hoc sepe iam diximus. Exhibe igitur non episcoporum nomina, sed imperatorum ac iudicum nostrorum, qui uos persequendo perierunt. Hoc enim proposueras, hoc promiseras, ad hoc nos intentissimos feceras. Audi, inquit, periit Macarius, periit Ursacius, cunctique Comites uestri, Dei pariter uindicta perierunt. Duos solos commemorasti, quorum neuter imperator fuit. Cui hoc placeat, queso te? tibi ipse nonne displices? Promittis quam plures imperatores ac iudices nostros te commemoraturum, qui uos persequendo perierint, et tacitis imperatoribus nominas duos uel iudices uel Comites. Illud enim quod adiungis, Cunctique Comites uestri Dei pariter uindicta perierunt, ad rem non pertinet. Hoc quippe modo iam dudum locum istum finire potuisti, ut omnino neminem nominares. Cur ergo imperatores nostros, id est, nostre communionis non commemorasti? An timuisti ne reus maiestatis accusareris? Ubi est Circumcellionica [5 1Kb] fortitudo?  Deinde quid agis [1 1Kb] de illis, quos tot superius nominasti, qui rectius tibi possunt dicere: Quid nos querebas? Causam enim tuam nichil adiuuerunt: et tamen nominati sunt. Deinde qualis es, qui eos quos periisse commemoras, nominare formidas? Saltem ipsos iudices uel Comites, quos uideris non timuisse, plures nominares. Remansisti autem ad Macarium et Ursacium. Itane quam plures illi, duo isti sunt? An quod pueri didicimus, sapis? Si enim queras ex me, duo quis numerus sit, singularis, an pluralis; quid esse respondeam, nisi pluralem? Sed adhuc etiam [2 1Kb] non defit quod dicam. Eximo inde Macarium: neque enim dixisti quomodo perierit. An forte quisquis uos persequitur, nisi in hac terra fuerit immortalis, quando mortuus fuerit, propter uos mortuus existimabitur? Quid, si non in tam longo imperio Constantinus, et tam longa felicitate uixisset, qui primus aduersus uestrum errorem multa constituit; et quid, si non Iulianus tam cito abreptus esset e uita, qui uobis basilicas dedit  ? quando ista garriendi finem faceretis [3 1Kb] , cum et modo tacere nolitis? Nec tamen dicimus nos, ideo cito mortuum Iulianum, quia uobis basilicas dedit. Possumus enim esse in his pariter copiosi, sed nolumus esse pariter uani. Proinde, ut dicere ceperam, ex illis duobus secerno Macarium [4 1Kb] . Cum enim duos proposuisses, ipsum et Ursacium; repetisti nomen Ursacii, ut nobis ostenderes quam mortem meruerit, et dixisti: Ursacium namque barbarica pugna prostratum, seuis unguibus alites, canumque auidi dentes morsibus discerpserunt. Unde satis apparet, cum de Macario maiorem inuidiam facere soleatis, ita ut nos Macarianos, non Ursacianos appelletis; multo maxime te de illo fuisse dicturum, si de morte eius aliquid tale dicere potuisses. Ex his itaque duobus, ubi pluralem numerum posuisti, seiuncto Macario, remanet Ursacius nomen proprium numeri singularis. Ubi est igitur tam plurium [5 1Kb] illorum tam minax et tremenda promissio?

209. Iam illud quam ridiculum sit, qui quoquo modo loqui nouerunt, quantum opinor, intelligunt, quod cum dixisses, Periit Macarius, periit Ursacius, cunctique Comites uestri, Dei pariter uindicta perierunt; tanquam exigentibus ut probares, quia reuera nichil aliud uel auditor uel lector exigeret, statim connexuisti magnum documentum, quo probares cunctos Comites nostros Dei pariter uindicta periisse. Ursacium namque barbarica, inquis, pugna prostratum, seuis unguibus alites, canumque auidi dentes morsibus discerpserunt. Hoc modo potest alius similiter nesciens quid loquatur, dicere, omnes episcopos uestros Dei uindicta  in carcere defecisse: et cum ab eo fuerit flagitatum unde hoc probet, adiungere statim, Optatus namque de satellitio Gildonis accusatus, tali genere mortis exstinctus est. Has nugas audire et discutere et refellere cogimur: tantum timemus infirmis, ne intellectu tardiore in uestros laqueos celeriter currant. Istum autem Ursacium, si forte bene uixit, et uere ita mortuus est, consolabitur promissio Dei dicentis, Sanguinem animarum uestrarum exquiram de manibus omnium bestiarum .

210. Quod autem nobis calumniamini, dicentes, a nobis in uos ad iracundiam reges seculi concitari, dum eos non docemus diuinam Scripturam, sed potius militiam nostram suggerimus: non puto uos usque adeo surdos esse aduersus ipsa sanctorum codicum eloquia, ut non potius timeatis ne nouerint ea. Sed uelitis nolitis, intrant Ecclesiam, et si nos tacemus, lectoribus admouent aurem: atque, ut de ceteris taceam, istum ipsum plerumque psalmum, quem tu commemorasti, intentissime accipiunt. Dixisti enim, quod eos non doceamus, nec eos uolentes sinamus ut nouerint quod scriptum est, Et nunc, reges, intelligite; erudimini, qui iudicatis terram: seruite Domino in timore, et exsultate ei cum tremore: apprehendite disciplinam, nequando irascatur Dominus, etc. Credite et ista cantari, et illos audire: sed utique audiunt et illud superius in eodem psalmo, quod tu, nisi fallor, propterea preterire noluisti [1 1Kb] , ne timuisse intelligereris. Audiunt ergo et illud: Dominus dixit ad me, Filius meus es tu, ego hodie genui te: pete a me, et dabo tibi gentes hereditatem tuam et possessionem tuam terminos terre . Quo audito utique mirantur esse aliquos qui huic hereditati Christi contradicunt, et eam ad exiguam partem terre redigere conantur: mirantesque fortasse querunt propter id quod in consequentibus audiunt, Seruite Domino in timore; in quo illi seruire possint, in quantum reges sunt. Omnes enim homines seruire Deo debent: aliter communi conditione, qua homines sunt; aliter diuersis donis, quod ille aliud agit in rebus humanis, ille aliud. Non enim auferenda idola de terra, quod tanto ante futurum predictum est , posset quisquam iubere priuatus. Habent ergo reges, excepta generis humani societate, eo ipso quo reges sunt, unde sic Domino seruiant, quomodo non possunt qui reges non sunt.

211. Ista ergo cum cogitant [2 1Kb] , audiunt et illud quod de tribus pueris ipse commemorasti, et audiunt solemnitate mirabili. Tunc enim eadem Scriptura maxime in Ecclesia cantatur, quando ipsa festiuitas feruentiores facit etiam eos qui cetero anno pigriores sunt. Quid ergo putatis animi habere christianos imperatores, cum audiunt tres pueros missos in caminum ignis ardentis quia regi ad iniquitatem adorandi simulacri [3 1Kb] consentire noluerunt; nisi ut cogitent  piam libertatem sanctorum nec regia potestate, nec pene immanitate posse superari? gaudentque se non esse ex numero talium regum, qui contemptores idolorum quasi sacrilegos puniebant. Porro autem cum in consequentibus audiunt, eumdem regem, non solum puerorum, sed et flammarum Deo seruientium tanto miraculo territum, etiam ipsum cepisse Deo seruire in timore, et exsultare cum tremore, et apprehendisse disciplinam; nonne intelligunt ideo ista esse conscripta, et tanta celebritate recitari, ut et seruis Dei ne ad sacrilegium regibus cedant, et ipsis regibus ut ad religionem Deo credant, proponantur exempla? uolentes ergo et isti ex ipsius admonitione psalmi, quem tu quoque inseruisti scriptis tuis, intelligere, et crudiri, et seruire Domino in timore, et exsultare cum tremore, et apprehendere disciplinam, quam intente audiunt quid ille rex postea dixerit. Dixit enim propositurum se decretum omnibus populis quibus imperitabat, ut quicumque dixissent blasphemiam in Deum Sidrac, Misac, et Abdenago, interirent, et domus eorum dispergerentur. Et si hoc eum decreuisse cognoscunt, ne blasphemaretur Deus temperator ignium, et liberator trium puerorum; profecto cogitant quid decernere debeant in regno suo, ne in suis fidelibus idem ipse Deus exsuffletur remissor peccatorum, et liberator iam totius orbis terrarum.

212. uide itaque, cum aduersus uos aliquid pro unitate catholica reges christiani constituunt, ne forte in labiis uestris tanquam Scripturarum diuinarum imperitos eos arguatis, in corde autem uestro satis doctos esse doleatis. Quis enim ferat istam uestram sacrilegam odiosamque fallaciam, in ipso uno Daniele reges accusare, quia in lacum leonum missus est; et reges non laudare, quia sublimiter honoratus est; cum etiam quando missus est, magis eum saluum futurum, quam moriturum, ipse rex crederet, et de illo sollicitus non cenaret? Deinde audetis dicere Christianis, Quid uobis est cum regibus seculi? quia Daniel a rege persecutionem passus est; et non respicere ipsum Danielem somnia regibus fideliter interpretantem, dominum regem appellantem, munera et honores accipientem? Itemque et in eisdem tribus pueris, quod recusantes adorare statuam in flammas missi sunt, inuidie flammas de regibus excitare; quod autem a rege sic predicati et sic honorati sunt, tacere et abscondere? Ecce rex fuerit persecutor, cum obiecit leonibus Danielem: quid cum eo saluo recepto gaudens et gratulans inimicos eius dilaniandos et consumendos eisdem leonibus misit , fuit persecutor, an non fuit? uolo respondeas. Si enim fuit, cur ei Daniel ipse non restitit, cum presertim tanta familiaritate facillime potuisset: et nobis dicitis, ut reges ab hominum persecutione reuocemus? Si autem propterea persecutor non fuit, quia scelus in sanctum uirum commissum iustissime uindicauit; quomodo uindicandum est a regibus, quod Christi Sacramenta exsufflantur, si Prophete membra, quia in periculum missa sunt, sic uindicari meruerunt? Item concedo et manifestum  est, persecutorem fuisse regem, cum tres pueros, quod simulacrum adorare noluerint, misit in flammam: sed quero utrum fuerit persecutor, cum illud decretum proposuit, ut interirent et domus eorum uastarentur, qui blasphemarent unum Deum uerum? Si enim persecutor fuit, cur ad uerba persecutoris respondetis, Amen  ? Si autem non fuit, cur eos persecutores dicitis, qui uos a blasphemie furore deterrent? Si enim cogunt uos supplicare idolo, illi sunt similes impio regi, uos tribus pueris: si autem prohibent repugnare Christo, uos estis impii, si hoc facitis. Quid sint autem illi, si hoc terribiliter uetant, ego non dico: tu inueni aliud quod dicas, si pios imperatores non uis dicere.

213. Si hec exempla de Daniele et tribus pueris ego commemorassem, fortasse resisteres, et in hec nostra tempora ex illis temporibus sumi non debuisse clamares: Deo gratias, quod ea ipse posuisti, ad id quidem quod uolebas, sed uides ea potius ualuisse ad id quod nolebas. Annon est ista uestra fallacia; sed error humanus est? Utinam ita sit. Emenda ergo; ne timeas, non inde eris minor: imo uero maioris ingenii est, animositatis flammas confitendo exstinguere, quam falsitatis nebulas intelligendo uitare.

CAPUT XCIII.---214. PETIL. dixit: Ubi lex Dei, ubi christianitas uestra est, si cedes et mortes facitis ac iubetis?

215. AUG. respondit: Ad hoc uide quid dicant coheredes Christi per totum orbem terrarum. Cedes et mortes nec facimus nec iubemus: et ista facientibus multo sceleratius seuitis, qui hec in hominum mentibus contra uitam eternam committitis.

CAPUT XCIu.---216. PETIL. dixit: Si amicos nos uultis, quare inuitos attrahitis? Si autem inimicos fingitis, cur occiditis inimicos?

217. AUG. respondit: Nec inuitos attrahimus, nec occidimus inimicos: sed quecumque uobiscum agimus, quanquam uobis agamus inuitis, ex caritate tamen agimus, ut uolentes uos corrigatis, correctique uiuatis. Nam nemo uiuit inuitus: et tamen puer ut hoc uolens discat  , inuitus uapulat, et hoc plerumque ab homine carissimo. Et hec quidem uobis reges dicerent, si ferirent; ad hoc enim eorum potestas diuinitus ordinata est: sed cum et isti non feriunt, uos clamatis.

CAPUT XCu.---218. PETIL. dixit: Que autem ratio est, queue inconstantia uanitatis, quod cum nos falso uocabulo dicatis hereticos, communionem nostram magnopere cupiatis?

 219. AUG. repondit: Si hereticorum communionem magnopere cuperemus, corrigi uos ab heretico errore nollemus: cum autem hoc uobiscum agamus, ne sitis heretici, quomodo hereticorum communionem magnopere cupimus? Dissensio quippe uos et diuisio facit hereticos: pax uero et unitas facit catholicos. Cum ergo inde huc uenitis, desinitis esse quod odimus, et incipitis esse quod amamus.

CAPUT XCuI.---220. PETIL. dixit: Eligite tandem de duobus alterum quid dicatis [1 1Kb] . Si innocentia uobis est, cur nos ferro sectamini? aut si reos nos dicitis, quid nos queritis innocentes?

221. AUG. respondit: O acutissimam complexionem, an potius ineptissimam loquacitatem! Nonne ibi proponi solet ut eligatur alterum de duobus quod respondeatur, ubi utrumque non potest eligi? Nam si mihi proponeres, ut eligerem alterum de duobus quid dicerem, utrum innocentes an nocentes simus, uel rursus ex aliis duobus siue ex istis, non possem nisi unum eligere quod dicerem: nunc uero proponis hec duo, utrum nos innocentes simus, an uos rei sitis, et uis ut unum ex his duobus eligam quod respondeam. At ego nolo unum dicere; quia utrumque dico, et nos innocentes, et uos reos. Nos esse innocentes dicimus a falsis et calumniosis criminationibus uestris, quicumque in Catholica possumus salua conscientia dicere, nec sanctos codices nos tradidisse, nec idolorum supplicationibus consensisse, nec quemquam occidisse; uel si quid aliud mali soletis obiicere: nec eos qui forte, quod quidem nec de ipsis probastis, ista fecerunt, contra nos regnum celorum, sed contra se ipsos clausisse: quia unusquisque nostrum sarcinam suam portat . Ecce habes unum. Et uos omnes nocentes et sceleratos esse, non alios aliorum criminibus que apud uos a quibusdam committuntur, et a quibusdam reprehenduntur, sed crimine schismatis, a quo immanissimo sacrilegio nemo uestrum se potest dicere immunem, quamdiu non communicat unitati omnium gentium, nisi cogatur dicere de Ecclesia que per omnes gentes diffunditur, incipiens ab Ierusalem, Christum fuisse mentitum . Ecce habes alterum. Ecce reddidi tibi duo, quorum tu uolebas ut unum diceremus. Utique attendere debuisti utrumque a nobis posse dici; et saltem, si hoc uolebas, rogare nos, ut unum diceremus, cum uideres quia utrumque possemus.

222. Sed si innocentia uobis est, inquis, cur nos ferro sectamini? Respicite paululum cateruas uestras, que non antiquo more parentum suorum solis fustibus armantur, sed et secures et lanceas et gladios addiderunt: et agnoscite quorum potius uox esse debeat, Quid nos ferro sectamini? Aut si reos nos, inquis, dicitis, quid nos queritis innocentes? Hic breuiter respondeo: Ideo querimini rei ab innocentibus, ut desinatis esse rei, et incipiatis esse innocentes. Ecce utrumque elegi nostrum, et ad uestrum utrumque respondi: modo tu elige unum de duobus: Innocentes  estis, an nocentes? Neque potes utrumque dicere: sed dic utrumque, si hoc placet. Certe enim non potestis in eadem causa esse innocentes, in qua estis nocentes. Si ergo innocentes estis, nolite mirari quod ad pacem querimini a fratribus: si autem nocentes, nolite mirari quod ad penam querimini a regibus. Sed quia horum duorum alterum uobis usurpatis, alterum a nobis auditis: usurpatis enim uobis innocentiam, a nobis autem auditis quod impie uiuatis: accipe iterum de utroque quid dicam. Si innocentes estis, quare Christi testimonio contradicitis? Si autem nocentes, quare ad eius misericordiam non confugitis? Nam et testimonium eius est de orbis unitate, et misericordia eius in fraterna caritate.

CAPUT XCuII.---223. PETIL. dixit: Postremo, ut sepe iam diximus, qualis est uestra presumptio, ut de regibus presumatis, dicente Dauid, »Bonum est sperare in Domino, quam sperare in homine: bonum est sperare in Domino, quam sperare in principibus« .

224. AUG. respondit: Nos non speramus in homine; sed, quantum possumus, homines admonemus ut in Domino sperent: nec speramus in principibus; sed, quantum possumus, principes admonemus ut in Domino sperent, et si aliquid a principibus pro utilitate Ecclesie petimus, non in eis tamen speramus. Neque enim et Apostolus in illo tribuno sperauit tanquam in principe, a quo sibi egit ut deductores darentur armati; aut in ipsis armatis tanquam in hominibus, quorum multitudine septus euasit insidias perditorum . Sed nec uos ipsos, quod ab Imperatore basilice uobis ut redderentur petistis, arguimus, tanquam in Iuliano principe speraueritis: sed arguimus, quod de Christi testimonio desperaueritis, a cuius unitate ipsas basilicas separastis. Eas enim iubente inimico Christi accepistis, in quibus iussa Christi contemneretis, dum ualidum et uerum uobis uidetur quod Iulianus constituit, dicens, Hoc quoque supplicantibus Rogatiano, Pontio, Cassiano, et ceteris episcopis, sed et clericis, accedit ad cumulum, ut abolitis que aduersus eos sine rescripto perperam gesta sunt, in antiquum statum cuncta reuocentur: inualidum autem et falsum quod Christus constituit, dicens: Eritis mihi testes in Ierusalem, et in totam Iudeam et Samariam, et usque in totam terram . Obsecramus uos, corrigimini: redite ad hanc euidentissimam totius orbis unitatem, ut non uerbis apostate Iuliani, sed uerbis Saluatoris Christi, in antiquum statum cuncta reuocentur. Miseremini anime uestre. Non iam Constantinum et Iulianum comparamus, ut quam sint impares demonstremus. Non dicimus, Si uos non sperastis in homine et in principe, cum homini imperatori pagano et apostate dixistis, quod apud eum sola iustitia locum haberet, quibus precibus et Rescripto, sicut ibi scriptum est, sicut allegationis gesta testantur, pars Donati uniuersaliter usa est: multo minus nos criminari a uobis debemus, tanquam speremus in homine et in principe, si quid a Constantino uel a ceteris christianis imperatoribus, nulla  sacrilega adulatione petiuimus; aut si quid ipsi non petentibus nobis, memores rationis quam Domino reddituri sunt, sub cuius uerbis tremunt cum audiunt que ipse commemorasti, Et nunc, reges, intelligite, etc., et alia multa, ultro pro Ecclesie catholice unitate constituunt. Sed taceo de Constantino: Christum et Iulianum uobis opponimus; parum dico, Deum et hominem, Filium Dei et filium gehenne, Saluatorem animarum nostrarum et interfectorem anime sue. Cur in basilicis possidendis Iuliani Rescriptum tenetis, et in Ecclesie pace amplectenda Christi Euangelium non tenetis? Clamamus et nos, Que perperam gesta sunt, in antiquum statum cuncta reuocentur. Antiquius est Euangelium Christi, quam Rescriptum Iuliani: antiquior est unitas Christi, quam pars Donati: antiquiores sunt Ecclesie preces ad Dominum pro unitate Christi, quam Rogatiani et Pontii et Cassiani ad Iulianum pro parte Donati. An perperam geritur, cum reges prohibent diuisionem; et non perperam geritur, cum episcopi diuidunt unitatem? Perperam geritur, cum ad defendendam Ecclesiam, Christi testimonio reges seruiunt; et non perperam geritur, cum ad negandam Ecclesiam, Christi testimonio episcopi contradicunt? Obsecramus ergo, ut non contra Euangelium, sed secundum Euangelium etiam uerba ipsius Iuliani, cui sic supplicastis, audiantur, et ea que perperam gesta sunt, in antiquum statum cuncta reuocentur.

CAPUT XCuIII.---225. PETIL. dixit: uos, uos, miseri, appello, qui persecutionum metu perterriti, dum uestras diuitias, non animas queritis, non tam fidem perfidam traditorum diligitis, quam contra ipsorum malitiam, quorum uobis patrocinia comparastis: non aliter quam ut naufragi in fluctibus fluctus subeunt ruituros, satque [1 1Kb] in magno uite periculo appetunt quod timetur: uelut tyrannicus furor ut neminem metuat, uult cum suo periculo uel timeri: sic, sic ad arcem [2 1Kb] malitie confugitis, innocentium damna uel penas sine uestra formidine spectaturi. Si hoc est uitare periculum, fugere sub ruinam; necnon etiam damnabilis fides est, fidem latroni seruare. Postremo dementis lucri commercium est, uestras animas perdere, ne diuitias amittatis. Dicit enim Dominus Christus: »Si omnem mundum lucrifacias, et animam tuam perdas, quam dabis commutationem pro anima tua« ?

226. AUG. respondit: Utilis esset ista exhortatio, fateor, si ea quisquam in bona causa uteretur. Omnino bene deterruisti homines, diuitias preponere anime sue. Sed uos qui hec audistis, et nos paululum audite: hoc enim et nos dicimus, sed attendite quemadmodum. Si uobis minantur reges auferre diuitias, quia Iudei secundum carnem non estis, aut quia idola uel demonia non colitis, aut quia in nullas hereses transferimini, sed in unitate catholica permanetis; eligite potius perire diuitias uestras, ne ipsi pereatis: sed nec aliud quidquam, nec ipsam temporalem uitam saluti eterne que in Christo est preferatis. Si autem  reges uobis propterea damna uel damnationem minantur, quia estis heretici; terrent uos illi, non crudeliter, sed misericorditer: uos autem non fortiter, sed pertinaciter non timetis. Audite ergo Petrum dicentem, Que autem gloria est, si peccantes penas patimini ? ut neque hic habeatis terrena solatia, nec in futuro seculo uitam eternam; sed et hic angustias infelicium, et ibi gehennas hereticorum? uides ergo tu, frater, cum quo mihi nunc res est, prius te debere ostendere utrum teneas ueritatem, et tunc exhortari homines, ut pro ea tenenda parati sint carere omnibus que temporaliter tenent: cum hoc non ostendas; quia non potes; non quia ingenium deest, sed quia mala causa est; cur festinas exhortationibus tuis facere homines et mendicos [1 1Kb] et imperitos, et egentes et errantes, et pannosos et contentiosos, et famelicos et hereticos, et in hoc seculo bona temporalia perdentes et in Christi iudicio mala eterna inuenientes? Cautus autem filius, qui timendo flagellum patris recedit a cubili serpentis, nec uapulat, nec perit. Qui autem dolores discipline pre [2 1Kb] sua perniciosa uoluntate contemnit, et uapulat, et perit. Iam non intelligis, uir diserte, quoniam qui pro pace Christi omnibus terrenis caruerit, Deum habet: qui autem pro parte Donati uel paucos nummos perdiderit, cor non habet [3 1Kb] .

CAPUT XCIX.---227. PETIL. dixit: Nos autem pauperes spiritu , non diuitiis metuimus [4 1Kb] , sed diuitias formidamus. Nos nichil habentes, et omnia possidentes , censum animam credimus, nostrisque penis et sanguine eternas diuitias celi mercamur. Sic idem [5 1Kb] Dominus dicit, »Qui perdiderit substantiam suam, centuplum recipiet eam.«

228. AUG. respondit: Et hoc ad rem pertinet commonere quemadmodum scriptum est. Nam ubi nichil impedit intentionem meam, si quid de Scripturis fallis aut falleris, nichil curo. Non ergo ita scriptum est, Qui perdiderit substantiam suam; sed, Qui perdiderit animam suam propter me . De substantia uero non scriptum est, Qui perdiderit; sed, Qui dimiserit : nec solam substantiam pecunie, sed et multa alia. Tu autem interim non perdidisti substantiam: utrum uero dimiseris, quod sic de paupertate gloriaris, nescio: si forte scit hoc collega meus Fortunatus, quia in eadem ciuitate estis, nunquam mihi indicauit, quia nunquam quesieram. uerumtamen etiamsi hoc fecisti, tu ipse contra te in hac ipsa tua epistola commemorasti apostolicum testimonium: Si distribuero omnia mea pauperibus, et tradidero corpus meum ut ardeam, caritatem autem non habeam, nichil mihi prodest . Si enim haberetis caritatem, non obiiceretis ignaro, et uobis incognito orbi terrarum,  nec ipsa saltem probata crimina Afrorum [1 1Kb] . Si haberetis caritatem, non in uestris calumniis fingeretis, sed in uerbis Domini manifestissime expressam, usque in totam terram , cognosceretis unitatem. Si autem hoc non fecisti, quid gloriaris quasi feceris? Itane uero diuitias formidatis, ut nichil habentes omnia possideatis? Dic ista college tuo Crispino, qui modo iuxta Hipponem nostram comparauit fundum, ubi mergeret homines in profundum  . Unde hoc et ego nimium [2 1Kb] noui: tu forte nescis, et ideo securus clamas, Diuitias formidamus. Unde miror quod ista uox tua, ut ad nos perueniret, ipsum transiliit. Inter Constantinam quippe ubi tu es, et Hipponem ubi ego sum, Calama ubi ille est, uicinior quidem nobis, sed tamen interposita est. Miror ergo quomodo non ille prior excepit hanc uocem, et repercussit ne transiret ad nos, et aduersus te diuitiarum laudes multo copiosius recitauit. Non solum enim non formidat ille diuitias, sed et amat. Et certe de cetero priusquam edas, recita illi talia: si non emendauerit, respondemus. Tu autem, si uerum est quod pauper sis, ibi habes fratrem meum Fortunatum: facilius inde placere poteris illi college meo, quam huic tuo.

CAPUT C.---229. PETIL. dixit: Nos timore Dei quo uiuimus, penas et mortes quas gladio facitis non timemus: sed id solum denique fugimus, quod communione nequissima animas iugulatis, Domino ipso dicente, »Nolite timere eos qui corpus occidunt, animam enim occidere non possunt; sed timete potius eum qui habet potestatem [3 1Kb] corpus et animam mittere in gehennam ignis« .

230. AUG. respondit: Quod dicis, uos facitis non gladio uisibili, sed illo de quo dictum est, Filii hominum dentes eorum arma et sagitte, et lingua eorum gladius acutus . Hoc enim gladio criminatore et calumniatore orbis incogniti, imperitorum animas trucidatis. Si autem communionem nequissimam accusas, ecce ore, non meo, sed tuo, ascendas, descendas, intres, uerseris, tergiuerseris, talis es qualis Optatus. Si autem redis ad cor, et inuenies te non esse talem, non quia tecum Sacramenta non communicauit, sed quia tibi displicuit; absolues orbem terrarum criminibus alienis, et inuenies uos implicatos crimine schismatis.

CAPUT CI.---231. PETIL. dixit: uos ergo qui falsissimo baptismo uultis lauari quam nasci, non solum uestra delicta non ponitis, uerum animas uestras reorum criminibus oneratis. Ut enim aqua nocentium a sancto Spiritu uacuata est, ita plane referta est criminibus Traditorum. Quicumque igitur miser ab huiusmodi baptizaris, si mendacio carere uolueris, perfunderis falsitate. Si delicta carnis uolebas excludere, reorum accedente [4 1Kb] conscientia percipies et reatum. Si auaritie flammam uolebas exstinguere, perfunderis fraude, perfunderis  scelere, perfunderis et furore. Postremo si credis, quia accipientis et dantis est fides, ab eo qui interficit hominem, sanguine perfunderis fratris. Ita agitur, ut qui ad Baptismum innocens ueneras, a Baptismo redeas parricida.

232. AUG. respondit: uellem cum eis sermocinari, qui uerbis istis lectis uel auditis acclamauerunt. Tales enim non habent aures in corde, sed cor in auribus. Legant tamen iterum et iterum, et cogitent, et sentiant [1 1Kb] ea, non quid sonent, sed quid sapiant. Primo ut hoc ultimum excutiam: Ita ergo fit, inquis, ut qui ad Baptismum innocens ueneras, a Baptismo redeas parricida: responde prius, quis ad Baptismum innocens ueniat [2 1Kb] , excepto illo qui non ideo uenit baptizari ut eius ablueretur iniquitas, sed ut nobis humilitatis preberetur auctoritas? Quid enim dimittetur innocenti? Aut uero ita es eloquens [3 1Kb] , ut ostendas nobis quamdam innocentiam peccatricem. Nonne audis dicentem Scripturam, Nemo mundus a peccato in conspectu tuo, nec infans cuius est diei unius uita super terram ? Nam unde ad remissionem peccatorum et cum infantibus curritur? Nonne audis aliam: Ego in iniquitate conceptus sum ? Deinde si propterea redit parricida qui sine parricidio uenerat, quia eum parricida baptizat; quotquot ab Optato baptizati redierunt, Optati facti sunt. Ite nunc, et nobis obiicite, quod in uos regum iracundiam concitemus. Non metuitis ne a uobis tot Gildonis satellites inquirantur, quot homines ab Optato baptizari potuerunt? uidesne tandem quemadmodum ista tua sententia, sicut uesica [4 1Kb] , non solum inani sono, sed etiam in capite uestro crepuerit?

233. Iam cetera superiora, que nunc refellenda proposuimus, talia sunt, ut omnino talis quisque baptizatus redire dicatur, qualis fuerit a quo baptizatur. Sed absit ut quam delirans ista dicis, tam deliri a te redeant quos baptizas. Et quam belle [5 1Kb] tibi sonuit quod dixisti, Perfunderis fraude, perfunderis scelere, perfunderis et furore! Tu uero nisi furore, non perfusus, sed repletus esses, ista non effunderes. Itane, ut alia taceam, quicumque non auari ad auaros collegas tuos uel presbyteros uestros baptizandi ueniunt, auari redeunt; et quicumque sobrii ad illas uini uoragines currunt ut baptizentur, ebriosi reuertuntur? Ista sentientes et ista suadentes, audetis etiam tanquam aduersus nos commemorare, quod paulo ante superius posuisti, Bonum est sperare in Domino, quam sperare in homine: bonum est sperare in Domino, quam sperare in principibus . Quid aliud docetis, queso, quam non in Domino, sed in homine sperare, quando talem fieri dicitis baptizatum, qualis fuerit baptizator? et quia istum uobis baptizandi assumitis principatum, credant uobis homines; et qui erant in Domino speraturi, sperent in principibus? Imo uero  non audiant uos, sed illa potius testimonia que posuisti contra nos [1 1Kb] ; et aliquid etiam terribilius: quia non solum, Bonum est sperare in Domino quam sperare in homine; sed etiam, Maledictus omnis qui spem suam ponit in homine .

CAPUT CII.---234. PETIL. dixit: Imitamini saltem Prophetas, qui suas animas sacras falso baptismate decipi timuerunt. Dixit namque primitus Ieremias, apud impios homines aquam esse mendacem. »Aqua,« inquit, »mendax, non habet fidem.«

235. AUG. respondit: Qui Scripturarum ignarus hec audit, nec te credit aut sic errantem ut nescias quid loquaris, aut sic fallentem ut quem fefelleris nesciat quid loquatur, putat Ieremiam prophetam cum baptizari uellet, precauisse ne ab hominibus impiis baptizaretur, et sic ista dixisse. Quo enim pertinet, quod antequam hoc testimonium poneres dixisti, Imitamini saltem Prophetas, qui suas animas sacras falso baptismate decipi timuerunt? Quasi Ieremie temporibus quisquam sacramento Baptismi ablueretur, nisi quod se ipsos illis lauacris que Dominus redarguit, Pharisei pene per omnia momenta tingebant, et lectos et calices et paropsides, sicut in Euangelio legitur . Quomodo ergo potuit Ieremias tanquam baptismum desiderans, et ab impiis baptizari deuitans, ista dixisse? Hoc ergo dixit, cum de populo infideli quereretur, cuius pessimis moribus tribulabatur, non se commiscens factis eorum: qui tamen corporaliter non se ab illo populo segregauit, nec alia sacramenta quesiuit, quam ille populus secundum Legis ordinem illi tempori congrua sumebat. Hunc ergo populum male uiuentem dixit plagam, qua cor iusti grauiter cedebatur, siue hoc de se ipso diceret, siue in se ipso figuraret que futura cernebat. Sic enim ait: Domine, memor esto mei, et uisita me, et innocentem me fac ab insectantibus me non in longanimitate: scito quomodo acceperim de te improperium ab his qui spernunt sermones tuos. Consumma illos: et erit uerbum tuum mihi in iucunditatem et gaudium cordis mei, quoniam uocatum est nomen tuum in me, Domine omnipotens. Non sedi in concilio eorum laudantium, sed timebam a facie manus tue: singulariter sedebam, quoniam amaritudine repletus sum. Utquid qui me contristant, preualent in me? Plaga mea ualida est, unde sanabor? Facta est mihi ut aqua mendax, que non habet fidem . In his omnibus uidetur quid Propheta intelligi uoluerit, sed uidetur ab eis qui non ad causam suam peruersam uolunt peruertere quod legunt. Plagam enim suam dixit Ieremias factam sibi aquam mendacem, que non habet fidem: eos autem uoluit intelligi plagam suam, qui eum contristabant male uiuendo. Unde dicit et Apostolus: Foris pugne, intus timores ; et iterum, Quis infirmatur, et ego non infirmor? et quis scandalizatur, et ego non uror ? Et quia desperabat eos posse corrigi, propterea dixit, Unde sanabor? tanquam semper habiturus dolorem, quamdiu illi tales essent, inter quos uiuere cogeretur. Populum autem nomine aque solere  significari, in Apocalypsi manifestatur, ubi aquas multas populos multos non coniectura nostra [1 1Kb] , sed illic enodata interpretatione cognoscimus . Noli ergo per prauum intellectum uel potius errorem, blasphemare sacramentum Baptismi, etiamsi in homine perditissimo fuerit: quia nec in Simone mendace aqua mendax erat Baptisma quod acceperat , nec tot mendaces uestri aquam mendacem dant, cum baptizant in nomine Trinitatis. Nec enim tunc incipiunt esse mendaces, quando proditi atque conuicti sua facinora confitentur: sed potius tunc erant mendaces, quando cum essent adulteri et scelerati, castos et innocentes se esse fingebant.

CAPUT CIII.---236. PETIL. dixit: Dixit quoque Dauid, »Oleum peccatoris non unguet caput meum.« Quem igitur asserit peccatorem? Me qui tua scelera patior, an te qui persequeris innocentem?

237. AUG. respondit: Ex persona corporis Christi, que est Ecclesia Dei uiui, columna et firmamentum ueritatis, toto terrarum orbe diffusa, propter Euangelium quod predicatur, sicut dicit Apostolus, in omni creatura que sub celo est : ex persona orbis terre, de quo idem Dauid, cuius uerba non intelligis, dicit, Confirmauit orbem terre, qui non commouebitur ; quem tu peccatis alienis non commotum esse, sed omnino periisse contendis: ex illius ergo persona respondeo, Ego non persequor innocentem. Dauid autem, oleum peccatoris dixit: non dixit, traditoris; non, thurificatoris; non, persecutoris; sed, peccatoris. Quid ergo facturus es secundum intellectum tuum? uide primum, utrum non sis ipse peccator. Nolo mihi dicas, Non sum traditor, non sum thurificator, non sum persecutor. Nec ego quidem si Domino placet, aliquid horum sum; nec orbis terre qui non commouebitur. Sed dic, si audes, Non sum peccator. Ille quippe ait, oleum peccatoris. Quidquid enim in te uel leuis peccati fuerit inuentum, unde ostendis non pertinere [2 1Kb] ad id quod dictum est, oleum peccatoris? Quero enim utrum ores oratione dominica? Si enim non oras ea oratione, qua Dominus orare discipulos docuit, unde aliam didicisti pro maioribus meritis tuis excedentem merita Apostolorum? Si autem sic oras, ut ille magister docere dignatus est, quomodo dicis, Dimitte nobis debita nostra, sicut et nos dimittimus debitoribus nostris? Neque enim de illis peccatis hoc petimus, que nobis in Baptismo dimissa sunt. Ergo ista uerba orationis aut non te permittunt esse Dei deprecatorem, aut aperiunt peccatorem. Eant nunc, et osculentur tibi caput qui abs te baptizati sunt, quorum capita oleo tuo perierunt. Sed tu uide quid sis, uel quid de te sentias. Itane uero Optatus, quem Pagani, Iudei, Christiani, nostri, uestri, per Africam totam, furem, raptorem, proditorem, oppressorem, separatorem, et illius  quem quidam uestrum eius dixit Comitem Deum, non amicum, non clientem, sed  satellitem clamant, non fuit uel qualiscumque peccator? Quid ergo facient, quibus unxit capita reus criminis capitalis? Nonne et ipsi uobis capita osculantur, de quorum capitibus per hunc intellectum [1 1Kb] tam male iudicatis? Saltem prodite illos, et admonete ut sanentur. An uobis potius caput sanandum est ita delirantibus? Quid ergo, inquies, dixit Dauid? Quid me interrogas? Ipsum interroga; superiore uersu tibi respondet: Emendabit, inquit, me iustus in misericordia, et arguet me; oleum autem peccatoris non impinguabit caput meum . Quid planius? Quid apertius? Malim, inquit, me misericordi obiurgatione sanari, quam blanda adulatione tanquam mihi caput ungatur, decipi atque peruerti. Sub aliis uerbis ipsa sententia est alibi Scripturarum: Meliora sunt uulnera amici, quam uoluntaria oscula inimici .

CAPUT CIu.---238. PETIL. dixit: Unguentum uero concordie sic in fratribus laudat: »Ecce quam bonum et quam iucundum, habitare fratres in unum. Tanquam unguentum in capite, quod descendit in barbam, barbam Aaron, quod descendit in oram uestimenti eius: sicut ros Hermon, qui descendit in montem Sion. Quoniam ibi mandauit Dominus benedictionem, et uitam usque in seculum« . Sic, inquit, ungitur unitas, sicut uncti sunt sacerdotes.

239. AUG. respondit: uerum dicis. Nam illud sacerdotium in figura corporis Christi habebat unctionem, quod unitatis compage fit saluum. Nam et ipse Christus a chrismate appellatur, id est, ab unctione. Hunc Hebrei dicunt Messiam, quod uerbum punice lingue consonum est, sicut alia hebrea permulta et pene omnia  . Quid est ergo in illo sacerdotio caput, quid barba, quid ora uestimenti? Quantum donat Dominus ut intelligam, caput est ipse Saluator corporis, de quo Apostolus dicit: Et ipse est caput corporis Ecclesie . Per barbam non incongrue fortitudo intelligitur. Ergo ad eos qui sunt fortes in Ecclesia eius, et adherent ori eius [2 1Kb] , ut sine timore predicent ueritatem, ab ipso Christo tanquam a capite sanctum descendit unguentum, id est, sanctificatio spiritualis. Ora uestimenti hec datur intelligi, que in capite uestimenti est, qua uestientis caput ingreditur: per hanc significantur perfecti fideles in Ecclesia. In ora namque perfectio est: et utique meministi dictum esse cuidam diuiti, Si uis esse perfectus, uade, uende omnia que possides, et da pauperibus, et habebis thesaurum in celis; et ueni, sequere me. Tristis quidem ille discessit, neglector perfectionis, elector defectionis : sed numquid ideo defuerunt, in quos unitatis unguentum tali rerum terrenarum dimissione perfectos, tanquam in oram uestimenti a capite descenderet? Nam exceptis Apostolis, et qui cum eis erant prepositis atque doctoribus, quos eminentiores et fortiores in barba intelligimus, lege in Actibus Apostolorum,  et uide qui rerum suarum uenditarum pretia ad pedes Apostolorum ponebant, et nemo dicebat aliquid proprium, sed erant eis omnia communia, et distribuebatur unicuique sicut cuique opus erat, et erat illi anima una et cor unum in Deum  Nempe ita scriptum esse cognoscis. Agnosce ergo bonum et iucundum, fratres habitantes in unum Agnosce barbam Aaron: agnosce oram uestimenti spiritualis. Interroga ipsam Scripturam, ubi ceperint ista fieri: inuenies in Ierusalem. De hac ora uestis per omnes gentes unitas tota contexitur. Hac intrauit caput in uestem, ut indueretur Christus uarietate orbis terrarum; quia in hac ora uestimenti apparuit uarietas ipsa linguarum. Cur ergo ipsi capiti, unde illud unitatis descendit unguentum, id est, amoris fragrantia spiritualis; cur, inquam, ipsi capiti resistitis testanti et dicenti, Predicabitur in nomine eius penitentia et remissio peccatorum per omnes gentes, incipientibus ab Ierusalem ? Et in hoc unguento sacramentum Chrismatis uultis [1 1Kb] interpretari: quod quidem in genere uisibilium signaculorum sacrosanctum est, sicut ipse Baptismus: sed potest esse et in hominibus pessimis, in operibus carnis uitam consumentibus, et regnum celorum non possessuris; et ideo nec ad barbam Aaron, nec ad oram uestimenti eius, nec ad ullam contextionem uestis sacerdotalis pertinentibus. Ubi enim positurus es que Apostolus enumerat manifesta opera carnis, que sunt, inquit, fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia: que predico uobis, sicut predixi, quoniam qui talia agunt, regnum Dei non possidebunt ? Sequestro fornicationes, que latenter admittuntur: immunditias interpretare ut uolueris, sequestro et ipsas: illic ponamus et ueneficia, quia nemo est palam confector datorque uenenorum: sequestro et hereses, quia hoc uultis: idolorum seruitutem nescio utrum debeam sequestrare, quandoquidem Apostolus ibi ponit auaritiam, que publice insanit. His ergo sequestratis, nulline apud uos luxuriosi, nulli auari, nulli pertinaciter inimicitias exercentes, nulli contentiosi, emuli, animosi, dissensionibus studentes, inuidi, ebriosi, comessationibus uacantes? Nulline apud uos tales unguntur, et in his intus noti manifestique moriuntur? Si nullos dicis; quoniam studio contentionis aperte mentiris uide ne de talibus ipse sis. Si autem ab huiusmodi remotus es, non corporis separatione, sed uite dissimilitudine, et tales turbas circum altaria uestra gemens conspicis; quid dicemus, quia oleo sancto uncti sunt, et, sicut Apostolus liquida ueritate confirmat, regnum Dei non possidebunt: numquid barbe Aaron et ore uestimenti eius sacrilega iniuria facienda est, ut ibi eos ponendos arbitremur? Absit. Discerne ergo uisibile sanctum Sacramentum, quod esse et in bonis et in malis potest, illis ad premium, illis ad iudicium,  ab inuisibili unctione caritatis, que propria bonorum est. Discerne ista, discerne: discernat te Deus a parte Donati, et in Catholicam reuocet, unde te illi catechumenum abreptum mortiferi honoris uinculo ligauerunt. Iam ros Hermon super montes Sion, quomodolibet abs te accipiatur, non estis in montibus Sion; quia non estis in ciuitate super montem constituta, que certum signum hoc habet, quod abscondi non potest. Nota est ergo omnibus gentibus: pars autem Donati ignota est pluribus gentibus: non est ergo ipsa.

CAPUT Cu.---240. PETIL. dixit: ue igitur uobis, qui uiolando quod sanctum est, rescinditis unitatem, Propheta dicente, »Si peccauerit populus, orabit pro eo sacerdos; si autem peccauerit sacerdos, quis orabit pro eo?«

241. AUG. respondit: Et uidebar paulo ante, cum de oleo peccatoris disputaremus, ungere tibi frontem, ut diceres, si auderes, utrum ipse peccator non esses. Ecce dixisti illud. O scelus! o monstrum! Quia enim te sacerdotem asseris, quid aliud per hoc propheticum testimonium, nisi te omnino sine peccato esse dixisti? Nam si habes peccatum, quis pro te orabit secundum intellectum tuum? Ita enim uos miseris plebibus uenditatis, commemorantes ex Propheta, Si peccauerit populus, orabit pro eo sacerdos; si autem sacerdos peccauerit, quis orabit pro eo ? ut uos sine peccato esse credant, et peccata sua uestris orationibus purganda committant. Magni homines uos, excelsi, celestes, diuini, nec iam homines, sed angeli, qui pro plebibus oratis, et pro uobis plebes orare non uultis! Tune iustior Paulo, tu perfectior tanto Apostolo, qui eorum quos docebat orationibus se commendabat? Orationi, inquit, instate, uigilantes in illa, in gratiarum actione; orantes simul et pro nobis, ut Deus aperiat nobis ostium uerbi ad loquendum mysterium Christi, propter quod et uinctus sum, ut manifestem illud, ita ut oportet me loqui . Ecce oratur pro Apostolo, quod fieri non uis pro episcopo. uidesne quam sit ista diabolica superbia? Oratur pro Apostolo, ut manifestet mysterium Christi, sicut oportet loqui. Proinde si pias plebes haberetis, hortari debuisti ut pro te orarent, ne loquereris sicut non oportet. Tu iustior Ioanne euangelista, qui ait: Si dixerimus quia peccatum non habemus, nos ipsos decipimus, et ueritas in nobis non est ? Tu postremo iustior Daniele, quem tu ipse in hac ipsa epistola ita commemorasti, ut diceres, Rex iustissimum Danielem ferinis morsibus, ut putabat, obiecit? Quod ille non putauerat; quandoquidem amicissimo animo, sicut lectionis circumstantia probat, dixit ipsi Danieli, Deus tuus cui deseruis assidue, ipse eripiet te . Sed hinc iam multa diximus: nunc quod agitur, nempe iustissimus erat Daniel; non testimonio tuo, quanquam hoc mihi ad causam quam tecum ago sufficiat; sed testimonio Spiritus Dei loquentis etiam per Ezechielem, ubi tres eminentissime iustitie nominauit, Ne, Danielem et Iob, quos dixit solos a quadam uehementissima ira Dei, que ceteris  impenderet, posse liberari . uir ergo iustissimus, unus ex tribus memorabilibus orat, et dicit, Cum orarem et confiterer peccata mea et peccata populi mei in conspectu Domini Dei mei . Et tu te dicis esse sine peccato; quia uidelicet sacerdos es, et si peccauerit populus, oras pro eo; si autem tu peccas, quis pro te orabit? uere quia impietate tante arrogantie indignum te prebes, pro quo sacerdos ille interpellet, quem Propheta his uerbis, que non intelligis, uoluit intelligi. Iam enim ne quis inquirat cur hoc dictum sit, quantum Dominus donat, expediam. Preparabat Deus animos hominum per Prophetam, ut talem desiderarent sacerdotem pro quo nullus posset orare. Ipse figurabatur temporibus primi populi et primi templi, ubi omnia figure nostre fuerunt. Ideo solus summus sacerdos intrabat in sancta sanctorum, ut oraret pro populo, qui cum sacerdote in ipsa interiora sancta non introibat ; sicut ille sacerdos intrauit in secreta celorum, in illa ueriora sancta sanctorum, adhuc nobis hic positis pro quibus interpellat. Ideo dixit Propheta, Si peccauerit populus, orabit pro eo sacerdos; si autem sacerdos peccauerit, quis orabit pro eo? id est, Talem desiderate sacerdotem, qui peccare non possit, ne indigeat orari pro se. Et ideo pro Apostolis oratur a populis : pro illo autem sacerdote Apostolorum magistro et Domino non oratur. Audi hoc Ioannem fatentem, et dicentem: Fratres, inquit, hec scribo uobis, ut non peccetis: et si quis peccauerit, aduocatum habemus apud Patrem, Iesum Christum iustum; ipse est exoratio pro peccatis nostris . Habemus, dixit: peccatis nostris, dixit. Disce humilitatem, ne cadas; imo ut aliquando surgas. Neque enim ista dixisses, nisi cecidisses.

CAPUT CuI.---242. PETIL. dixit: Ac ne [1 1Kb] se uindicet a delicto qui laicus est, hoc interdicto tenetur: »Ne communices peccatis alienis.«

243. AUG. respondit: Erras, ut dicitur, toto celo per superbiam, dum non uis communicare orbi terre per humilitatem. Nam neque hoc laico dictum est, et nescis quemadmodum dictum sit. Ad Timotheum Apostolus cum scriberet, hoc monebat eumdem ipsum Timotheum: cui alio loco dicit, Noli contemnere gratiam que in te est, que tibi data est per impositionem manuum presbyterii [2 1Kb] . Et multis aliis documentis ostenditur, quod non erat laicus. Quod autem ait, Ne communices peccatis alienis; consensu et placito intelligi uoluit. Unde statim subiiciens quomodo id agat, Te ipsum, inquit, castum custodi . Neque enim et ipse Paulus communicabat peccatis alienis, quia falsos fratres, de quibus gemit, in unitate corporali tolerabat; aut communicauerunt furto et sceleri Iude precessores eius Apostoli, quia cum eo iam Domini uenditore, et a Domino demonstrato, sacrosanctam cenam communicauerunt.

CAPUT CuII.---244. PETIL. dixit: Hac iterum  sententia [1 1Kb] ipse Apostolus comparat conscientie male consortes. »Et qui faciunt ea, inquit, et qui consentiunt talia facientibus, digni sunt morte« .

245. AUG. respondit: Quomodolibet ea dixeris, non curo; uera sunt hec, et hoc est quod Catholica docet, multum interesse inter consentientes quibus hec placent, et tolerantes quibus hec displicent. Illi enim palea fiunt, dum palee sequuntur sterilitatem: illi triticum sunt, exspectent, ut segregentur, Christum uentilatorem [2 1Kb] .

CAPUT CuIII.---246. PETIL. dixit: uenite ergo ad Ecclesiam, populi, et aufugite traditores, si cum iisdem perire non uultis. Nam ut facile cognoscatis quod cum ipsi sint rei, de fide nostra optime iudicent: ego illorum infectos baptizo; illi meos, quod absit, recipiunt baptizatos; que omnino non facerent, si in Baptismo nostro culpas aliquas agnouissent. uidete ergo, quod damus. quam sit sanctum, quod destruere metuit sacrilegus inimicus.

247. AUG. respondit: Contra istum quidem errorem multa iam diximus, et in hoc opere, et alibi. Sed quia ita magnum firmamentum uanitatis uestre in hac sententia esse arbitramini, ut ad hoc tibi terminandam putares epistolam, quo quasi recentius in animis legentium remaneret, breuiter respondeo. Sic approbamus in hereticis Baptismum, non hereticorum, sed Christi, sicut in fornicatoribus, immundis, luxuriosis, idololatris, ueneficis, inimicitiarum retentoribus, contentiosis, emulis, animosis, dissensionum studiosis, inuidis, ebriosis, comessatoribus, et his similibus approbamus Baptismum, non eorum, sed Christi. Omnes enim isti inter quos et heretici positi sunt, sicut dicit Apostolus, regnum Dei non possidebunt ; et ideo ad sinistram partem cum diabolo pertinebunt. Nec ideo putandi sunt esse in Christi corpore, quod est Ecclesia, quia Sacramentorum eius corporaliter participes fiunt. Illa enim et in talibus sancta sunt, et eis indigne tractantibus et sumentibus ad maius iudicium ualebunt. Ipsi autem non sunt in illa Ecclesie compage, que in membris Christi per connexum et contactum crescit in incrementum Dei. Illa quippe Ecclesia in petra est, ficut Dominus dicit: Super hanc petram edificabo Ecclesiam  meam . Illi autem in arena edificant, sicut idem Dominus dicit: Qui audit uerba mea et non facit ea, similubo eum uiro stulto, qui edificat domum suam super arenant . Sed ne putes Ecclesiam que in petra est, in una parte esse terrarum, et non diffundi usque ad fines terre: audi eius uocem de Psalmo gementis inter mala peregrinationis sue. Ait enim: A finibus terre ad te clamaui; cam angeretur cor meum, in petra exaltasti me: deduxisti me, quia factus es spes mea, turris fortitudinis a facie inimici . uidete quemadmodum a finibus terre clamat. Non est ergo in sola Africa, uel solis Afris, episcopum Romam paucis Montensibus  , et in Hispaniam domui unius mulieris  ex Africa mittentibus. uidete quemadmodum in petra exaltetur. Non ergo in ea deputandi sunt omnes qui edificant in arena, id est, qui audiunt uerba Christi et non faciunt: qui tamen et apud nos et apud uos habent et tradunt Baptismi sacramentum. uidete quemadmodum spes eius Deus sit Pater et Filius et Spiritus sanctus, non Petrus, non Paulus; quanto minus Donatus, aut Petilianus? Non ergo uestrum est quod destruere metuimus, sed Christi: quod et in sacrilegis per se sanctum est. Nam uenientes a uobis recipere non possumus, nisi quod uestrum est destruamus. Destruimus enim perfidiam desertoris, non destruimus characterem imperatoris. Proinde tu ipse considera, et destrue quod dixisti: Ego, inquis, illorum infectos baptizo; illi meos, quod absit, recipiunt baptizatos. Tu enim non infectos baptizas, sed, ut tui erroris fraude inficias, rebaptizas. Nos autem non tuos recipimus baptizatos, sed destruimus errorem tuum unde sunt tui, et suscipimus Christi Baptismum unde sunt baptizati. Itaque opportune in medio abs te positum est, Quod absit. Dixisti enim, illi meos, quod absit, recipiunt baptizatos. Nam cum tu uelles intelligi Quod absit, recipiunt, timens ne tuos recipiamus; ego nescientem dixisse accipio, Meos, quod absit. Reuera enim absit ut tui sint, qui iam ad Catholicam transeunt: nec sic transeunt, ut baptizati nostri sint, sed ut socii nostri sint; baptizati autem Christi nobiscum sint.



LIBER TERTIUS. Refellit Augustinus secundas litteras  quas in ipsum Petilianus, uiso primo superiorum librorum, scripsit maledictis plenas; et neglecta propria sua defensione ostendit Petilianum in causa defecisse, neque ad rem de qua agitur, respondere ualuisse.


CAPUT PRIMUM.---1. Legi, Petiliane, litteras tuas, quando legere potui, quibus te satis indicasti aduersus catholicam Ecclesiam, pro parte Donati, nec aliquid ualuisse dicere idoneum, nec tacere permissum.  Quos estus passus es, quanta cordis tempestate fluctuasti, cum legisses ea quibus parti epistole tue, que in manus meas tunc uenerat, quanta potui breuitate ac perspicuitate respondi? uidisti enim tanta  firmitate roboratam, tanta luce illustratam, quam tenemus et defendimus ueritatem, ut quid contra eam dicendum esset, quo conuicta refelleretur, inuenire non posses. Attendisti etiam, multorum qui ea legerant, exspectationem in te esse conuersam, scire cupientium quid diceres, quid ageres, qua euaderes, quo ex tantis angustiis, quibus te Dei uerbum circumuallarat, erumperes. Hic tu, qui debueras, contempta opinione uanorum, pergere in ueram sanamque sententiam, fecisti quod de talibus Scriptura predixit: Dilexisti malitiam super benignitatem, iniquitatem magis quam loqui equitatem . Proinde si et ego tibi uellem pro maledictis maledicta rependere, quid aliud quam duo maledici essemus, ut ii qui nos legerent, alii detestatos abiicerent sana grauitate, alii suauiter haurirent maleuola uoluntate [1 1Kb] ? Ego quando cuique uel dicendo uel scribendo respondeo, etiam contumeliosis criminationibus lacessitus, quantum mihi Dominus donat, frenatis atque contritis [2 1Kb] uane indignationis aculeis, auditori lectoriue consulens, non ago ut efficiar homini conuiciando superior, sed errorem conuincendo salubrior.

2. Si enim qualecumque cor habent, qui ea que scripsisti considerant; quid tibi profuit ad causam, que inter nos de communione catholica uel de parte Donati agitur, quod relicto negotio quodam modo publico, priuata quadam simultate hominis unius uitam maledicis opprobriis insectatus es, quasi homo ille sit causa que inquiritur? Tam male existimasti, non dicam de Christianis, sed de ipso genere humano, ut non crederes posse tua scripta in manus aliquorum uenire prudentium, qui se a personis nostris tollerent, et questionem potius que inter nos uerteretur inquirerent, nec qui uel quales essemus, sed quid pro ueritate uel contra errorem diceremus attenderent? Horum iudicium tibi reuerendum fuit, horum reprehensio precauenda, ne te arbitrarentur nichil inuenisse quod diceres, nisi tibi proponeres cui quoquo modo malediceres. Sed uidelicet quorumdam leuitate atque uanitate, qui libenter audiunt lites iurgantium [3 1Kb] disertorum, ut cum attendunt quam eloquenter conuicieris, non intueantur [4 1Kb] quam ueraciter conuincaris. Simul et illud opinor egisti, ut occupatus mea defensione susceptam causam etiam ipse desererem; atque ita hominibus, non ad disputantium, sed ad litigantium uerba conuersis, obscuraretur ueritas, quam dilucescere atque innotescere formidatis. Ego itaque contra tale consilium quid agam, nisi mea potius defensione neglecta rem teneam, de qua intentionem meam nullus meus criminator excutiat? Domum Dei mei, cuius decorem dilexi, preconio seruientis uocis extollam, me uero humiliabo et abiiciam. Elegi enim abiectus esse in domo Dei mei, magis quam habitare in tabernaculis hereticorum . A te ergo, Petiliane, sermonem parumper auertam; et ad eos conuertam, quos a me maledictis  tuis es conatus auertere, quasi hoc ego moliar, ut homines ad me conuertantur, et non potius mecum ad Deum.

CAPUT II.---3. Audite ergo, quicumque maledicta legistis, que in me iratior quam consideratior Petilianus euomuit. Prius uos apostolicis uerbis alloquar; que certe, qualiscumque ipse sim, uera sunt. Sic nos existimet homo quasi ministros Christi, et dispensatores mysteriorum Dei. Hic iam queritur inter dispensatores ut fidelis quis inueniatur. Mihi autem minimum est ut a uobis diiudicer, aut ab humano die: sed neque ego me ipsum iudico. Iam quod sequitur, etsi mihi non audeo coaptare, ut dicam, Nihil enim mihi conscius sum fidenter [1 1Kb] tamen in conspectu Dei dico, Nihil eorum, quibus Petilianus tempus uite mee posteaquam in Christo baptizatus sum, criminatus est, mihi conscius sum; nec tamen in hoc iustificatus sum: qui autem diiudicat me, Dominus est. Itaque nolite ante tempus quidquam iudicare [2 1Kb] , donec ueniat Dominus, et illuminet abscondita tenebrarum, et manifestabit cogitationes cordis, et tunc laus erit unicuique a Deo. Hec autem, fratres, transfiguraui in me, ne supra quam scriptum est, unus pro altero infletur aduersus alterum . Itaque nemo glorietur in homine. Omnia enim uestra sunt, uos autem Christi, Christus uero Dei . Iterum dico, Nemo glorietur in homine: sepius repeto, Nemo glorietur in homine. Si quid in nobis laudabile aduertitis, ad illius laudem referte, a quo est omne datum optimum, et omne donum perfectum: desursum est enim descendens a Patre luminum, apud quem non est immutatio, nec momenti obumbratio . Quid enim habemus quod non accepimus? Si autem accepimus, non gloriemur quasi non acceperimus . Et in his omnibus quecumque in nobis bona nostis, imitatores nostri estote, si tamen nos Christi [3 1Kb] : si autem aliqua mala in nobis uel suspicamini uel creditis uel uidetis, retinete illud dominicum, quo securi eius Ecclesiam non propter mala hominum deseratis: Que dicimus, facite; que autem mala nos facere putatis aut nostis, nolite facere . Non enim tempus est purgandi me uobis, cum, mea causa neglecta, rem uobis salubrem commendare susceperim, ut nemo glorietur in homine. Maledictus enim omnis qui spem suam ponit in homine . Hoc precepto dominico et apostolico retento atque seruato, etiam me in mea causa, sicut inimicus existimari cupit, deficiente et oppresso, uictrix erit causa cui seruio. Si enim firmissime tenueritis quod exhortor et satago, maledictum esse omnem qui spem suam ponit in homine, ut nemo glorietur in homine; aream dominicam, propter paleam que uel nunc uento superbie, percussa uolat, uel ultima uentilatione separabitur , nullo modo deseretis, nec domum magnam propter uasa facta in contumeliam refugietis , nec propter malos pisces in  littore separandos per disrupta retia exibitis , nec propter hedos pastore diuisuro ad sinistram ponendos bona unitatis pascua relinquetis , nec propter commixta zizania uos a tritici societate, cui caput est granum illud mortificatum et multiplicatum, et que per mundum simul usque ad messem crescit [1 1Kb] , nefaria discissione separabitis. Ager est enim mundus, non Africa; messis, finis seculi , non tempus Donati.

CAPUT III.---4. Has certe similitudines euangelicas recognoscitis, ad quid aliud datas, nisi ut nemo glorietur in homine, et ne quis pro altero inflatus aduersus alterum diuidatur, dicens, Ego sum Pauli: cum utique non Paulus crucifixus sit pro uobis, nec in nomine Pauli, quanto minus in nomine Ceciliani uel cuiusquam nostrum, baptizati sitis : ut discatis, quamdiu palea cum frumento trituratur, quamdiu pisces mali cum bonis intra retia dominica natant, ante tempus uentilationis tolerare potius propter bonos commixtionem malorum, quam uiolare propter malos caritatem bonorum? Hec quippe commixtio, non eterna, sed temporalis; nec spiritualis, sed corporalis est. In qua non errabunt Angeli, quando colligent malos de medio iustorum, et mittent [2 1Kb] in caminum ignis ardentis. Nouit enim Dominus qui sunt eius. Et si ab iniquis ad tempus corporaliter non potest, recedat tamen ab ipsa iniquitate omnis qui nominat nomen Domini . Licet enim a malis interim uita, moribus, corde ac uoluntate separari atque discedere: que separatio semper oportet custodiatur. Corporalis autem separatio ad seculi finem fidenter, patienter, fortiter exspectetur: propter quam exspectationem dictum est, Sustine Dominum, uiriliter age; confortetur cor tuum, et sustine Dominum . Maxima quippe palma tolerantie est, inter subintroductos falsos fratres, sua querentes, non que Iesu Christi, dilectionem non suam querentium, sed que Iesu Christi, nulla turbulenta et temeraria dissensione turbare, nec unitatem sagene dominice ex omni piscium genere congregantis, dum ad littus, id est, ad finem seculi ducitur, superbe nefaria contentione disrumpere: cum se putat quisque aliquid esse, cum nichil sit, atque ita se ipsum seducit; et sufficere uult ad populorum christianorum separationem, suum uel suorum iudicium [3 1Kb] , qui malos quosdam communione Sacramentorum christiane religionis indignos se apertissime nosse dicunt: de quibus tamen quidquid nosse se dicunt, uniuerse Ecclesie que per omnes gentes sicut est predicta diffunditur, persuadere non possunt. Et cum istorum, quasi quos nouerunt, refugiunt communionem, illius deserunt unitatem: cum potius deberent, si esset in eis caritas omnia sufferens, ne se a bonis diuiderent, quos in omnibus gentibus aliena mala docere non poterant, ipsi in una gente tolerare quod nouerant. Unde etiam non discussa causa, in qua documentis grauissimis  conuincuntur calumniati innocentibus, probabilius creduntur traditionis crimina falsa finxisse, qui non dubitauerunt longe sceleratius crimen nefarie diuisionis admittere. Quia et si uerum esset quidquid de traditione iactarunt; tamen consortium Christianorum quos usque ad extrema terre diuina Scriptura commendat, propter hoc quod ipsi scierunt, illi autem nescierunt, relinquere nullo modo debuerunt.

CAPUT Iu.---5. Neque hoc ideo dixerim ut negligatur ecclesiastica disciplina, et permittatur quisque facere quod uelit, sine ulla correptione, et quadam medicinali uindicta, et terribili lenitate, et caritatis seueritate. Nam ubi erit illud Apostoli: Corripite inquietos, consolamini pusillanimes, suscipite infirmos, patientes estote ad omnes. uidete ne quis malum pro malo alicui reddat ? Cum hoc utique subiecit, uidete ne quis malum pro malo alicui reddat; satis ostendit, non esse mali pro malo redditionem, corripere inquietos, quamuis pro culpa inquietudinis reddatur pena correptionis. Non ergo malum est correptionis pena, cum sit malum culpa. Neque enim ferrum est inimici uulnerantis, sed medici secantis. Fiunt ista in Ecclesia, et ille spiritus interioris lenitatis ardet zelo Dei, ne uirgo casta uni uiro desponsata Christo in aliquibus suis membris, sicut Eua seducta est serpentis astutia, corrumpatur a castitate que est in Christo  uerumtamen absit a seruis patrisfamilias, ut immemores sint precepti Domini sui, et sic aduersus zizaniorum multitudinem flagrantia sancte indignationis ignescant, et cum ea uolunt ante tempus colligere, simul eradicetur et triticum. Cuius peccati isti rei tenerentur, etiamsi uera crimina traditoribus, quos insimulabant, se obiecisse monstrarent: quoniam simul non solum ab iniquis, quorum societatem uelut euitabant, sed etiam a bonis fidelibus in omnibus gentibus constitutis, quibus ea que se nosse dicebant, probare non poterant, impia presumptione separati sunt, secumque multos, apud quos aliqua auctoritate preualebant, et qui minus intelligere poterant, unitatem Ecclesie toto orbe diffuse pro alienis peccatis nullo modo esse deserendam, traxerunt in eamdem perniciem; ut etiamsi ipsi scirent uera crimina quibusdam se obiicere, eo modo periret infirmus in eorum scientia, propter quem Christus mortuus est , dum offensus malis alienis, interimebat in se bonum pacis quod habebat cum fratribus bonis, qui partim talia non audierant, partim non discussa et non probata temere credere formidauerant, partim iudicibus ecclesiasticis, ad quos trans mare tota causa perducta est, qualiacumque [1 1Kb] illa essent, pacifica humilitate reliquerant.

CAPUT u.---6. uos ergo, sancta germina unice matris Catholice, huiusmodi sceleris et erroris exemplum, subditi Domino, quanta potestis uigilantia precauete. Quantalibet doctrine ac fame luce prefulgeat, lapidemque se esse iactet pretiosum, quisquis uos  trahere uoluerit post se ipsum, mementote quod illa mulier fortis et una uni amabilis uiro suo, quam in ultimo Prouerbiorum sancta Scriptura describit, pretiosior est lapidibus pretiosis. Nemo dicat, Illum sequar, quoniam ipse me christianum fecit; aut, Illum sequar, quoniam ipse me baptizauit. Neque qui plantat est aliquid, neque qui rigat, sed qui incrementum dat Deus . Et Deus caritas est, et qui manet in caritate, in Deo manet, et Deus in illo manet . Nullus etiam predicans nomen Christi, et gestans ac ministrans Sacramentum Christi, sequendus est contra unitatem Christi. Opus suum probet unusquisque; et tunc in se ipso tantum gloriam habebit, et non in altero. Unusquisque enim proprium onus portabit , onus uidelicet reddende rationis: quia unusquisque nostrum pro se rationem reddet. Non itaque amplius inuicem iudicemus . Nam quantum attinet ad onera mutue caritatis, inuicem onera uestra portate, et sic adimplebitis legem Christi. Qui enim putat se esse aliquid, cum nichil sit, se ipsum seducit . Sufferamus ergo inuicem in dilectione, satis agentes seruare unitatem spiritus in uinculo pacis : extra quam quisquis colligit, non cum Christo colligit: quisquis autem non cum Christo colligit, spargit .

CAPUT uI.---7. Proinde siue de Christo, siue de eius Ecclesia, siue de quacumque alia re que pertinet ad fidem uitamque uestram [1 1Kb] , non dicam nos, nequaquam comparandi ei qui dixit, Licet si nos; sed omnino quod secutus adiecit, Si angelus de celo uobis annuntiauerit preter quam quod in Scripturis legalibus et euangelicis accepistis, anathema sit . Hec uobiscum, et cum omnibus quos Christo lucrari cupimus, actitantes, atque inter cetera sanctam Ecclesiam quam in Dei Litteris promissam legimus, et sicut promissa est in omnibus gentibus reddi cernimus predicantes, ab iis quos ad eius pacificum gremium attrahi cupimus, pro actione gratiarum flammas meruimus odiorum: quasi nos eos in ea parte ligauerimus, pro qua non inueniunt quid loquantur; aut nos mandauerimus tanto ante Prophetis et Apostolis, ut in libris suis nulla testimonia ponerent, quibus pars Donati Ecclesia Christi esse doceatur. Et nos quidem, karissimi, cum falsa crimina audimus ab eis quos offendimus predicando eloquia ueritatis, et erroris uaniloquia conuincendo, habemus, sicut nostis, abundantissimam consolationem. Nam si in eis quibus me criminantur, testimonium conscientie mee non stat contra me in conspectu Dei, quo nullus oculus mortalis intenditur; non solum contristari non debeo, uerum etiam debeo gaudere et exsultare, quia merces mea multa est in celis. Neque enim intuendum est quam sit amarum, sed quam falsum quod audio, et quam uerax pro cuius nomine hoc audio, et cui dicitur, Unguentum effusum est nomen tuum . Et merito fragrat in omnibus gentibus, cuius odorem isti, qui nobis maledicunt, in una Africe  particula conantur includere. Cur itaque feramus indigne quod nos infamant, qui glorie Christi sic detrahunt, quorum parti contentionique inimicum est, quod de illius ad celos ascensione, et de nominis eius tanquam unguenti effusione, tanto ante predictum est: Exaltare super celos, Deus; et super omnem terram gloria tua ?

CAPUT uII.---8. Hec et talia diuina testimonia nos aduersus humana uaniloquia proferentes, ab inimicis glorie Christi acerba opprobria sustinemus. Dicant quod uolunt, dum ille nos exhortetur, dicens: Beati qui persecutionem patiuntur propter iustitiam, quia ipsorum est regnum celorum. Beati eritis cum uos persecuti fuerint, et maledixerint uobis, et dixerint omne malum aduersum uos, mentientes propter me. Quod ait superius, propter iustitiam; hoc repetiuit, quod ait postea, propter me: quia factus est nobis sapientia et iustitia et sanctificatio et redemptio; ut, quemadmodum scriptum est, Qui gloriatur, in Domino glorietur . Qui cum dicat, gaudete et exsultate, merces enim uestra multa est in celis ; si quod dictum est, propter iustitiam et propter me, in bona conscientia teneo, quisquis uolens detrahit fame mee, nolens addit mercedi mee. Neque enim me ille suo uerbo tantummodo edocuit, et non etiam suo firmauit exemplo. Sequere sanctarum Scripturarum fidem, inuenies Christum resurrexisse a mortuis, ascendisse in celum, sedere ad dexteram Patris. Sequere criminationes inimicorum, iam putabis eum de sepulcro furatum esse a discipulis. Quid ergo nos, quantum ipse donat, defendentes domum eius, ab inimicis eius aliud sperare debemus? Si patremfamilias Beelzebub uocauerunt, quanto magis domesticos eius ? Si ergo toleramus, et conregnabimus. Si autem non aurem solam percutit iracundia criminantis, uerum etiam conscientiam mordet ueritas criminis, quid mihi prodest si me continuis laudibus totus mundus attollat? Ita nec malam conscientiam sanat laudantis preconium, nec bonam uulnerat conuiciantis opprobrium. Nec sic tamen decipitur spes uestra que in Domino est, etiamsi forte in occulto tales simus, quales nos putari cupit inimicus: quia non eam posuistis in nobis, nec unquam hoc audistis a nobis. Securi ergo estis, qualescumque nos simus, qui dicere didicistis, In Domino sperans non mouebor [1 1Kb] ? et, In Deo sperabo, non timebo quid faciat mihi homo . Et eis qui uos ad hominum superborum terrenas altitudines seducere moliuntur, respondere nostis, In Domino confido: quomodo dicitis anime mee, Transmigra in montem sicut passer .

CAPUT uIII.---9. Nec tantum uos, quibus in nobis ipsa Christi ueritas placet, quantumcumque per nos et ubicumque predicatur, et quia eam quantulocumque nostre lingue ministerio libenter auditis, etiam de nobis bene benigneque sentitis, securi estis, qualescumque nos simus; quia in illo spes uestra est,  quem uobis ex illius super uos misericordia predicamus; uerum etiam quicumque nostra dispensatione etiam sacramentum sancti Baptismi percepistis, eadem securitate gaudete; quoniam non in nobis, sed in Christo baptizati estis. Non itaque nos, sed Christum induistis; nec uos interrogaui utrum ad me conuerteremini, sed ad Deum uiuum; nec utrum in me credideritis, sed in Patrem et Filium et Spiritum sanctum. Quod si ueraci animo respondistis, saluos uos fecit, non carnis depositio sordium, sed conscientie bone interrogatio : non conseruus, sed Dominus; non preco, sed iudex. Neque enim uere, sicut Petilianus inconsiderate dixit, Conscientia dantis, uel quod addidit, Conscientia sancte dantis attenditur, que abluat accipientis. Cum enim hoc datur quod Dei est, sanctum dat etiam non sancta conscientia. Que certe siue sit sancta, siue non sancta, ab accipiente inspici non potest; sed plane illud quod datur potest, quod cognitum ei qui semper est sanctus, per qualemlibet ministrum accipiatur, securissime accipitur. Nisi enim sancta uerba essent ex cathedra Moysi, non diceret ueritas, Que dicunt, facite. Si autem ipsi qui uerba sancta dabant sancti essent, non diceret, Que faciunt, facere nolite; dicunt enim et non faciunt . Nullo quippe modo legitur uua de spinis; quia nunquam de spinarum radicibus oritur: sed cum se spinosis sepibus palmes uitis implicuit, non ideo fructus qui illic pendet horretur; sed spina cauetur, uua decerpitur.

CAPUT IX.---10. Itaque, ut sepe dixi, et uehementer inculco, qualescumque nos simus, securi estis, qui Deum Patrem et eius Ecclesiam matrem habetis. Quamuis enim simul hedi cum ouibus pascantur, non stabunt ad dexteram. Quamuis simul palea cum tritico trituretur, non intrabit in horreum. Quamuis simul pisces mali cum bonis intra retia dominica natent, non mittentur in uascula. Nemo glorietur, nec in homine bono; nemo bona Dei fugiat, nec in homine malo.

CAPUT X.---11. Hec uobis, Christiani catholici fratres karissimi, pro negotio presenti suffecerint: que si catholica dilectione retinetis, cum sitis unus grex de uno pastore securus, non nimis curo quod mihi uel congregali uestro, uel certe cani uestro, conuiciatur quilibet inimicus; dummodo me magis pro uestra, quam pro mea defensione latrare compellat: qua tamen si opus esset ad causam, breuissima facillimaque uterer, totum scilicet uite mee tempus antequam perciperem Baptismum Christi, quantum ad meas cupiditates erroresque attinet, cum omnibus improbans et detestans, ne in eius temporis defensione meam gloriam querere uiderer, non illius qui me per gratiam suam et a me ipso liberauit. Unde illam uitam meam cum uituperari audio, quolibet animo id faciat qui hoc facit, non usque adeo sum ingratus ut doleam: quantum quippe ille accusat uitium meum, tantum ego laudo medicum meum. Quid ergo iam de illis preteritis atque abolitis malis meis defendendis laborem, de quibus Petilianus multa quidem  falsa dixit, sed plura uera non dixit? De tempore autem uite mee quod est post Baptismum, uobis quicumque me nostis, superfluo loquor ex iis que nota esse hominibus possunt: hi uero qui me non nouerunt, non ita iniqui esse debent in me, ut magis de me credant Petiliano quam uobis. Nam si laudanti amico credendum non est, nec inimico detrahenti. Restant ea que occulta sunt hominis, ubi sola conscientia testis est [1 1Kb] , que testis esse apud homines non potest. In his me Petilianus manicheum esse dicit, loquens de aliena conscientia: hoc ego me non esse dico, loquens de mea conscientia. Eligite cui credatis. uerumtamen quoniam nec ista breui ac facili mea defensione opus est, ubi questio non de qualiscumque unius hominis merito, sed de sancte Ecclesie ueritate [2 1Kb] uersatur; ad uos etiam mihi plura dicenda sunt, quicumque in parte Donati, Petiliani que in me scripsit maledicta legistis, que ab illo non audirem, si uestram perditionem contemnerem: sed caritatis christiane uiscera non haberem.

CAPUT XI.---12. Quid ergo mirum, si cum grana de area dominica excussa, simul cum terra et palea introrsum traho, iniuriam resilientis pulueris suffero: uel cum Domini mei oues perditas diligenter inquiro, spinosarum linguarum uepribus laceror? Obsecro uos, deponite paululum studia partium, atque inter me et Petilianum cum aliqua equitate iudicate. Ego Ecclesie causam uolo ut noueritis, ille ut meam: ad quid aliud, nisi quia testibus meis, quos in causa Ecclesie constanter adhibeo, non audet dicere ne credatis; Prophete enim sunt, et Apostoli, et ipse Prophetarum et Apostolorum Dominus Christus: de me autem quidquid dicere uoluerit [3 1Kb] , homini aduersus hominem, et uestro aduersus alienum, facile creditis? Et si quos uite mee testes adhibuero, quid magnum est ut dicat, non eis esse credendum, et hoc uobis cito persuadeat: presertim quando quisquis pro me ullum uerbum fecerit, inimicus parti Donati, ac per hoc uester continuo deputabitur? Regnat itaque Petilianus: quando in me quelibet conuicia iaculatur, ei omnes acclamatis et plauditis. Hanc sibi inuenit uincibilem causam, sed iudicibus uobis: nec testem nec argumentum requiret, cui hoc solum est probare quod dicit, quia ei quem maxime odistis, copiosissime maledicit. Nam quoniam diuine Scripture testimonia, cum pro Ecclesia catholica tam densa et tam clara recitantur, uobis dolentibus remanet mutus; elegit materiam, ubi uobis fauentibus loquatur, et uictus uerum simulans statum [4 1Kb] , talia uel etiam sceleratiora dicat in me. Mihi sat est  ad rem quam  nunc ago, quod qualiscumque in ea sim, tamen Ecclesia pro qua loquor inuicta est.

CAPUT XII.---13. Homo sum enim de area Christi; palea si malus, granum si bonus. Non est huius aree uentilabrum lingua Petiliani: ac per hoc quidquid in eius paleam mali etiam uere dixerit, nullo modo frumentis eius preiudicat. Quidquid autem in ipsa frumenta maledictorum calumniarumque iactauerit, fides eorum exercetur in terris, merces augetur in celis. Sanctis enim Dei seruis sancteque Deo militantibus, non aduersus Petilianum atque huiusmodi carnem et sanguinem, sed aduersus principatus et potestates et rectores talium tenebrarum , quales sunt omnes aduersarii ueritatis, quibus utinam dicamus, Fuistis aliquando tenebre, nunc autem lux in Domino : hanc ergo militiam militantibus seruis Dei quecumque ab inimicis conuicia criminosa dicuntur, que apud maleuolos et temere credulos malam famam faciant, arma sinistra sunt; etiam his diabolus expugnatur. Cum enim per bonam famam probamur utrum nos in superbiam non extollamus, et per malam famam probamur utrum inimicos eos ipsos a quibus nobis confingitur, diligamus, per arma iustitie dextera et sinistra [1 1Kb] diabolum uincimus. Que cum Apostolus commemorasset dicens, Per arma iustitie dextera et sinistra; continuo tanquam exponens quid dixerit, Per gloriam, inquit, et ignobilitatem, per infamiam et bonam famam , et cetera talia: gloriam scilicet et bonam famam numerans in armis dexteris, in sinistris autem ignobilitatem et infamiam.

CAPUT XIII.---14. Si ergo sum Dei seruus et miles non reprobus, quamlibet disertus conuiciator in me Petilianus existat, numquid moleste ferre debeo, quia mihi armorum sinistrorum faber solertissimus paratus est [2 1Kb] ? Opus est ut his in adiutorio Domini mei peritissime [3 1Kb] dimicem, et eis illum feriam contra quem inuisibiliter pugno, qui peruersissima et antiquissima astutia callide intendit et agit, ut propter hec Petilianum oderim, ac sic preceptum Christi quod ait, Diligite inimicos uestros , implere non possim. Quod a me auertat eius misericordia, qui me dilexit, et tradidit semetipsum pro me, ut pendens in cruce diceret, Pater, ignosce illis, quia nesciunt quid faciunt : meque de Petiliano et talibus inimicos meis dicere doceret, Domine, ignosce illis, quia nesciunt quid loquuntur.

CAPUT XIu.---15. Proinde si impetrauero a uobis, sicut intendi, ut remoto ab animis uestris omni studio partium, inter me et Petilianum equi iudices sitis; ostendam uobis non eum respondisse scriptis meis: ut intelligatis quia ueritatis inopia coactus sit causam relinquere, et in hominem qui eam sic egit ut respondere ille non posset, que potuit maledicta  iactare. Quanquam tanta manifestatione clarent que dicturus sum, ut etiamsi studio partium et odio mei uestre mentes a me alienentur, tantummodo si utraque legatis, certe apud uosmetipsos in cordibus uestris uerum me dixisse fateamini.

16. Ego enim respondens prime parti scriptorum eius, que tunc in manus meas uenerat, pretermisso conuicioso et sacrilego multiloquio, ubi ait, Bis Baptisma nobis obiiciunt ii, qui sub nomine Baptismi animas suas reo lauacro polluerunt, quibus equidem obscenis sordes cuncte mundiores sunt; quos peruersa munditia aqua sua contigit inquinari: illud quod sequitur tenui discutiendum et refellendum, quod ait, Conscientia namque dantis attenditur, que abluat accipientis. Et quesiui unde abluendus sit qui accipit Baptismum, cum dantis polluta conscientia est, et hoc ille qui est accepturus ignorat .

CAPUT Xu.---17. Legite nunc eius copiosissima maledicta, que in me inflatus et iratus effudit; et uidete utrum querenti mihi responderit, unde sit abluendus qui accepit Baptismum, cum dantis polluta conscientia est, et hoc ignorat accipiens. Obsecro uos, querite attente, omnes excutite paginas, omnes dinumerate uersiculos, omnia uerba uersate, omnes syllabas enucleate; et dicite mihi, si inueniritis, ubi responderit, cum dantis conscientia polluta est, unde sit eius abluenda qui hoc accepturus ignorat.

18. Quid enim ad rem pertinuit [1 1Kb] , quia uerbum addidit, quod a me diceret fuisse subtractum, atque ita se scripsisse contendit: Conscientia namque sancte dantis attenditur, que abluat accipientis. Nam ut noueritis non a me fuisse subtractum, nichil inquisitionem meam impedit additum, nichil eius subleuat defectionem. Ad ipsa enim uerba rursus interrogo, et utrum responderit quero [2 1Kb] : Si conscientia sancte dantis attenditur, que abluat accipientis; unde abluitur accipientis conscientia, quando dantis maculosa conscientia est, et hoc accepturus ignorat? Ad hoc responderi flagitate, neminem relicta causa conuiciose alienari permittite: Si conscientia sancte dantis attenditur: uidete quia non dixi, conscientia dantis; sed addidi, sancte dantis: Si conscientia, inquam, sancte dantis attenditur, que abluat accipientis; unde igitur abluendus est, qui accipit Baptismum, cum dantis polluta conscientia est, et hoc ille qui est accepturus ignorat?

CAPUT XuI.---19. Eat nunc, et anhelis pulmonibus ac turgidis faucibus me tanquam dialecticum criminetur: imo non me, sed ipsam dialecticam uelut mentiendi artificem in populare iudicium ream deuocet, et in eam quamlibet fragosissimo strepitu aduocati forensis ora distendat. Dicat quidquid uult apud imperitos, unde stomachentur docti, illudantur indocti. Me propter rhetoricam, Tertulli oratoris, a quo accusatus est Paulus , uocabulo denotet: sibi propter aduocationem, in qua potentiam quondam suam iactat, Paracleti nomen imponat,  atque ob hoc se cognominalem Spiritus sancti, non esse, sed fuisse deliret. Manicheorum immunditias libentissime exaggeret, easque in me latrando detorquere conetur. Ignotorum mihi et notorum gesta recitet damnatorum, et quod ibi amicus quondam meus magis ad defensionem suam me nominauit absentem, in calumniam preiudicati criminis, nescio quo nouo et suo iure, conuertat. Titulos epistolarum mearum a se, uel a suis, sicut eis placuit, inscriptos legat, et tanquam me in eis comprehendisse se gestiat: confitentem eulogias panis simpliciter et hilariter datas, ridiculo nomine uenenose turpitudinis ac furoris infamet, et de uestro [1 1Kb] corde tam male sentiat, ut amatoria maleficia data mulieri, marito non solum conscio, uerum etiam fauente [2 1Kb] , credi sibi posse presumat. Quod de me adhuc presbytero scripsit iratus ordinator futurus episcopatus mei  , uelit ualere aduersus me: quod autem a sancto concilio de hoc quod in nos ita peccauit, ueniam petiuit et meruit, nolit ualere pro me; ita christiane mansuetudinis et precepti euangelici uel nescius uel oblitus, ut etiam quod fratri ut sibi ignosceretur humiliter postulanti clementer ignotum est, criminetur.

CAPUT XuII.---20. Pergat etiam sermone multiloquo, sed plane uaniloquo, in ea que prorsus ignorat, uel in quibus potius abutitur ignorantia plurimorum: et ex confessione cuiusdam femine, quod catechumenam se dixerit Manicheorum, que sanctimonialis in [3 1Kb] Catholica fuerit, quod ei placet de illorum baptismo dicat, et scribat, nesciens, aut nescire se fingens, non illic ita [4 1Kb] appellari catechumenos tanquam eis baptismus quandoque debeatur; sed eos hoc uocari, qui etiam Auditores uocantur, quod uidelicet tanquam meliora et maiora precepta obseruare non possint, que obseruantur ab eis quos Electorum nomine discernendos et honorandos putant. Me etiam presbyterum fuisse Manicheorum, uel falsus uel fallens, mirabili temeritate contendat. uerba tertii libri [5 1Kb] Confessionum mearum, que per se ipsa, et de multis ante et postea dictis manifestissima sunt legentibus, sub quo ei uidetur intellectu proponat atque arguat. Furem me denique uerborum suorum, quod duo subtraxerim, tanquam eis repositis uictor exsultet.

CAPUT XuIII.---21. In his certe omnibus, sicut legendo cognoscere uel recognoscere poteritis, impetum quidem liugue sue quo libuit ambitu iactationis exercuit: nusquam tamen dixit unde abluatur accipientis  conscientia, cum maculosam dantis ignorat. At ego inter strepitum uel post strepitum eius grandem, et nimis ut putat ipse terribilem, lente, ut dicitur, et bene  hoc ipsum repeto, et ut respondeatis [1 1Kb] exposco: Si conscientia sancte dantis attenditur, que abluat accipientis; unde est abluendus, qui maculosam conscientiam dantis ignorat? Et per totam eius Epistolam ad hoc non inuenio aliquid dictum.

CAPUT XIX.---22. Nam fortasse dicet mihi aliquis uestrum: Hec omnia que dixit in te, ad hoc ualere uoluit, ut te deformaret, ac per te illos quibus communicas, ne ulterius alicuius momenti esse te existiment, uel ipsi, uel ii quos ad uestram communionem traducere niteris. Ceterum ex quo proposuit uerba Epistole tue, ex illo considerandum est utrum nichil ad illa responderit. Ita ergo faciamus: ex ipso prorsus loco scripta eius consideremus. Excepto ergo proemio quo uolui animum preparare lectoris, et pauca eius uerba prima [2 1Kb] contumeliosa magis quam ad rem pertinentia preterire, Ait, inquam, Conscientia namque dantis attenditur, que abluat accipientis. Quid, si lateat dantis conscientia, et fortasse maculosa sit? quomodo poterit accipientis abluere conscientiam, si, quemadmodum dicit, conscientia dantis attenditur, que abluat accipientis? Si enim dixerit ad accipientem non pertinere quidquid mali latuerit in conscientia dantis, ad hoc ualebit fortasse illa ignorantia, ut de conscientia baptizatoris sui non possit nesciens maculari. Sufficiat ergo, ut alterius conscientia maculosa, cum ignoratur, non maculet: numquid autem etiam abluere potest? Unde igitur abluendus est qui accipit Baptismum, cum dantis polluta conscientia est, et hoc ille qui est accepturus ignorat; presertim cum addat et dicat, Nam qui fidem a perfido sumpserit, non fidem percipit, sed reatum ?

CAPUT XX.---23. Hec omnia uerba Petilianus ex litteris meis refellenda proposuit: uideamus ergo utrum refellerit, utrum omnino responderit. Addo enim uerba que me subtraxisse calumniatur, et eadem ipsa sic repeto, ut etiam breuius. Addendo enim hec duo uerba, etiam ad breuitatem propositionis huius me plurimum adiuuit. Si conscientia sancte dantis attenditur, que abluat accipientis, et qui fidem sciens a perfido sumpserit, non fidem percipit, sed reatum; unde abluitur accipientis conscientia, cum maculosam dantis ignorat; et cum fidem nesciens sumit a perfido? rogo, unde abluitur? Dicat nobis, non eat in aliud, non obtendat nebulas imperitis. Postremo saltem multis et anfratuosis circuitibus interpositis et peractis, tandem aliquando dicat nobis unde abluitur accipientis conscientia, quando maculosa perfidi baptizaptis occulta est, si conscientia sancte dantis attenditur, que abluat accipientis, et qui fidem sciens a perfido sumpserit, non fidem percipit, sed reatum. Nesciens enim sumit a perfido non habente conscientiam  [2 1Kb] sancte dantis, sed maculosam et occultam: unde ergo abluitur? unde ergo percipit fidem? Si enim nec tunc abluitur, nec tunc percipit fidem, cum baptizator perfidus et maculosus occultus est; cur eo postea prodito atque damnato, non denuo baptizatur, ut abluatur fidemque percipiat? Si autem illo perfido et maculoso occulto iste abluitur et percipit fidem; unde abluitur, unde percipit, ubi non est conscientia sancte dantis, que abluat accipientis? Hoc dicat, ad hoc respondeat: Unde abluitur, unde percipit, si conscientia sancte dantis attenditur, que abluat accipientis; et hec ibi non est, quando baptizator maculosus et perfidus latuit? Nihil ad || hoc responsum 1 1Kb] est omnino.

CAPUT XXI.---24. Sed ecce angustatus in causa, rursum in me impetum facit nebulosum atque uentosum, ut ueritatis serenitas obscuretur; et fit summa inopia copiosus, non uera dicendo, sed maledicta inania non emendo [2 1Kb] . Tenete sane intentissime atque fortissime quid debeat [3 1Kb] respondere, id est, unde abluatur accipientis conscientia, cum maculosa dantis occulta est: ne forte hoc uobis e manibus flatus eius excutiat, uosque ipsi sermonis turbidi caliginosa tempestate rapiamini, ut uel discessum uel quo redeundum sit omnino nesciatis. Et uidete hominem uagari qua potest, dum pro negotio quod suscepit, stare non potest. uidete quam multa dicat, non habendo quod dicat. Dicit me labi lubricum, sed teneri: nec destruere, nec confirmare quod obiicio, incerta pro certis excogitare, non permittere legentes que uera sunt credere, sed facere ut altius dubia suspicentur. Dicit me Academici damnabile ingenium habere Carneadis  . Conatur etiam insinuare quid Academici sentiant de falsitate uel fallacia sensus humani, etiam in his omnino quid loquatur ignorans. Dici ab eis asserit, niues nigras esse cum albe sint, nigrumque argentum, turrem rotundam uel teretem uideri cum angulosa sit [4 1Kb] , remum in aqua fractum cum sit integer. Et hoc totum propterea, quoniam cum dixisset, Conscientia dantis uel sancte dantis attenditur, que abluat accipientis; contra ego dixi, Quid, si lateat dantis conscientia, et fortasse maculosa sit? Iste sunt niues nigre, et argentum nigrum, et turris rotunda pro angulosa, et remus in aqua fractus pro integro! rem quippe dixi que putari possit, et esse non possit, ut lateat dantis conscientia, et fortasse maculosa sit.

25. Et sequitur se, et clamat: Quid est, Quid si; quid est, Fortassis? nisi incerta et inconstans hesitatio dubitantis, de qua ille tuus ait:

»Quid si nunc [5 1Kb] redeo ad illos qui aiunt, Quid si nunc celum ruat?«
.  Hoccine quod dixi, Quid si lateat dantis conscientia, et fortassis maculosa sit; tale est ac si dixerim, Quid si nunc celum ruat? Dictum est utique, Quid si; quia fieri potest ut lateat, fieri potest ut non lateat: nam quando ignoratur quid cogitet, uel quid admiserit. latet utique accipientem dantis conscientia; quando autem peccatum eius manifestatur, non latet. Dictum est, et fortasse maculosa sit; quia fieri potest ut lateat et munda sit, et rursus fieri potest, ut lateat et maculosa sit. Ideo, Quid si; ideo, Fortasse. Numquid huic simile est, Quid si nunc celum ruat? O quoties et conuicti et confessi sunt homines se maculosas et adulterinas habuisse conscientias, cum ab eis baptizarentur ignari, posteaquam manifestato scelere degradati sunt, et tamen celum non ruit! Quid hic facit Pilus et Furius  , qui contra iustitiam iniustitiam defenderunt? Quid hic facit atheus Diagoras [1 1Kb] , qui esse Deum negauit, ut de illo uideatur predixisse propheta, Dixit stultus in corde suo, Non est Deus ? Quid hic isti faciunt? Utquid nominati sunt, nisi ut interuenirent pro homine non habente quid dicat; ut dum de his saltem aliquid sine causa dicitur, agi causa uideatur, et ad quod non responsum est, responsum esse credatur?

CAPUT XXII.---26. Postremo si duo uel tria uerba ista, Quid si, et Fortasse, usque adeo sunt intolerabilia, ut propter illa excitarentur olim dormientes Academici, et Carneades, et Pilus, et Furius, et Diagoras, et niues nigre, et ruina celi, et cetera similiter insana et absurda; remoueantur de medio. Neque enim reuera sine his non potest dici quod uolumus. Ecce sufficit quod paulo post ita positum est, et ab ipso ex meis litteris interpositum: Unde igitur abluendus est qui accipit Baptismum, cum dantis polluta conscientia est, et hoc ille qui est accepturus ignorat ? Nempe hic non est? Quid si, et Fortasse. Respondeatur ergo. Attendite, ne forte in eo quod sequitur, ad hoc respondeat. Sed ego te, inquit, cauillantem ad fidem credendi constringo, ne ulterius euageris. Quid argumentis stultitie auertis erroribus uitam? quid fidei rationem de rebus irrationalibus turbas? Hoc uno uerbo te teneo et conuinco. Hec Petilianus dixit, non ego. Ista ex epistola Petiliani sunt; sed cui uerba [3 1Kb] iam duo illa, que me abstulisse insimulat, addidi, et nichilominus ostendi inquisitionis mee, cui non respondet, multo breuius et enodatius fixam stare sententiam. Certe hec illa duo sunt, sancte, et sciens: ut non sit uidelicet conscientia dantis, sed conscientia sancte dantis; et non sit, qui fidem a perfido sumpserit, sed qui fidem sciens a perfido sumpserit. Que quidem uerba non subtraxeram, sed in codice qui mihi datus erat non inueneram. Fieri autem potest ut mendosus fuerit: neque enim et hoc incredibile  est, ut etiam hinc mihi Academica excitetur inuidia, et tale asseratur esse quod dixi, codicem fuisse mendosum, quale si dicerem niues nigras. Utquid enim ei rependo temerariam suspicionem, ut dicam quod ipse post addiderit, qui me subtraxisse confinxit; cum possit istam mendositatis notam sine mea maledica temeritate codex qui non irascitur sustinere?

CAPUT XXIII.---27. Et illud quidem primum, id est, sancte dantis, omnino non impedit inquisitionem meam, qua ille uehementer urgetur, utrum ita dicam, Si conscientia dantis attenditur: an uero ita, Si conscientia sancte dantis attenditur, que abluat accipientis; unde igitur abluendus est qui accipit Baptismum, si dantis polluta conscientia est, et hoc ille qui est accepturus ignorat? Illud autem alterum quod additur, sciens, ut non dicatur, Qui fidem a perfido sumpserit; sed, Qui fidem sciens a perfido sumpserit, non fidem percipit, sed reatum: fateor, tanquam deesset, me nonnulla dixisse, quorum iacturam facile patior; quoniam magis moram mee facilitati afferebant, quam adiutorium facultati. Quanto enim expeditius, quanto planius et breuius sic interrogo: Si conscientia sancte dantis attenditur, que abluat accipientis; et, qui fidem sciens a perfido sumpserit, non fidem percipit, sed reatum; unde abluitur, quem latet non sancte dantis maculosa conscientia, et unde ueram percipit fidem, qui nesciens baptizatur a perfido? Dicatur unde, et ibi omnis causa Baptismi patebit, ibi totum quod queritur elucebit; sed si dicatur, non si tempus maledicendo finiatur.

CAPUT XXIu.---28. Quidquid ergo de duobus istis uerbis uel detractis calumniatur, uel additis gloriatur, nichil interrogationem meam impedire perspicitis: cui quid respondeat ille non inueniens, ne tamen taceat, irruit identidem in personam meam; dicerem, recedens a causa, si omnino accessisset ad causam. Quippe quasi de me agatur, et non de Ecclesie [1 1Kb] uel Baptismi ueritate, ideo me dicit subtractis illis duobus uerbis argumentatum, ut quasi conscientie mee non obsit, quod inquinatoris, ut dicit, mei sacrilegam ignoraui conscientiam. Quod si ita esset, uerbum illud quod positum est, sciens, additum mihi potius prodesset, et obesset ablatum. Si enim me ita defendi [2 1Kb] uoluissem, ut baptizatoris mei putarer ignorasse conscientiam, pro me locutum acciperem Petilianum: quando non utcumque ait, Qui fidem a perfido sumpserit; sed, Qui fidem sciens a perfido sumpserit, non fidem percipit, sed reatum: ut hinc ego non me reatum, sed fidem percepisse iactarem, quia dicerem, Non ego sciens a perfido accepi, sed homo conscientiam dantis hominis ignoraui. uidete itaque, et numerate, si potestis, quanta superflua loquatur ad unum Ignoraui, quod me proponit dixisse, cum hoc omnino non dixerim: quia nec de me agebatur, ut dicerem, nec aliquid criminis in eo qui me baptizauit apparuit, ut  eius me ignorasse conscientiam, pro mea defensione cogerer dicere.

CAPUT XXu.---29. Et tamen iste, ne respondeat ad ea que dixi, proponit sibi quod non dixi; et auocat homines ab intentione debiti sui, ne id quod respondendum [1 1Kb] est exigatur; interponit sepe, Ignoraui, inquam: et respondet, Sed si ignorares: et quasi conuincit, ne mihi liceat dicere, Ignoraui. Commemorat Mensurium, Cecilianum, Macarium, Taurinum, Romanum, et eos contra Ecclesiam Dei fecisse affirmat, que ignorare non possem, eo quod Afer sim, et etate pene iam senex: cum, sicut audio, Mensurius in communionis unitate defunctus sit, antequam se scinderet pars Donati: causam uero Ceciliani legerim, quod ad Constantinum ipsi detulerint, et ab episcopis quos ille imperator iudices dederat, et semel et iterum, et [2 1Kb] ab ipso rege illis ad eum appellantibus etiam tertio fuerit absolutus. Macarius uero et Taurinus et Romanus, quidquid uel iudiciaria uel exsecutoria potestate aduersus eorum obstinatum furorem pro unitate fecerunt, secundum leges eos fecisse constat; quas iidem ipsi, causam Ceciliani ad Imperatoris iudicium deferendo, contra se ferri exserique cegerunt.

30. Inter multa etiam prorsus ad rem non pertinentia dicit, Messiani proconsulis sententia me fuisse percussum, ut ex Africa fugerem: et propter hoc falsum  quam multa alia falsa consequenter, non utcumque dicere, sed etiam scribere mira temeritate non timuit: cum ego Mediolanum ante Bautonem consulem uenerim, eique consuli calendis ianuariis laudem in tanto conuentu conspectuque hominum, pro mea tunc rhetorica professione recitauerim, et ex illa peregrinatione iam post Maximi tyranni mortem Africam repetiuerim; Manicheos autem Messianus proconsul audierit post consulatum Bautonis, sicut dies Gestorum ab eodem Petiliano insertus ostendit. Que si dubitantibus uel contra credentibus [3 1Kb] probare necesse esset, multos possem claros in seculo uiros testes locupletissimos adhibere totius illius temporis uite mee.

CAPUT XXuI.---31. Sed quid ista requirimus? quid et patimur superfluas moras, et facimus? Numquid hinc inuenturi sumus unde sit accipientis abluenda conscientia, qui maculosam dantis ignorat; fidemque unde percipiat, qui nesciens baptizatur a perfido? quod sibi Petilianus cum ex Epistola mea tanquam ad respondendum proposuisset, quidquid uoluit aliud locutus est, quam id quod causa poscebat. Quoties dixit, Si ignorares; quasi ego dixerim, quod nunquam dixi, mei baptizatoris me ignorasse conscientiam? Et aliud nichil egisse uisus est ore maledico, quam ut me mala eorum apud quos baptizatus,  et quorum communione sociatus sum, non ignorasse, conuincere uideretur: satis utique intelligens quia ignorantia me non faceret reum. Ecce ergo si ignorarem, sicut toties repetiuit, procul dubio ab eis omnibus malis innocens essem. Unde ergo abluerer, qui conscientiam non sancte dantis ignorans criminibus eius impediri minime possem? Unde perciperem fidem, qui nesciens a perfido baptizarer? Non enim frustra, Si ignorares, toties repetiuit, nisi ne me putari sineret innocentem: procul dubio iudicans quod nullius innocentia uiolatur, si nesciens fidem sumit a perfido, et maculosam conscientiam non sancte dantis ignorat. Dicat ergo unde tales abluantur, unde fidem percipiant, non reatum? Sed non uos fallat: dicat; non multa dicendo nil dicat, aut nil dicendo potius multa dicat. Deinde, quod in mentem uenit, et pretereundum non est, si ego propterea reus sum, quia non ignoraui, ut secundum ipsum loquar; ideo autem non ignoraui, quia et Afer sum, et etate pene iam senex: saltem pueri ceterarum toto orbe terrarum non sint rei, qui nec gente nec etate ista uestra [1 1Kb] , obiecta seu uera seu falsa nosse potuerunt; qui tamen, si in uos inciderint, sine ullo respectu rebaptizantur.

CAPUT XXuII.---32. Sed nunc ista non querimus: illud potius respondeat , unde abluatur accipientis conscientia, qui maculosam dantis ignorat, si conscientia sancte dantis attenditur, que abluat accipientis; et unde percipit fidem, qui nesciens baptizatur a perfido, si quisquis fidem sciens a perfido sumpserit, non fidem percipit, sed reatum. Omissis ergo eius maledictis, que in me sine ulla sana consideratione iactauit, adhuc attendamus ne forte hoc quod exposcimus in consequentibus dicat. Libet autem intueri quam garrulus ea proposuerit, quasi facillime conuulsurus et euersurus. Sed ad illud, inquit, tui phantasmatis argumentum, quo quemcumque baptizas uerbis tibi pingere uisus es, redeamus. Imaginari enim te uerisimilia decuit, qui non uides ueritatem. Hec uerba sua prolocutus est Petilianus, uerba mea propositurus. Deinde subiunxit: Ecce, inquis, stat perfidus baptizaturus, at ille qui baptizandus est, perfidiam eius ignorat . Non totam dixit propositionem atque interrogationem meam, et mox ipse interrogare me cepit, dicens: Quis est iste, aut unde prosiluit quem proponis? Cur tibi uideris uidere quem simulas, ne uideas eum quem uidere ac discutere diligentissime debeas et probare? Sed quia intelligo te ignorare ordinem Sacramenti, hoc tibi breuiter dico: et tu baptistam discutere, et ab eo discuti debuisti. Quid est quod exspectabamus? Ut diceret, unde abluatur accipientis conscientia, qui maculosam non sancte dantis ignorat, et unde fidem, non reatum percipiat, qui Baptismum nesciens a perfido sumpserit. Ecce audiuimus baptistam debere diligentissime discuti ab eo  qui uult fidem percipere, non reatum, ut inueniat conscientiam sancte dantis, que abluat accipientis. Nam qui non discusserit, et nesciens a perfido acceperit, eo ipso quod non discussit, maculosamque dantis ignorauit conscientiam, non fuit unde fidem perciperet, non reatum [1 1Kb] . Quid ergo adiuuit, quod pro magno addidit, sciens, quod me subtraxisse calumniatus est? Cum enim noluit ita dici, Qui fidem a perfido sumpserit, non fidem percipit, sed reatum; uidetur aliquam spem reliquisse nescienti. Nunc uero cum interrogatur, unde percipiat fidem, qui nesciens baptizatur a perfido; respondit eum discutere debuisse baptistam: procul dubio miserum nec ignorare permittit, non inueniendo unde fidem possit accipere, nisi spem suam in homine baptizante posuerit.

CAPUT XXuIII.---33. Hoc est quod exhorremus in uobis, hoc est quod damnat diuina sententia, ueracissime ac manifestissime clamans: Maledictus omnis qui spem suam ponit in homine . Hoc est quod apertissime prohibet sancta humilitas et caritas apostolica, clamante Paulo: Nemo glorietur in homine . Hoc est quod in nos inanium calumniarum et acerrimorum maledictorum crebrescit impetus, ut quasi euerso homine nulla spes remaneat eorum, quibus uerbum Dei et sacramentum pro dispensatione nobis credita ministramus. Respondemus eis: Quousque apponitis super hominem? Respondet eis catholica ueneranda societas: Nonne Deo subiicietur anima mea? ab ipso enim salutare meum. Etenim ipse est Deus meus, susceptor meus; non emigrabo . Nam que alia causa fuit istis emigrandi de domo Dei, nisi quia uasa facta in contumeliam, sine quibus illa usque ad diem iudicii non erit, finxerunt se ferre non posse; cum tamen hoc magis ipsi fuisse, et aliis calumniose obiecisse, gestis atque conscriptis tunc rebus appareant [2 1Kb] : de quibus in contumeliam factis, ne propter illa de domo magna [3 1Kb] , que magno patrifamilias una est, perturbatus emigret, dicit Dei seruus, et bonus fidelis uel fidem in Baptismo percepturus, quod paulo ante commemoraui: Nonne Deo subiicietur anima mea? Deo utique, non homini. Ab ipso enim salutare meum, non ab homine. Iste autem non saltem tunc Deo daret abluendum mundandumque hominem, quando maculosa conscientia non sancte dantis occulta est, et fidem nesciens quisquis sumit a perfido. Hoc, inquit, tibi breuiter dico, et tu baptistam discutere, et ab eo discuti debuisti.

CAPUT XXIX.---34. Obsecro uos, huc aduertite [4 1Kb] : ego quero unde abluatur accipientis conscientia, cum maculosam non sancte dantis ignorat, si conscientia sancte dantis attenditur, que abluat accipientis; et unde accipiat fidem, qui nesciens a perfido baptizatur, si quisquis fidem sciens a perfido sumpserit, non  fidem percipit, sed reatum: et ille mihi respondet discutiendum esse et baptizatorem et baptizandum. Et ad hoc probandum, unde questio nulla est, adhibet exemplum Ioannis, quod eum discusserint, qui ab eo quesierunt quem se esse diceret ; quod ipse quoque discusserit eos quibus ait, Generatio uiperarum, quis uobis ostendit fugere ab ira uentura ? Quid hoc ad rem? quid hoc ad causam? Deus Ioanni perhibuerat testimonium excellentissime sanctitatis prophetia preclarissima precedente, et quando conceptus, et quando natus est. Querebant autem illi iam credentes esse sanctum, quemnam se diceret esse sanctorum, uel utrum ipse esset sanctus sanctorum quod est Christus iehsu. Tanta quippe gratia [1 1Kb] illi habebatur, ut continuo crederetur quidquid de se ipse dixisset. Si autem hoc exemplo asseritur quilibet nunc discutiendus esse baptista, quidquid de se quisque dixerit, credendus erit. Quis est autem fictus, quem fugit utique, sicut scriptum est, Spiritus sanctus , quin de se optime credi uelit, atque id agat quibus uerbis potuerit? Iam ergo cum fuerit interrogatus quisnam sit, et responderit se esse Dei fidelem dispensatorem, nec cuiusquam criminis macula pollutam habere conscientiam; hec erit tota discussio, an etiam mores eius et uita diligentius intuenda est? Ita sane: sed non hoc [2 1Kb] scriptum est fecisse illos, qui Ioannem in deserto Iordanis interrogauerunt quis esset.

CAPUT XXX.---35. Unde hoc exemplum ad rem de qua agitur omnino non pertinet. Magis apostolica illa sententia satis hanc incutit curam; ubi ait: Probentur primum, et sic ministrent nullum crimen habentes . Quod cum sollicite ac de more utrobique pene ab omnibus fiat; unde tam multi reprobi post tempus geste dispensationis huius inuenti sunt, nisi quia et humana diligentia plerumque fallitur, et nonnulli primum boni in deterius commutantur? Que cum tam crebro accidant, ut dissimulare aut obliuisci neminem sinant; quid est quod contumeliose nos breuiter docet Petilianus, a baptizando discutiendum esse baptistam, quoniam querimus unde sit accipientis abluenda conscientia, cum maculosa non sancte dantis occulta est, si conscientia sancte dantis attenditur, que abluat accipientis? Quia intelligo te, inquit, ignorare ordinem Sacramenti, hoc tibi breuiter dico, et tu baptistam discutere, et ab eo discuti debuisti. O respondere! Circumstat eum [3 1Kb] in tam multis locis tanta hominum multitudo, que baptizata est ab eis qui cum prius iusti et casti uiderentur, postea nudatis criminibus conuicti atque deiecti sunt; et se putat euadere huius interrogationis uiolentiam, qua querimus unde abluatur accipientis conscientia, quando maculosam non sancte dantis ignorat, si conscientia sancte dantis attenditur, que abluat accipientis;  quia breuiter discutiendus esset baptista. Nihil infelicius, quam non consentire ueritati, qua ita quisque concluditur, ut exitum inuenire non possit. Querimus a quo accipiat fidem, qui nesciens a perfido baptizatur. Respondetur, Discutere debuit baptizatorem suum. Ergo quia non discutit eum et fidem etiam nesciens sumit a perfido, non fidem percipit, sed reatum? Cur itaque non denuo baptizantur, quos a proditis atque conuictis, cum adhuc laterent, baptizatos esse constiterit?

CAPUT XXXI.---36. Et ubi est, inquit, quod addidi, sciens; ut non dicerem, Qui fidem a perfido sumpserit: sed, Qui fidem sciens a perfido sumpserit, non fidem percipit, sed reatum? Percepit ergo fidem, non reatum, qui nesciens sumpsit a perfido: et ideo quero unde perceperit. Ubi coarctatus respondet, Discutere debuit. Esto, debuit: non fecit, aut non ualuit; quid de illo censetis? Ablutus est, an non? Si ablutus est, quero unde? Non enim eum maculosa non sancte dantis conscientia, quam nesciuit, abluere potuit. Si autem non est ablutus, iubete ut abluatur. Non iubetis: ergo ablutus est. Dicite, unde? Dicite saltem uos, quod ille non dixit. Eadem quippe uerba propono, quibus respondere non potuit. Ecce stat perfidus baptizaturus; at ille qui baptizandus est, perfidiam eius ignorat: quid eum accepturum esse arbitramini, utrum fidem, an reatum ? Sufficiunt huc usque proposita [1 1Kb] : respondete, aut querite diligenter quid ille responderit. Inuenietis etiam conuicta conuicia [2 1Kb] . Culpat enim me, quasi deridens, quod uerisimilia proponam, qui non uideam ueritatem. Repetitis etiam uerbis meis et dimidiata sententia, Dicis, inquit, Ecce stat perfidus baptizaturus, at ille qui baptizandus est perfidiam eius ignorat. Deinde subiungit, Quis est iste, aut unde prosiluit? Quasi unus sit aut duo, et non talibus utrobique plena sint omnia. Quid ex me querit quisnam sit iste, aut unde prosiliat; ac non potius circumspicit, et uidet raras esse Ecclesias, uel in urbibus, uel in ruribus, que non habeant in criminibus detectos, et a clericatu deiectos homines? Cum laterent, bonosque se uideri uellent cum mali essent, et castos putari cum essent adulteri, nempe ficti erant; nempe Spiritus sanctus eos, sicut scriptum est, fugiebat. Ex istorum ergo adhuc latitantium turba prosiluit ille perfidus quem proposui: quid ex me querit unde prosiluerit, claudens oculos aduersus tantam turbam, unde si soli considerentur qui conuinci deiicique potuerunt, sonitus eorum sufficit cecis?

CAPUT XXXII.---37. Quid, quod etiam ipse posuit in Epistola sua, Quoduultdeum de duobus adulteriis apud uos conuictum et abiectum, a nostris esse susceptum  ? Quid ergo , tales apud uos nondum detecti, cum  baptizant, quid ab eis accipitur, fides, an reatus? Non utique fides; quia non habent conscientiam sancte dantis, que abluat accipientis. Sed nec reatus, propter illud additum uerbum: Nam qui fidem sciens a perfido sumpserit, non fidem percipit, sed reatum. Ab istis autem cum baptizarentur homines, quales fuissent utique nescierunt. Proinde non ab eis accipiendo fidem, quia non habebant conscientiam sancte dantis; non accipiendo etiam reatum, quia non scientes, sed nescientes eorum crimina, baptizati sunt, sine fide et sine reatu remanserunt. Non sunt ergo in numero talium flagitiosorum. Sed nec in numero possunt esse fidelium; quia sicut nec reatum, ita nec fidem ab eis accipere potuerunt. At eos in numero fidelium a uobis cernimus deputari, nec censere quemquam uestrum ut baptizentur, sed ratum [1 1Kb] habere quod baptizati sunt. Acceperunt itaque fidem; nec tamen ab eis acceperunt, qui non habebant conscientiam sancte dantis, que ablueret accipientis. Unde ergo acceperunt? Hinc satago, hoc urgenter interrogo, hoc ut respondeatur uehementissime flagito.

CAPUT XXXIII.---38. Inspicite nunc Petilianum, ne hoc respondeat, uel ne hoc respondere non potuisse deprehensus appareat, per nostras contumelias inaniter euagari, criminantem, et nichil probantem; et ubi forte conatur pro causa quasi pugnaciter resistere, ubique facillime superari: ad hoc tamen unum omnino nichil respondere quod querimus, Si conscientia sancte dantis attenditur, que abluat accipientis, unde abluendus sit qui accipiebat Baptismum, cum dantis polluta conscientia est, et hoc ille qui est accepturus ignorat. His enim uerbis ex Epistola mea commemoratis, proposuit me interrogantem, et se ostendit nichil respondentem. Cum enim dixisset ea que iam recolui, et in quibus eum ostendi ad id quod interrogaui non respondisse; cumque magnis angustiis coarctatus, coactus esset dicere discutiendum esse baptistam a baptizando, baptizandum a baptista; cumque id exemplo Ioannis, si forte inueniret negligentissimos uel imperitissimos auditores, astruere tentauisset; adhibuit alia testimonia de Scripturis ad rem non pertinentia, quod Philippo Eunuchus dixerit, Ecce aqua, quis prohibet me baptizari ? quia sciebat, inquit, perditos prohiberi: et quod ideo Philippus eum baptizari non uetuit, quia eum legentem probauerat quomodo crederet Christum: quasi prohibuerit Simonem Magum. Et quod Prophete falso baptismate decipi timuerunt: et ideo dixerit Isaias, Aqua mendax, non habens fidem , uelut ostendens apud perfidos homines aquam esse mendacem: cum hoc non Isaias, sed Ieremias de hominibus mendacibus dixerit, figurate aquam populum appellans, quod in Apocalypsi manifestissime demonstratur . Et quod Dauid dixerit, Oleum peccatoris non ungat caput meum: cum ille hoc dixerit de adulatione assentatoris fallaci laude decipientis, unde laudati caput in superbiam crescat. Quem intellectum aperiunt  uerba in eodem psalmo premissa superius. Sic enim ait: Emendabit me iustus in misericordia, et arguet me; oleum autem peccatoris non impinguet caput meum . Quid hac sententia clarius? quid euidentius? Mauult enim se aspera emendatione iusti argui misericorditer ut sanetur, quam lenibus blanditiis adulatoris ungi ut infletur [1 1Kb] .

CAPUT XXXIu.---39. Commemorat Petilianus et apostolum Ioannem monuisse, ne omni spiritui credatur, sed probentur spiritus, si ex Deo sunt : quasi ad hoc adhibeatur ista diligentia, ut nunc ante tempus frumentum a palea separetur, ac non potius ne frumentum a palea decipiatur: aut uero etiam spiritus mendax si aliquid ueri dixerit, ideo negandum est, quia hoc detestandus spiritus dixit. Quod quisquis arbitratur, tam demens est, ut forte contendat Petrum non debuisse dicere, Tu es Christus Filius Dei uiui : quia tale aliquid iam demones dixerant . Cum ergo Baptismus Christi, siue per iniquum siue per iustum ministratus, nichil aliud sit quam Baptismus Christi; ab homine cauto et bono fideli iniquitas hominis est uitanda, non Dei Sacramenta damnanda.

40. In his certe omnibus non respondet Petilianus, si conscientia sancte dantis attenditur, que abluat accipientis, unde sit abluendus qui accipit Baptismum, cum dantis polluta conscientia est, et hoc ille qui est accepturus ignorat? Collega eius a Thubursicubure quidam Cyprianus cum turpissima femina in lupanari deprehensus, et Primiano Carthaginis oblatus atque damnatus est. Iste quando [2 1Kb] baptizabat, antequam detectus et abiectus esset, non utique habebat conscientiam sancte dantis, que ablueret accipientis. Unde igitur abluti sunt, qui hodie illo damnato non utique rursus abluuntur? Non erat necesse ut hominem nominarem, nisi ne Petilianus iterum diceret [3 1Kb] , Quis est iste, aut unde prosiluit? Cur istum baptistam uestri non discusserunt, sicut Ioannes Petiliano ita sentiente discussus est? An et discusserunt quantum homines hominem potuerunt, sed astuta fictione latitantem diu non inuenerunt?

CAPUT XXXu.---Huiusne aqua non erat mendax, aut oleum fornicatoris non est oleum peccatoris? An quod Catholica dicit, et uerum est, et illa aqua et illud oleum non eius erat a quo ministrabatur, sed cuius ibi nomen inuocabatur? Cur illi qui ab isto ficto et occulto baptizabantur, non probabant spiritum, quia ex Deo non erat? Spiritus enim sanctus discipline fictum fugiebat ? An et illum fugiebat, et sua Sacramenta quamuis per eum ministrata non deserebat? Postremo quoniam illos non negatis ablutos, quos illo damnato non curatis abluendos; uidete si tot nebulis multipliciter offusis, ullo  loco Petilianus respondet unde isti abluti sint, si conscientia sancte dantis attenditur, que abluat accipientis, quam latens immundus habere non potuit.

41. Nihil ergo ad hoc respondens, quod ab eo tam instanter inquiritur; deinceps etiam sibi loquendi latitudinem comparans, Cum hec, inquit, et Prophete et Apostolus caute timuerint, qua fronte tu dicis quod bene credentibus sanctum est Baptisma peccatoris? Quasi ego uel quisquam catholicus, peccatoris Baptisma esse dicat, quod peccatore ministrante traditur uel accipitur, et non illius in cuius credens nomine baptizatur. Inde iam excurrit in Iudam traditorem, et dicit in eum quidquid potest, adhibens testimonia prophetica, que de illo tanto ante premissa sunt: tanquam Ecclesiam Christi toto orbe diffusam, cuius causa in hac questione uersatur, Iude traditoris impietate perfundat: non considerans quod uel hinc debuit admoneri, tam non esse dubitandum illam esse Ecclesiam Christi que in omnibus gentibus dilatatur, quoniam hoc tanto ante ueraciter prophetatum est, quam non est dubitandum ab uno ex discipulis tradi oportuisse Christum, quoniam et hoc similiter prophetatum est.

CAPUT XXXuI.---42. Sed plane post hec Petilianus ubi ad nostrum illud uenit obiectum, quod Maximianistarum Baptismum quos damnauerant susceperunt : quamuis in huius questionis propositione suis uerbis quam meis uti maluerit: neque enim nos dicimus, prodesse nobis debere Baptismum peccatorum, quem non solum peccatorum, sed nullorum omnino hominum dicimus, quia eum Christi esse cognoscimus: ita quippe proposuit: At enim pertinaciter asseueras, inquit, quia debet uobis prodesse Baptismum peccatorum, propterea quia et nos, ut dixisti, reorum quos iuste damnauimus Baptismum conseruamus. Ubi ad hanc questionem uenit, ut dixi, omnis eum etiam simulata pugna defecit. Quo iret, qua exiret, quo aditu perscrutato aut molito uel clanculo euaderet, uel ui erumperet, non inuenit. Licet hoc, inquit, secundo libro demonstrem, quantum inter nostros intersit et uestros quos dicitis innocentes: tamen interim uos prius a collegarum uestrorum criminibus que nostis eripite, et sic de iis quos abiicimus [1 1Kb] exquirite rationem. Sic respondeat quisquam hominum, sic respondeat, nisi qui ueritati aduersatur, contra quam non inuenit quid respondeatur [2 1Kb] ? Si ergo et nos eadem uerba dicamus, Interim uos prius a collegarum uestrorum criminibus que nostis eripite, et sic nobis de his quos putatis apud nos malos ullum crimen obiicite: utrique uicimus, an utrique uicti sumus?  Imo uero ille uicit pro Ecclesia sua et in Ecclesia sua, qui nos docuit in Scriptura sua, ut nemo glorietur in homine, et ut qui gloriatur, in Domino glorietur . Ecce enim nos, qui cum ueritatis eloquio dicimus, non iustificari credentem ab homine a quo baptizatur, sed ab illo de quo scriptum est, Credenti in eum qui iustificat impium, deputatur fides ad iustitiam ; quoniam non gloriamur in homine, nitimurque donante ipso, cum gloriamur, in Domino gloriari; quam securi sumus, quidquid de quibusdam nostre communionis hominibus erroris aut criminis probare potuerit? Apud nos enim quicumque mali uel penitus latent, uel quibusdam noti propter bonos quibus ignoti sunt, et apud quos conuinci non possunt, propter unitatis et pacis uinculum tolerantur, ne cum zizaniis eradicetur et triticum; ita sue malitie sarcinam portant, ut eam cum eis nemo communicet, nisi quibus eorum iniquitas placet. Neque enim metuimus, ne quos baptizant iustificari non possint; cum illi in eum credant qui iustificat impios, ut deputetur fides eorum ad iustitiam .

CAPUT XXXuII.---43. Proinde apud nos, nec ille quem dixit a nobis [1 1Kb] propter Sodomitarum crimen abiectum, et in locum eius alterum constitutum, et rursus ipsi nostro collegio redditum, nesciens quid loquatur; nec ille quem apud uos penitentem fuisse commemorat, quocumque modo eorum cause defendi siue possint siue non possint, aliquid preiudicant Ecclesie Dei, que per omnes gentes diffunditur, et crescit in mundo usque ad messem: in qua si uere mali sunt quos accusatis, non iam in illa, sed in paleis eius sunt; si autem boni sunt, cum eos iniquis criminationibus infamatis, ipsi uelut aurum probantur, uobis in palee similitudinem ardentibus: alienis tamen peccatis non maculatur Ecclesia, que secundum fidelissimas prophetias toto terrarum orbe dilatata, finem seculi tanquam littus exspectat, quo perducta careat piscibus malis, cum quibus intra eadem dominica retia, quamdiu separari ab eis impatienter non debuit, nature incommoditas ferri potuit innocenter. Nec propterea tamen ecclesiastica disciplina negligitur a constantibus et diligentibus et prudentibus dispensatoribus Christi, ubi crimina ita manifestantur, ut nulla possint probabili ratione defendi. Exstant innumerabilia documenta in eis qui uel episcopi uel alterius huiuscemodi gradus clerici fuerunt, et nunc degradati uel pudore in alias terras abierunt, uel ad uos ipsos aut ad alias hereses transierunt, uel in sui; regionibus noti sunt: quorum tanta est multitudo dispersa per terras, ut si eam Petilianus refrenata paululum maledicendi temeritate cogitaret, nequaquam caderet in tam aperte falsam uanamque sententiam, qua dicendum nobis putaret: Nemo uestrum est innocens, ubi reus nemo damnatur.

CAPUT XXXuIII.---44. Ut enim alios omittam in diuersis terris habitantes; uix enim alicubi deest hoc  genus hominum, quo appareat iniquos prepositos ac ministros, et in catholica Ecclesia solere damnari: Mileuitanum Honorium de proximo potuit intueri. De Splendonio uero, quem diaconum in Catholica damnatum, et a se rebaptizatum presbyterum fecit, cuius in Gallia damnationem ad nos a fratribus missam collega noster Fortunatus ibidem apud Constantinam publice legendam proposuit, et quem postea idem Petilianus horrendas eius insidias expertus abiecit: de hoc ergo Splendonio quando non potuit commoneri quemadmodum mali et in Catholica degradentur? Miror in quo temeritatis precipitio cor habebat, cum ista dictaret, ubi ausus est dicere: Nemo uestrum est innocens, ubi reus nemo damnatur. Quamobrem permixti corporaliter, separati spiritualiter in catholica Ecclesia mali, et quando humana conditione ignorantur, et quando discipline consideratione damnantur, suas sarcinas portant. Ac per hoc illi securi sunt, si eorum peccatis imitatione et consensione non communicant, quicumque per eos Christi Baptismo baptizantur: quia et si per optimos baptizarentur, non nisi ab illo qui iustificat impium iustificarentur. Credentibus quippe in eum qui iustificat impium, deputatur fides ad iustitiam.

CAPUT XXXIX.---45. uos autem, cum obiiciuntur uobis Maximianiste, trecentorum et decem concilii  sententia damnati; eodem concilio tot proconsulibus, tot Gestis municipalibus allegato oppugnati [1 1Kb] ; de basilicis quas tenebant, per iussa iudicum et ciuitatum auxilia proturbati [2 1Kb] ; rursus a uobis cum eis quos extra communionem uestram baptizauerant, sine ulla Baptisimi questione suscepti et honorati; quid respondeatis non inuenitis. Sententia quippe uincimini, non uera, sed uestra, qua contenditis in eadem communione Sacramentorum, alios aliorum perire criminibus, et talem quemque esse, qualis est homo a quo fuerit baptizatus; si nocens, nocentem; si innocens, innocentem. Que si uera sunt, ut alios innumerabiles omittam, Maximianistarum certe, quorum scelus usque ad illorum similitudinem quos uiuos terra sorbuit, in tam numeroso concilio uestri exaggerarunt, uos crimina perdiderunt. Si autem Maximianistarum crimina uos non perdiderunt; falsa sunt que ita sentitis, et multo minus nescio que non probata crimina Afrorum orbem terrarum perdere potuerunt. Ac per hoc, sicut scribit Apostolus, Unusquisque suam sarcinam portat : et nullius est Baptismus Christi, nisi Christi: et frustra promittit Petilianus ex hoc quod de Maximianistis intendimus, in secundo libro esse dicturum, nimis male sentiens de cordibus humanis, quasi non intelligant eum non habere quid dicat.

CAPUT XL.---46. Nam si Baptismus, quem Pretextatus et Felicianus in Maximiani communione ministrauerunt,  illorum fuit; cur a uobis, in eis quos baptizauerunt, tanquam Christi susceptus est? Si autem uere Christi est, sicuti est, nec eis prodesse posset, qui eum cum scelere schismatis habuissent; quid uos potuisse dicitis prestare illis, quos cum eodem Baptismo suscepistis, nisi ut per uinculum pacis deleto crimine scelerate diuisionis, non cogerentur sancti lauacri Sacramentum accipere quasi non haberent, sed sicut erat antea perniciosum, ita illis iam utile esse inciperet quod haberent? Aut si hoc eis in uestra communione prestitum non est, quia nec prestari schismaticis apud schismaticos posset; hoc tamen uobis in catholica communione prestatur, non ut Baptismum accipiatis quasi desit uobis, sed ut ipse quem accepistis prosit uobis. Omnia quippe Sacramenta Christi, non ad salutem, sed ad iudicium habentur sine caritate unitatis Christi. Sed quia, non uera, sed uestra sententia est, per nescio quorum [1 1Kb] Baptismum traditorum periisse Christi Baptismum de orbe terrarum; merito non inuenitis quid respondeatis de recepto Baptismo Maximianistarum.

47. uidete itaque et uigilantissime mementote, quemadmodum Petilianus nec ad ea ipsa responderit, que sibi ita proponit, unde aliquid loqui uideatur. Illud autem olim dimisit omnino, nec nobis dicere uoluit, quia utique non potuit, nec usque ad finem uoluminis sui aliquando dicturus est, quod ex primis partibus Epistole mee, quasi refellendum commemorauit. Additis quippe etiam duobus uerbis, que me subtraxisse, quasi fortissima sua munimenta iactauit, nichilominus immunitus iacens, non inueniens quid respondeat, cum queritur, Si conscientia sancte dantis attenditur, que abluat accipientis, unde sit eius abluenda conscientia, qui pollutam conscientiam non sancte dantis ignorat; et si quis fidem sciens a perfido sumpserit, non fidem percipit, sed reatum, unde fidem accepturus sit, non reatum, qui nesciens baptizatur a perfido: ad hoc eum iam diu ex quo loquitur, nichil respondisse manifestum est.

48. Deinceps perrexit ore maledico in uituperationem monasteriorum et monachorum, arguens etiam me, quod hoc genus uite a me fuerit institutum  . Quod genus uite omnino quale sit, nescit; uel potius toto orbe notissimum nescire se fingit. Inde asserens me dixisse, Christum esse baptistam, subiecit etiam quedam uerba ex Epistola mea, quasi hoc ex mea sententia dixerim, quod ex uestra et ipsius dixi, et copiosissima atrocitate inuectus est, quasi in me qui hoc dixerim; cum illa quam reprehendit, non sit mea, sed ipsius et uestra sententia; quod paulo post dilucide, quantum ualuero, demonstrabo  . Deinde conatus est nos docere multis et superfluis uerbis, quod non Christus baptizet, sed in eius nomine baptizetur, simul et Patris et Filii et Spiritus sancti, de qua ipsa Trinitate dixit uel quod uoluit uel quod potuit, Christum esse medium Trinitatis. Inde de  nomine Simonis et Bariesu [1 1Kb] magorum ingessit nobis quas eum libuit contumelias. Inde Optati Thamugadensis causam pedententim suspendens, ne illius perfunderetur inuidia, non se, nec suos de illo iudicare potuisse; et in eo ipso nos insimulans, quod meis ille suggestionibus pressus sit.

CAPUT XLI.---49. Postremo conclusit Epistolam suos exhortans et monens ne decipiantur a nobis, et nostros dolens quod eos peiores quam fuerant fecerimus. His igitur diligenter consideratis atque discussis, quod ex ea ipsa Epistola quam scripsit, satis dilucide apparet, Petilianus non respondit omnino ad hoc quod in Epistola mea primitus posui, si quemadmodum dicit, conscientia dantis, uel potius, ut addam quod magnum firmamentum putat, si conscientia sancte dantis attenditur, que abluat accipientis, unde abluendus sit qui accipit Baptismum, cum si dantis conscientia polluta est, accepturus ignorat. Unde non mirandum est hominem pro falsitate resistentem, pressum contrauenientis ueritatis angustiis, insana potius anhelasse conuicia, quam cum illa que uinci non potest ambulare uoluisse.

50. Nunc iam, obsecro, paucis animum intendite, ut uobis quid timuerit, ut ad hoc non responderet, euidenter ostendam, et quod obscurare conatus est, in lucem proferam. Poterat utique nobis querentibus, unde abluendus sit qui accipit Baptismum cum dantis polluta conscientia est, et hoc ille qui est accepturus ignorat, facillime respondere, A Domino Deo; et omnino fidentissime dicere, Prorsus Deus abluit accipientis conscientiam, quando maculosam non sancte dantis ignorat. Sed homo qui iam secte uestre intentione coactus fuerat mundationem accipientis in conscientia dantis ponere; quippe qui dixerat, Conscientia namque dantis, uel sancte dantis attenditur, que abluat accipientis; timuit ne melius homo baptizari uideretur ab occulto homine malo, quam a manifesto homine bono: tunc enim non a conscientia sancte dantis hominis, sed ab ipsa excellentissima Dei sanctitate esset abluendus. Hoc ergo metuens, ne tanta eum sequeretur absurditas, uel potius dementia, ut qua fugeret nesciret, noluit dicere unde sit accipientis abluenda conscientia, quando maculosam conscientiam non sancte dantis ignorat; et litigioso strepitu cuncta perturbans occultare maluit quid ab eo quereretur, quam hoc respondere querenti, unde statim suffocaretur: nunquam tamen putans ab hominibus bene cordatis legi posse litteras nostras, aut ab eis legi suas qui legissent et meas, quibus respondere se finxit.

CAPUT XLII.---51. Nam hoc quod modo dixi, in illa ipsa Epistola mea, contra quam scribendo nichil dixit, euidentissime positum est: et quid ibi egerit, queso, parumper aduertite; et quamuis illi faueatis, nosque oderitis, si potestis equo animo tolerate. Quia enim in priori Epistola sua, cuius primis partibus  que sole in manus nostras tunc uenerant, primo responderam, ita spem baptizandi hominis in homine baptizante posuerat, ut diceret, Omnis res enim origine et radice consistit, et si caput non habet aliquid, nichil est : quia ergo hoc Petilianus dixerat, non aliud uolens intelligi originem et radicem et caput baptizandi hominis, nisi hominem a quo baptizaretur, subieci ego et dixi: Querimus itaque nos, cum ille baptizator perfidus latet, si tunc ille quem baptizat, fidem percipit, non reatum, si tunc ei non est baptizator eius origo et radix et caput, quis est a quo accipit fidem? Ubi est origo de qua oritur? ubi radix unde germinat? ubi caput unde incipit? An forte cum baptizantem perfidum ille qui baptizatur ignorat, tunc Christus dat fidem, tunc Christus est origo et radix et caput? Hoc ergo et nunc dico et exclamo, sicut etiam illic exclamaui: O humana temeritas et superbia! cur non sinis potius ut semper Christus det fidem, christianum dando facturus? cur non sinis ut semper sit Christus origo christiani, in Christo radicem christianus infigat, Christus christiani sit caput? Neque enim etiam cum per sanctum et fidelem dispensatorem gratia spiritualis credentibus impertitur, dispensator ipse iustificat, ac non ille unus de quo dictum est, quod »iustificat impium« . Aut uero apostolus Paulus erat caput et origo eorum quos plantauerat, aut Apollo radix eorum quos rigauerat, ac non ille qui eis incrementum dederat: cum idem dicat, »Ego plantaui, Apollo rigauit; sed Deus incrementum dedit: itaque neque qui plantat est aliquid, neque qui rigat; sed qui incrementum dat Deus« ? Nec radix eorum erat ipse, sed ille potius qui ait, »Ego sum uitis, uos estis sarmenta« . Caput etiam eorum quomodo esse poterat, cum dicat, nos multos unum esse corpus in Christo, ipsumque Christum caput esse uniuersi corporis, pluribus locis apertissime predicet? Quapropter siue a fideli siue a perfido dispensatore sacramentum Baptismi quisque percipiat, spes ei omnis in Christo sit, ne sit maledictus qui spem suam ponit in homine .

CAPUT XLIII.---52. Hec ego in Epistola priore, cum Petiliano responderem, puto quia et dilucide et ueraciter posui. Hec etiam nunc commemoraui, illud insinuans atque commendans, ut omnino spes nostra non sit in homine, Deumque Christum mundatorem, iustificatorem hominum esse credamus, credentium in eum qui iustificat impium, ut deputetur fides eorum ad iustitiam, siue ille homo sit sanctus qui ministrat Baptismum, siue impius et fictus quem fugiat Spiritus sanctus. Tum deinde subdidi, si aliter esset, quanta consequeretur absurditas, et dixi quod et nunc dico: Alioquin si talis quisque in gratia spirituali renascitur, qualis est ille a quo baptizatur, et cum manifestus est qui baptizat homo bonus, ipse dat fidem, ipse origo et radix caputque nascentis est; cum autem latet perfidus baptizator, tunc quisque a Christo percipit fidem, tunc a Christo ducit originem, tunc in Christo radicatur, tunc Christo capite gloriatur: optandum est ab omnibus qui  baptizantur, ut baptizatores perfidos habeant et ignorent eos. Quamlibet enim bonos habuerint, Christus est utique incomparabiliter melior, qui tunc erit baptizati caput, si perfidus lateat baptizator. Quod si dementissimum est credere , quid habent ponderis illa uerba, que uani lectores non attendunt quid intus habeant, sed tantum quemadmodum sonent ? Hec tunc dixi, hec in illa mea Epistola scripta sunt.

CAPUT XLIu.---53. Deinde paulo post, quoniam ille dixerat, Que cum ita sint, fratres, que potest esse peruersitas, ut qui suis criminibus reus est, alium faciat innocentem, dicente Domino Iesu Christo, »Arbor bona, bonos fructus facit; arbor mala, malos fructus facit: numquid colligunt de spinis uuas« ? et iterum, »Omnis homo bonus de bono thesauro cordis sui profert bona, et omnis homo malus de thesauro cordis sui profert mala« ? quibus uerbis Petilianus satis apertissime ostendit, tanquam arborem accipiendum eum hominem qui baptizat, et tanquam fructum eum qui baptizatur: ad hec ego responderam, Si arbor bona bonus baptizator est, ut fructus eius bonus sit ille quem baptizauerit; quisquis ab homine malo etiam non manifesto fuerit baptizatus, bonus esse non poterit: de mala quippe arbore exortus est. Aliud est enim arbor bona, aliud arbor occulta, sed tamen mala. Quid aliud his uerbis intelligi uolui, nisi quod paulo superius posueram, arborem et fructum eius, non eum qui baptizat et eum qui baptizatur; sed hominem arborem, fructum uero eius opus ac uitam eius accipi debere, quam semper habet bonam bonus, et malam malus: ne illa sequatur absurditas, ut malus sit homo etiam ab occulto malo homine baptizatus, tanquam fructus arboris quamuis occulte, sed tamen male? contra quod ille nichil omnino respondit.

CAPUT XLu.---54. Sed ne diceret, siue ille, siue aliquis uestrum, cum quisque occultus malus est qui baptizat, tunc non esse fructum eius illum quem baptizat, sed fructum Christi; continuo subieci quam uesanus error etiam istam sententiam consequatur, et repetiui illud, licet aliis uerbis, quod paulo ante dixeram: Si cum occulta est arbor mala, quicumque ab illa fuerit baptizatus, non de illa, sed de Christo nascitur; sanctius iustificantur, qui baptizantur ab occultis malis, quam qui baptizantur a manifestis bonis . Petilianus ergo his tam uehementibus coarctatus angustiis, tacuit superiora ex quibus ista pendebant, et hec absurda que illius consequuntur errorem, ita commemorauit in responsione sua, quasi hec ego ex mea sententia dixerim; que ideo dicta sunt, ut attenderet quantum mali sequeretur eius sententiam, et eam mutare cogeretur. Hanc ergo fraudem audientibus uel legentibus faciens, et omnino desperans legi posse que scripsimus, cepit in me grauiter et petulanter inuehi, tanquam ego sensissem  optandum esse omnibus qui baptizantur, ut baptizatores perfidos habeant et ignorent eos, quoniam quamlibet bonos habuerint, Christus est incomparabiliter melior, qui tunc erit baptizati caput, si perfidus lateat baptizator. Item tanquam ego sensissem, sanctius iustificari eos qui baptizantur ab occultis malis, quam qui baptizantur a manifestis bonis: cum hec mirabilis insania ideo a me commemorata sit, quia illos necessario sequitur qui cum Petiliano sentiunt, sic esse hominem baptizatum ad baptizatorem suum, quemadmodum est fructus ad arborem de qua nascitur, bonus de bona, malus de mala: quibus cum dixerimus ut respondeant, cuius arbitrentur fructum esse hominem baptizatum, quando ab occulto malo baptizatur, quoniam non audent eum rebaptizare, coguntur respondere, tunc eum non esse fructum occulti illius mali, sed esse fructum Christi: ac per hoc sequitur eos quod nolunt, et quod sentire dementis est; quia si homo tunc est fructus hominis baptizatoris sui, quando a manifesto bono baptizatur, cum uero baptizatur ab occulto homine malo, tunc non ipsius fructus, sed Christi est, sanctius iustificantur qui baptizantur ab occultis malis, quam qui baptizantur a manifestis bonis.

CAPUT XLuI.---55. Quod cum mihi tribuens Petilianus tanquam hoc ego senserim, satis in me grauiter ac uehementer inuehitur, ipse utique demonstrat, ea ipsa grauissima inuectione sua, quantum nefas sit ista sentire: ac per hoc quidquid propter hanc sententiam in me dixisse uideri uoluit, in se ipsum dixisse inuenitur, qui talia sentire conuincitur. Ibi enim ostendit, quanta ui ueritatis superatus sit, ubi alium exitum non inuenit, nisi ut me sensisse fingeret, quod ipse sentit. Quemadmodum si illi quos Apostolus arguit, quia dicebant non esse resurrectionem mortuorum, eumdem apostolum accusare uellent, quoniam dixit, Neque Christus resurrexit, et inanem esse predicationem Apostolorum, inanem etiam fidem credentium, falsosque inueniri testes aduersus Deum, qui dixissent quod suscitauerit Christum. Hoc mihi Petilianus facere uoluit, desperans legi posse que scripsi, quibus respondere non potuit, et putari se respondisse magnopere concupiuit. Sed quemadmodum si quisquam illud fecisset Apostolo, recitato uniuerso ipso loco ex eius Epistola, redditisque superioribus uerbis ex quibus ista pendere quisquis legit intelligit, omnis illa calumniosa reprehensio in frontem reprehendentium relideretur: sic redditis ex Epistola mea superioribus, dum me Petilianus accusat, in eius faciem, unde illa remouere conatus est, maiore impetu retorquentur.

56. Apostolus enim redarguens eos qui negabant resurrectionem mortuorum, ista absurditate corrigit que inuitos sequitur talia sentientes, ut dum exhorrent quod nefas est dicere, corrigant quod ausi sunt credere. Proinde ita dicit: Si resurrectio mortuorum non est, neque Christus resurrexit: si autem Christus non resurrexit, inanis est predicatio nostra, uana est et fides uestra; inuenimur autem et falsi testes Dei,  quoniam testimonium diximus aduersus Deum, quia suscitauit Christum, quem non suscitauit : ut dum timent dicere Christum non resurrexisse, et cetera mala ac nefaria que sequuntur, corrigant quod stulte infideliterque dixerunt, non esse resurrectionem mortuorum. Si ergo tollas quod in capite ratiocinationis huius est positum, Si resurrectio mortuorum non est; male cetera dicta sunt, et Apostolo tribuenda sunt. Si autem reddas unde pendent, et in exordio constituas, Resurrectio mortuorum non est; recte consequentur, Neque Christus resurrexit, et, inanis est predicatio nostra, inanis est et fides uestra, et cetera que connexa sunt: et hec omnia ab Apostolo bene et prudenter dicta sunt, quoniam quidquid mali habent, illis imputandum est qui negabant resurrectionem mortuorum. Sic etiam in Epistola mea, tolle quod positum est, Si talis quisque in gratia spirituali renascitur, qualis est ille a quo baptizatur, et cum manifestus est qui baptizat homo bonus, ipse dat fidem, ipse origo et radix caputque nascentis est; cum autem latet perfidus baptizator, tunc quisque a Christo percipit fidem, tunc a Christo ducit originem, tunc in Christo radicatur, tunc Christo capite gloriatur: tolle ista unde pendet quod sequitur, et ualde pessime dictum mihique tribuendum est, Optandum est omnibus qui baptizantur, ut baptizatores perfidos habeant et ignorent eos. Quamlibet enim bonos habuerint, Christus est utique incomparabiliter melior, qui tunc erit baptizati caput, si perfidus lateat baptizator . Reddantur autem illa que uos dicitis, tunc iam hoc quod inde pendet et religatum sequitur, non a me sentiri inuenitur, et quidquid mali habet [1 1Kb] , in uestram sententiam retorquetur. Item tolle quod positum est, Si arbor bona bonus baptizator est, ut fructus eius bonus sit ille quem baptizauerit, et si cum occulta est arbor mala, quicumque ab illa fuerit baptizatus, non de illa, sed de Christo nascitur: tolle ista, que cogimini et ex uestra secta et ex Petiliani Epistola confiteri, et meum erit ac mihi imputandum illud insanum quod sequitur, Sanctius iustificantur qui baptizantur ab occultis malis, quam qui baptizantur a manifestis bonis . Redde autem illa ex quibus hoc pendet, continuo uidebis et me hoc ad uos corrigendos recte posuisse, et totum quod uobis in hac sententia merito displicet, in uestram faciem recidisse.

CAPUT XLuII.---57. Proinde quemadmodum illi qui resurrectionem mortuorum negabant, nullo modo se defenderent a tantis malis que ad eos redarguendos connexuit Apostolus dicens, Neque Christus resurrexit, et nefanda similiter cetera, nisi mutarent sententiam, et faterentur esse resurrectionem mortuorum: sic etiam uos si non uultis uobis imputari quod ad uos conuincendos et corrigendos dicimus, sanctius iustificari eos qui baptizantur ab occultis malis, quam qui baptizantur a manifestis bonis; mutate sententiam, et eorum spem qui baptizantur nolite in homine ponere. Nam si ponitis, uidete quid  dicam, ne hoc aliquis iterum supprimat, et dicat me sensisse quod ad uos redarguendos corrigendosque commemoro. uidete quid dicam, undo pendeat quod dicturus sum: Si eorum spem qui baptizandi sunt, in homine a quo baptizantur ponitis; si baptizatorem hominem, sicut scripsit Petilianus, originem et radicem et caput eius qui baptizatur constituitis; si arborem bonam bonum hominem baptizantem, fructum autem eius bonum eum qui fuerit ab ipso baptizatus accipitis; admonetis ut queramus a uobis, qua origine oriatur, qua radice pullulet, cui capiti subnectatur, de qua arbore nascatur quem malus baptizat occultus. Ad hanc quippe inquisitionem pertinet etiam illud, cui non respondisse Petilianum sepissime commendaui: Unde abluatur qui accipit Baptismum, cum maculosam conscientiam non sancte dantis ignorat: hanc enim [1 1Kb] conscientiam dantis uel sancte dantis uult esse originem, radicem, caput, semen, arborem, unde existat, unde propagetur, unde incipiat, unde germinet, unde nascatur sanctificatio baptizati.

CAPUT XLuIII.---58. Cum ergo querimus unde ablutus sit, quem in uestra communione non rebaptizatis, etiam cum eum constiterit ab aliquo baptizatum, qui propter occultam nequitiam iam sancte dantis conscientiam non habebat; quid responsuri estis, nisi a Christo aut a Deo, quamuis et Christus Deus super omnia sit benedictus in secula ; aut ab Spiritu sancto, cum et ipse sit Deus, quia hec Trinitas unus Deus [2 1Kb] ? Unde Petrus cum dixisset homini, Ausus es mentiri Spiritui sancto; continuo secutus adiunxit quid esset Spiritus sanctus, et ait: Non es mentitus hominibus, sed Deo . Postremo etiamsi dicatis eum ab angelo ablui atque mundari, quando pollutam conscientiam non sancte dantis ignorat; uidete quia sancti homines cum in eternam uitam resurrexerint, tunc de illis dictum est quod erunt equales Angelis Dei . Quisquis ergo et ab angelo abluitur, sanctius abluitur quam si abluatur ab hominis qualicumque [3 1Kb] conscientia. Cur ergo non uultis ut dicatur uobis, Si tunc abluit homo quando manifestus bonus est, cum autem occultus homo malus est, quoniam non habet conscientiam sancte dantis, non iam ipse, sed Deus aut angelus abluit, sanctius iustificantur qui baptizantur ab occultis malis, quam qui baptizantur a manifestis bonis? Que sententia si uobis displicet, quoniam reuera displicere omnibus debet; illa tollite unde nascitur, illa corrigite unde religatur: illa enim non precedant, et ista non sequitur.

CAPUT XLIX.---59. Nolite itaque dicere, Conscientia sancte dantis attenditur, que abluat accipientis: ne dicatur uobis, Quando latet dantis polluta conscientia, quis abluit accipientis conscientiam? Et cum responderitis, uel Deus, uel angelus ; sequatur uos unde confundamini: Sanctius iustificantur qui baptizantur ab occultis malis, ut uel a Deo uel ab angelo abluantur, quam qui baptizantur a manifestis bonis, qui Deo uel angelis non comparantur. Sed dicite quod dicit ueritas et catholica Ecclesia, quia non solum cum malus est minister Baptismi, uerum etiam cum sanctus et bonus est, non est in homine spes ponenda, sed in illo qui iustificat impium, in quem credentibus fides ad iustitiam deputatur . Cum enim dicimus, Christus baptizat, non uisibili ministerio dicimus, sicut putat uel putari cupit nos dicere Petilianus; sed occulta gratia, occulta potentia in Spiritu sancto, sicut de illo dictum est a Ioanne Baptista, Hic est qui baptizat in Spiritu sancto . Nec, sicut Petilianus dicit, iam baptizare cessauit: sed adhuc id agit, non ministerio corporis, sed inuisibili opere maiestatis. Quod enim dicimus, Ipse baptizat, non dicimus, Ipse tenet, et in aqua corpus credentium tingit: sed, Ipse inuisibiliter mundat, et hoc uniuersam prorsus Ecclesiam. Neque enim apostolo Paulo non est credendum, qui de illo dixit: uiri, diligite uxores uestras, sicut et Christus dilexit Ecclesiam, et se ipsum tradidit pro ea, ut eam sanctificaret, mundans eam lauacro aque in uerbo [1 1Kb] . Ecce quia Christus sanctificat; ecce quia Christus etiam ipso lauacro aque in uerbo, ubi ministri corporaliter uidentur operari, ipse abluit, ipse mundat. Nemo ergo sibi arroget quod Dei est: sic certa spes hominum, cum in illo figitur [2 1Kb] qui fallere non potest: quoniam, Maledictus omnis qui spem suam ponit in homine ; et, Beatus cuius est Dominus Deus spes ipsius . Nam dispensator fidelis mercedem accipiet uitam eternam: dispensator autem infidelis, cum cibaria dominica distribuit conseruis, absit ut per suam infidelitatem cibaria inutilia faciat. Quoniam, que dicunt, inquit, facite; que autem faciunt, facere nolite . Quod ideo contra malos dispensatores preceptum est, ut bona Dei per ipsos accipiantur, mala autem ipsorum uita ex dissimilitudine caueatur.

CAPUT L.---60. Si autem ad ista prima uerba Epistole mee Petilianum non respondisse manifestum est, et ubi respondere conatus est, magis ostendit quod non potuerit respondere: quid de illis partibus meorum scriptorum loquar, quibus nec respondere tentauit, que omnino non attigit? que tamen qualia sint si recensere quisque uoluerit, qui et mea et ipsius habet scripta, puto quod intelligat quanta firmitate roborata sint. Quod ut uobis breuiter ostendam, ipsa testimonia de Scripturis sanctis prolata recolite, uel legendo recensete, que posuit uelut aduersus nos, et in mea responsione que posui etiam ego aduersus uos: et uidete quemadmodum ego illa que ipse posuit, ostendi non nobis, sed potius uobis esse contraria; ipse autem illa que posui maxime necessaria,  omnino non attigit, et in illo uno Apostoli, quod tanquam pro se pertractare conatus est, uidebitis quam nullum exitum inuenerit.

61. Pars quippe Epistole quam scripsit ad suos, a capite usque ad eum locum ubi dicit, Hoc nobis Dominus imperat: »Cum uos persecuti fuerint homines in ciuitate ista, fugite in aliam; quod si et in ea uos persequuntur, fugite in aliam« ; primum uenit in manus nostras; huic respondimus: que nostra responsio cum etiam in illius uenisset manus, scripsit hanc contra, quam nunc refellimus, et eum nostre non respondisse monstramus. In illa ergo prima parte scriptorum eius quibus primum respondimus, hec sunt testimonia Scripturarum, que nobis putauit aduersa: Arbor bona bonos fructus facit, et arbor mala malos fructus facit: numquid colligunt de spinis uuas ? et iterum, Omnis homo bonus de thesauro cordis sui profert bona, et omnis homo malus de thesauro cordis sui profert mala : et iterum, Qui baptizatur a mortuo, non ei prodest lauatio eius . His testimoniis uolens ostendere talem fieri eum qui baptizatur, qualis fuerit a quo baptizatur. Ego contra quemadmodum accipienda essent hec testimonia, et quod eius intentionem nichil adiuuarent ostendi. Cetera uero que posuit dicta in malos et sceleratos homines, non esse aduersus frumenta dominica, sicut predicta et promissa sunt, toto orbe diffusa, et potius a nobis contra uos posse dici satis edocui. Recensete, et inuenietis.

62. At uero ego que posui pro Ecclesie catholice assertione, ista sunt: quod ad Baptismum attinet, ne id quod gratia Dei regeneramur, mundamur, iustificamur, danti homini tribuatur: Bonum est confidere in Domino, quam confidere in homine : et, Maledictus omnis qui spem suam ponit in homine : et quia, Domini est salus : et, uana salus hominis : et quia, Neque qui plantat est aliquid, neque qui rigat, sed qui incrementum dat Deus : et quia ille in quem creditur iustificat impium, ut deputetur fides eius ad iustitiam . Propter ipsius uero Ecclesie unitatem que in omnibus gentibus dilatatur, cui uos non communicatis, hec testimonia posui de Christo esse predicta, quia Dominabitur a mari usque ad mare, et a flumine usque ad terminos orbis terre : et, Dabo tibi gentes hereditatem tuam, et possessionem tuam terminos terre . Et quod testamentum Dei factum ad Abraham pro nostra, hoc est, catholica communione recitetur, ubi scriptum est, In semine tuo benedicentur omnes gentes : quod semen interpretatur Apostolus dicens, Et semini tuo, quod est Christus . Unde apparet in Christo, non solum Afros aut Africam, sed omnes gentes habituras benedictionem, per quas catholica dilatatur Ecclesia, tanto ante promissam [1 1Kb] . Et quod palea cum frumentis sit usque ad ultimam uentilationem, ne quisquam per calumnias criminum  alienorum sacrilegium sue separationis excuset, quod reliquerit uel deseruerit omnium gentium communionem. Et ne propter malos dispensatores, hoc est prepositos, societas christiana diuidatur, etiam illud testimonium posui, Que dicunt, facite; que autem faciunt, facere nolite: dicunt enim et non faciunt . Hec ille testimonia de Scripturis sanctis a me posita, nec ostendit quemadmodum aliter accipi deberent, ut non ea pro nobis neque contra uos [1 1Kb] esse ostenderet, nec omnino attingere uoluit: imo id egit tumultu conuiciorum suorum, ut si fieri posset, hec a me dicta nulli omnino ueniret in mentem, qui post Epistolam meam lectam, etiam ipsius legere uoluisset.

CAPUT LI.---63. Quod uero ex apostoli Pauli scriptis a me positum pro se tractare conatus est, quale sit parumper attendite. Dixisti enim, inquit, Apostolus Paulus eos qui dicebant se apostoli Pauli esse, obiurgat, et dicit, »Numquid Paulus pro uobis crucifixus est? aut in nomine Pauli baptizati estis« ? Quapropter si errabant illi, et nisi corrigerentur perirent, qui uolebant esse Pauli; que tandem spes eorum est, qui uoluerunt esse Donati? Id enim agunt isti, ut origo et radix et caput baptizati, non nisi ille sit a quo baptizatur . Hec uerba et hoc Apostoli testimonium ex Epistola mea commemorauit, et sibi proposuit refellendum. Proinde uidete si ad propositum respondit. Ait enim: Inane hoc dictum est, inflatum et puerile et insipiens, et quod longe sit penitus a fidei nostre ratione. Tunc enim recte hoc diceres, si nos diceremus, In nomine Donati baptizati sumus: aut, Donatus crucifixus est pro nobis: aut, In nostro nomine baptizati sumus. At cum hec a nobis nec dicta sint nec dicantur, quia formam diuine sequimur Trinitatis; te, qui nobis talia obiicis, certum est insanire. Aut si putas quia in Donati, uel in nostro nomine baptizati sumus, falleris perdite, simulque de uobis [2 1Kb] sacrilege confiteris quia uos in nomine Ceciliani miseros inquinatis. Hec Petilianus contra illa mea respondit, non intendens, uel potius ne ab aliquo intendatur, obstrepens, omnino nichil se respondisse, quod ad rem de qua agitur pertineret. Quis enim non uideat, ideo magis a nobis recte positum hoc Apostoli testimonium, quia non uos dicitis in Donati nomine baptizatos, neque Donatum crucifixum esse pro uobis, et tamen propter partem Donati uos ab Ecclesie catholice communione separatis; sicut etiam illi quos Paulus arguebat, non utique dicebant in nomine Pauli se fuisse baptizatos, aut Paulum pro se esse crucifixum, et tamen de Pauli nomine schisma faciebant. Sicut ergo illis, pro quibus Christus, non Paulus, crucifixus est, et qui in nomine Christi, non in nomine Pauli, fuerunt baptizati, et tamen dicebant, Ego sum Pauli, propter hoc rectius dicitur, Numquid Paulus pro uobis crucifixus est? aut in nomine Pauli baptizati estis? ut hereant ei qui pro  ipsis crucifixus est, et in cuius nomine baptizati sunt, et non ad nomen Pauli diuidantur: sic et uobis multo magis quia non dicitis, In nomine Donati baptizati sumus, et tamen uultis esse de parte Donati, congruenter dicitur, Numquid Donatus pro uobis crucifixus est? aut in nomine Donati baptizati estis? Scitis enim Christum pro uobis esse crucifixum, et in nomine Christi uos baptizatos, et tamen propter nomen et partem Donati unitati Christi, qui pro uobis crucifixus est, et in cuius nomine baptizati estis, tanta pertinacia repugnatis.

CAPUT LII.---64. Quia uero id egit Petilianus scriptis suis, ut origo et radix et caput baptizati non nisi ille sit a quo baptizatur, et hoc a me non inaniter, nec pueriliter, nec insipienter dictum est, primordia Epistole ipsius quibus tunc respondi, recensete, et uidebitis, imo uero me commemorante diligenter aduertite. Conscientia, inquit, sancte dantis attenditur, que abluat accipientis: nam qui fidem sciens a perfido sumpserit, non fidem percipit, sed reatum. Et tanquam diceretur ei, Unde hoc probas? Omnis res enim origine, inquit, et radice consistit; et si caput non habet aliquid, nichil est; nec quidquam bene regenerat, nisi bono semine regeneretur [1 1Kb] . Que cum ita sint, fratres, que potest esse peruersitas, ut qui suis criminibus reus est, alium faciat innocentem, dicente Domino Iesu Christo, »Arbor bona bonos fructus facit: numquid colligunt de spinis uuas?« et iterum, »Omnis homo bonus de thesauro cordis sui profert bona, et omnis homo malus de thesauro cordis sui profert mala: »et iterum, »Qui baptizatur a mortuo, non ei prodest lauatio eius.« Hec omnia quo pertineant uidetis, ut scilicet sancte dantis conscientia  ipsa sit origo, et radix, et caput, et semen baptizati. uolens enim probare conscientiam sancte dantis attendi, que abluat accipientis; et non fidem percipere, sed reatum, qui fidem sciens sumit a perfido; continuo subiecit, Omnis res enim origine et radice consistit; et si caput non habet aliquid, nichil est; nec quidquam bene regenerat, nisi bono semine regeneretur. Et ne quisquam tam tardus esset, ut adhuc non intelligeret de illo eum dicere a quo quisque baptizatur, explanat hoc subsequenter, et dicit: Que cum ita sint, fratres, que potest esse peruersitas, ut qui suis criminibus est reus, alium faciat innocentem, dicente Domino Iesu Christo, »Arbor bona bonos fructus facit: numquid colligunt de spinis uuas?« Et ne adhuc incredibili obtusitate [2 1Kb] cordis cecus auditor uel lector non uideat de homine baptizante dicere; adiungit aliud ubi et hominem nominat: Et iterum, inquit, »Omnis homo bonus de thesauro cordis sui profert bona, et omnis homo malus de thesauro cordis sui profert mala:« et iterum, »Qui baptizatur a mortuo, non ei prodest lauatio eius.« Certe iam manifestum est, certe iam non indiget interprete nec disputatore aut demonstratore,  id agere istos, ut origo et radix et caput baptizati nonnisi ille sit a quo baptizatur: et tamen ui ueritatis oppressus, et quasi que dixisset oblitus, concedit mihi postea Petilianus, ut Christus sit origo et radix regeneratorum et caput Ecclesie, non quisquam homo dispensator ministerque Baptismatis. Cum enim dixisset quia in nomine Christi baptizabant Apostoli, et Christum fundamentum ponebant, ut facerent Christianos, et hoc Scripturarum sanctarum testimoniis et exemplis, tanquam nos hoc negaremus, probaret: Ubi est nunc, inquit, illa uox, qua minutis et crebris questiunculis crepitans [1 1Kb] , multa inuoluta de Christo et pro Christo et in Christo, contra humanam temeritatem et superbiam inuidiose et elate dixisti? Ecce Christus est origo christiani, Christus est caput, Christus est radix. His ergo auditis, quid nisi ipsi Christo gratias agam, qui cegit hominem confiteri? Falsa ergo sunt illa que in Epistole sue dixit exordio, cum uellet persuadere conscientiam sancte dantis attendi, que abluat accipientis; et cum quis sciens fidem a perfido sumpserit, non fidem percipere, sed reatum. Hoc enim uolens uelut ostendere, quantum sit in homine baptizante, tanquam magna documenta subiecerat dicens, Omnis enim res, origine et radice consistit; et si caput non habet aliquid, nichil est. Postea uero cum dicit quod et nos dicimus, Ecce Christus est origo christiani, Christus est caput, Christus est radix; delet quod antea dixerat, quia conscientia sancte dantis est origo et radix et caput accipientis. uicit ergo ueritas, ut homo qui Baptismum Christi desiderat, non in homine ministro spem ponat, sed ad ipsum Christum tanquam ad originem que non mutatur, ad radicem que non euellitur, ad caput quod non deiicitur, securus accedat.

CAPUT LIII.---65. Iam illud quis non aduertat, de qua inflata uena ueniat, quod cum Apostoli sententiam uelut exponeret, ait, Qui dixit, »Ego plantaui, Apollo rigauit; sed Deus incrementum dedit:« quid aliud dixit, nisi, Ego hominem in Christo catechumenum feci, Apollo baptizauit; Deus quod fecimus confirmauit? Quare ergo non addidit Petilianus quod Apostolus addidit, et ego maxime commendaui, ut etiam hoc nobis exponeret, Neque qui plantat est aliquid, neque qui rigat, sed qui incrementum dat Deus ? Quod si uelit exponere secundum ea que supra posuit, sine dubio sequitur ut neque qui baptizat [2 1Kb] aliquid sit, sed Deus qui incrementum dat. Quid enim ad rem nunc pertinet quomodo dictum sit, Ego plantaui, Apollo rigauit: utrum reuera ita accipiendum sit tanquam dixerit, Ego catechumenum feci, Apollo baptizauit; an sit alius uerior et congruentior intellectus? Ecce interim secundum ipsius expositionem, neque qui catechumenum facit, neque qui baptizat est aliquid, sed qui incrementum dat Deus. Multum autem interest inter confirmare quod alius facit, et facere. Qui enim dat incrementum, non arborem uel uitem confirmat, sed creat.  Illo quippe incremento fit, ut etiam lignum plantatum radicem producat et figat: illo incremento fit, ut semen iactum germen emittat. Sed quid hinc diutius disseramus? Sufficit quod secundum ipsum, neque qui catechumenum facit, neque qui baptizat, aliquid est, sed qui incrementum dat Deus. Quando autem hoc diceret Petilianus, ut eum dicere intelligeremus, Neque Donatus Carthaginis est aliquid, neque Ianuarius [1 1Kb] , neque Petilianus? Quando hoc tumor ille pateretur, quo se putat homo aliquid esse cum nichil sit, et se ipsum seducit .

CAPUT LIu.---66. Denique etiam paulo post cum institueret, et intenderet tanquam ea uerba Apostoli, que nos obieceramus, iterum retractare, noluit hec ponere que dixeram ego, sed alia in quibus posset utcumque humana inflatio respirare. Nam ut eius [2 1Kb] , inquit, Apostoli dicta, que nobis obieceras, iterum replicemus, dixit, »Quid est enim Apollo, quidue Paulus? Ministri eius cui credidistis« . Quid aliud, uerbi gratia, dicit omnibus nostris, nisi, Quid est Donatus Carthaginis, quid Ianuarius, quid Petilianus, nisi ministri eius cui credidistis? Hoc ego Apostoli testimonium non posui sed illud quod commemorare noluit, posui, Neque qui plantat est aliquid, neque qui rigat, sed qui incrementum dat Deus. Iste autem ea uerba Apostoli inserere uoluit, ubi interrogat quid sit Paulus, uel quid sit Apollo, et respondet, Ministri eius cui credidistis. Hoc aliquo modo ferre potuit torus ceruicis heretice: illud autem ubi non interrogauit, et respondit quid esset, sed dixit non esse aliquid, ferre omnino non potuit. Sed iam uolo querere utrum non sit aliquid minister Christi? Quis hoc dixerit? Quomodo ergo uerum est, Neque qui plantat est aliquid, neque qui rigat, sed qui incrementum dat Deus; nisi quia ad aliud aliquid est, ad aliud non est aliquid? Ad ministrandum et dispensandum uerbum ac Sacramentum aliquid est: ad mundandum autem et iustificandum non est aliquid; quia hoc non operatur in interiore homine, nisi per quem creatus est totus homo, et qui Deus manens factus est homo, ille scilicet de quo dictum est, Fide mundans corda eorum ; et, Credenti in eum qui iustificat impium . Quod testimonium in uerbis meis Petilianus ponere uoluit, in suis autem nec tractauit, nec attigit.

CAPUT Lu.---67. Minister ergo, id est, dispensator uerbi et Sacramenti euangelici, si bonus est, consocius fit Euangelii: si autem malus est, non ideo dispensator non est Euangelii. Si enim bonus est, uolens hoc facit: si autem malus, hoc est sua querens non que Iesu Christi, inuitus hoc facit propter alia que requirit. uide tamen quid idem apostolus dixerit: Si ergo uolens hoc facio, inquit, mercedem habeo; si autem inuitus, dispensatio mihi credita est . Tanquam diceret: Si bonus bonum annuntio, etiam ipse peruenio; si autem malus, bonum annuntio.  Numquid enim dixit, Si inuitus facio, dispensator non ero? Annuntiauit Petrus et ceteri boni, inuitus Iudas, tamen cum ipsis missus annuntiauit. Illi mercedem habent, huic dispensatio credita est. Qui autem omnibus illis annuntiantibus Euangelium perceperunt, non a plantatore uel rigatore, sed ab eo qui incrementum dat, mundari potuerunt et iustificari. Neque enim dicturi sumus Iudam non baptizasse, cum adhuc inter discipulos fuerit, quando fiebat quod scriptum est, Ipse non baptizabat, sed discipuli eius . An quia nondum Christum tradiderat, qui loculos habebat, et ea que mittebantur auferebat , et qui pecunie custos innocens esse non potuit, dispensator tamen gratie sine accipientium damno fuit? Aut si non baptizauit, certe fatemini quia euangelizauit. Quod si hoc minimum et leue ducitis, uidete quid de ipso Paulo apostolo sentiatis, qui dixit, Non enim misit me Christus baptizare, sed euangelizare . Huc accedit, quia incipit esse potior Apollo, qui baptizando rigauit, quam Paulus, qui euangelizando plantauit, cum sibi officium patris erga Corinthios ob hoc uindicet, nec eis qui post illum ad eos uenerant, hoc nomen concedat. Ait enim: Si decem millia pedagogos habeatis in Christo, sed non multos patres: in Christo enim Iesu per Euangelium ego uos genui . Eis dicit, Ego uos genui: quibus alio loco dicit, Gratias Deo, quod neminem uestrum baptizaui, nisi Crispum et Gaium [1 1Kb] et Stephane domum . Genuerat itaque illos, non per se, sed per Euangelium. Qui etiamsi sua quereret, non que Iesu Christi, et inuitus hoc faceret sine sua mercede, tamen pecuniam dominicam dispensaret: quam, licet malus, non malam nec inutilem bene accipientibus faceret.

CAPUT LuI.---68. Et si hoc de Euangelio recte dicitur, quanto magis de Baptismo dicendum est, quod ita pertinet ad Euangelium, ut sine illo quidem ad regnum celorum nemo perueniat, sed si accedat Sacramento iustitia? Qui enim dixit, Nisi quis renatus fuerit ex aqua et Spiritu, non intrabit in regnum celorum ; idem ipse dixit, Nisi abundauerit iustitia uestra super Scribarum et Phariseorum, non intrabitis in regnum celorum . Forma Sacramenti datur per Baptismum, forma iustitie per Euangelium. Alterum sine altero non perducit ad regnum celorum. uerumtamen perfecte baptizare etiam minus docti possunt, perfecte autem euangelizare multo difficilioris et rarioris est operis. Ideo doctor Gentium plurimis excellentior euangelizare missus est, non baptizare: quoniam hoc per multos fieri poterat, illud per paucos, inter quos eminebat. Et tamen legimus [2 1Kb] eum aliquibus locis dixisse, Euangelium meum : Baptismum autem meum nunquam dixit, sed nec cuiusquam per quem ministratus est. Nam solus ille baptismus quem dedit Ioannes, dictus est baptismus Ioannis . Hoc precipuum uir ille dispensationis  sue munus accepit, ut lauacri precursorium sacramentum etiam illius diceretur, per quem dispensabatur: Baptismus autem quem ministrauerunt discipuli Christi, nullius eorum dictus est; ut illius esse intelligeretur, de quo dictum est, Christus dilexit Ecclesiam, et se ipsum tradidit pro ea, ut eam sanctificaret, mundans eam lauacro aque in uerbo . Si ergo Euangelium, quod ita Christi est, ut possit et minister propter munus dispensationis dicere suum, potest homo etiam per malum dispensatorem sine periculo accipere, faciens quod dicit, quod autem facit non faciens: quanto magis Baptismum Christi, quem nemo Apostolorum ita ministrauit, ut auderet dicere suum, potest quisque sine contagione mali ministri percipere, qui bona fide accedit ad Christum?

CAPUT LuII.---69. Proinde si Petilianus, cum ego que posuit de Scripturis testimonia, quam contra nos non essent, non pretermiserim demonstrare; ipse que posui, partim omnino non attigit, partim que tractare uoluit, nichil aliud se quam exire inde non potuisse monstrauit: non diu hortandi estis uel admonendi, ut uideatis quid tenere, quid cauere debeatis. Sed forte in sanctarum Scripturarum testimoniis talis apparuit, in his uero documentis, que inter homines de ipso schismate gesta sunt aliquid ualuit? Imo uero et in his, quanquam post diuina testimonia superfluo requirantur, quid commemorauit aut quid probauit? Qui cum fuisset grauiter in traditores inuectus, et multa in eos etiam de sanctis Libris testimonia proclamasset, nichil tamen dixit unde eos ostenderet traditores [1 1Kb] . Ego autem commemoraui Siluanum Cirtensem, cui quibusdam interpositis etiam ipse successit, cum adhuc esset subdiaconus Gestis municipalibus expressum esse traditorem. Contra hoc ille mutire nil ausus est. Et profecto uidetis quanta eum necessitudo compellebat ad respondendum, ut uidelicet predecessorem suum, et non solum consocium, sed, ut ita dicam, etiam concathedraneum innocentem a crimine traditionis ostenderet, presertim cum totam causam uestram ibi constituatis, ut traditores appelletis eos quos traditoribus communionis tramite successisse uel fingitis uel putatis. Qui ergo ipsius cause uestre necessitate, etiam Rusiccadiensem uel Calamensem uel cuiuslibet alterius ciuitatis aliquem de parte uestra, Gestis municipalibus demonstratum dicerem traditorem, omni modo eum defendere cogeretur, de suo predecessore conticuit. Unde, nisi quia hic non inuenit quam caliginem offunderet, unde saltem homines mente tardissimos et somnolentissimos falleret? Quid enim diceret, nisi falsa de Siluano ista iactari? Sed recitamus Gesta, et quando factum sit, et quando etiam Zenophilo consulari allegatum sit  . Quibus quomodo ille resisteret, septus undique optima causa Catholice, uestra autem pessima? Unde ista uerba commemoro ex illa Epistola mea, cui per hanc quam nunc refello, uideri uoluit respondisse:  utique ut uideatis quam inuicte positum sit, contra quod ille nichil tutius inuenire potuit quam silentium.

CAPUT LuIII.---70. Cum enim ex Euangelio uelut contra nos testimonium posuisset, ubi Dominus ait, uenient ad uos in uestitu ouium, intrinsecus autem sunt lupi rapaces; ex fructibus eorum cognoscetis eos; ego respondi, et dixi, Ergo fructus consideremus: tum continuo subieci, et adiunxi, Obiicitis traditionem; hanc ipsam multo probabilius nos uobis obiicimus. Et ne per multa curramus, in eadem Constantiniensi ciuitate Siluanum episcopum maiores uestri in ipso exordio sui schismatis ordinauerunt. Iste cum adhuc esset subdiaconus, manifestissimus traditor municipalibus Gestis expressus est. Si et uos aduersus maiores nostros aliqua documenta profertis, equa conditio postulatur, ut utraque uera aut utraque falsa credamus. Si utraque uera sunt, uos estis sine dubio schismatis rei, qui crimina uos fugere in totius orbis communione finxistis, que in ipsa particula uestre concisionis habebatis. Sin autem utraque falsa sunt, uos estis sine dubio schismatis rei, qui propter falsa crimina traditorum immani separationis crimine maculamini. Quod si a nobis aliqua et a uobis nulla, uel a nobis uera et a uobis falsa proferuntur, non est discutiendum quam penitus uestra ora claudantur. Quid, si uos sancta et uera Christi Ecclesia conuinceret atque superaret, etiamsi nos nulla uel falsa, uos autem aliqua et uera traditionis documenta teneretis; quid iam uobis restet, nisi ut, si uultis, pacem diligatis; si autem non uultis, saltem obmutescatis? Etenim quecumque modo proferretis, facillime et uerissime dicerem, tunc Ecclesie plenarie et catholice unitati iam per tot gentes diffuse atque firmate uos ea probare debuisse, ut uos intus essetis, illi autem quos conuinceretis pellerentur foras. Quod si conati estis facere, procul dubio probare non potuistis; et uicti, uel irati, uos ab innocentibus, qui damnare incerta non possent, immani sacrilegio separastis. Si autem nec conati estis id agere, nimis exsecrabili et impia cecitate uos a frumentis Christi, que per totum agrum, id est, mundum usque ad finem crescunt, paucis in Africa zizaniis offensi precidistis . Ad hec, que ex illa priore mea Epistola commemoraui, Petilianus nichil respondit omnino. Et utique uidetis his paucis uerbis totam causam que inter nos agitur contineri. Quid enim dicere conaretur, ubi quidquid eligeret uinceretur?

71. Cum enim de traditoribus et a nobis contra uestros, et a uobis contra nostros documenta proferuntur : uerumtamen, ut iam dicere ceperam, si et a  nobis et a uobis talia proferuntur, que usque ad hunc diem omnino nescimus; profecto aut utraque uera sunt, aut utraque falsa, aut nostra uera et uestra falsa, aut nostra falsa et uestra uera: plus quid dicatur, non inuenitur.

CAPUT LIX.---At in omnibus his quatuor sententiis ueritas pro communione Catholice est. Quia si utraque uera sunt, propter homines, quales et uos habebatis, communionem orbis terrarum deserere minime debebatis. Si utraque falsa sunt, propter nulla crimina traditionis, cauendum erat crimen atrocissimum diuisionis. Si nostra uera et uestra falsa sunt, olim quid diceretis non habetis. Si uestra uera et nostra falsa sunt, falli potuimus cum orbe terrarum de hominum iniquitate, non fidei ueritate. Non enim debuit attendere semen Abrahe in omni gente diffusum, quid uos nosse diceretis, sed quid iudicibus probaretis. Unde scimus quid egerint, quos uestri maiores accusauerunt, etiamsi uera eis obiiciebantur, cum uel cognitoribus [1 1Kb] cause uel certe Ecclesie ubique diffuse, que non nisi cognitorum sententias debebat attendere, non illa uera, sed falsa putarentur? Non ideo Deus absoluit, quidquid hominum sceleris ut homines nosse non possint: neminem tamen recte iudicari puto nocentem, qui hominem non conuictum crediderit innocentem. Unde ergo nocens orbis terrarum, si nosse non potuit, etiam uerum fortasse crimen Afrorum: et hoc aut ideo nosse non potuit, quia nemo ad eum detulit; aut ideo quia in eo quod delatum est, cognitoribus potius iudicantibus, quam uictis murmurantibus credidit? Hinc ergo laudandus est Petilianus, quod hoc cum omnino inuictissimum cerneret, silentio pretermisit. Non plane laudandus, quod cetera similiter inuicta, que tamen putauit posse obscurari, uerborum nebulis operire conatus est, et quod me fecit causam, cum defecisset in causa: de me quoque ipso nichil dicens, nisi quod aut omnino falsum esset, aut culpandum non esset, aut ad me iam non pertineret. Sed interea uos, quos inter me, et illum iudices posui, sapitisne aliquid inter uerum falsumue discernere? inter inflatum et solidum, inter turbidum et tranquillum, inter tumidum et sanum, inter diuina predicta et humana presumpta, inter probationes et criminationes, inter documenta et figmenta, inter cause actionem et cause auersionem? Si sapitis, bene et recte: si autem non sapitis, nos uestri curam gessisse non penitebit; quia etsi cor uestrum ad pacem non conuertitur, pax nostra tamen ad nos reuertetur.



[DE UNITATE ECCLESIAE.]





ADMONITIO IN SUBSEQUENTEM LIBRUM.

Huius libri exemplar calamo scriptum unicum ex Belgio Louaniensibus adfuit, Endouiense; unicum etiam nobis ex Galliis, Floriacense. In Endouiensi titulus est, In Epistolam Petiliani ad Catholicos de secta Donatistarum. In Floriacensi, Aurelii Augustini Epistola ad Catholicos de secta Donatistarum: et finito libro, in eodem Floriacensi exemplari legitur, Explicit Epistola Aurelii Augustini episcopi ad Catholicos fratres. Quo posteriore titulo ad Possidii Indicem comparato facile adducimur ut credamus hunc ipsum librum esse, qui in eiusdem Indicis capite tertio sic notatur: Epistola contra quos supra  ad Catholicos fratres, liber unus. In concilio generali quinto, collat. 5, citantur uerba capitis tertii hunc in modum: Eiusdem  ex Epistola ad Catholicos. Apud Amerbachianam editionem inscribitur, Contra Petiliani donatiste Epistolam liber unus. Apud posteriores, in marginali spatio superiori additum est, De Unitate Ecclesie: que profecto inscriptio non minus ceteris aduersus Donatistas opusculis conuenit, quam huic libro.

Ad annum circiter 402 pertinere Opus uidetur, editum ante tertium librum contra Petilianum. Nam Operis principio Petilianus interpellatur, ut uel eidem operi, uel primis duobus contra ipsius Epistolam libris Augustini respondeat. Nondum ergo uisa erat altera Petiliani, que libro Augustini tertio confutatur Epistola, qua nimirum ille ad primum librum Augustini respondere sic enititur, ut librum tamen ipsius secundum, qui circiter predictum annum 402 prodiit, non attingat.

Pregrandis huiusce operis in Retractationibus nulla fit mentio; forte quia, uti Louanienses obseruant, proprie epistola est, non liber. Nec mouere debet quod ibi recenseatur qui longe breuior isto, et epistole forma pariter scriptus est, liber in Petilianum primus: quippe primus iste liber cum secundo et tertio totus coheret, eamque ob causam necessario inter libros habitus semper fuit.

Sed sunt alia, non diffitemur, que nos hic moueant. Primum salutationis formula, Salus que in Christo est etc., noua Augustino et inusitata. Deinde transitiones, figure, ac locutiones passim inelegantes et improprie. Exempli gratia, cap. 6, n. 11, ut ad Scripture testimonia ueniatur: O Donatiste, Genesim legite. Cap. 8, n. 21: Quis tam deuius et absurdus est a diuinis eloquiis. Cap. 15, n. 38: Ut in ipsis quoque admirabilibus sanctis. Ibidem: Sed aspectu et auditu iustus inhabitans animam iustam iniquis aliorum factionibus cruciabat. Cap. 24, n. 69: Ut multum cause nostre minuam. Ibidem: Qui tergiuersaris quomodo suscipiaris. Cap. 25, n. 73: Cum aduersus homines male sibi a collegis insinuatos.

Mouet etiam quod idem ipse qui in Epist. 23, n. 4, et lib. 1 contra Cresconium, cap. 31, nn. 36, 37, diserte docet Samaritanos heresim seu hereticos Iudeorum esse; in huius libri capite 13, n. 33, nolit ut pars illa populi que a regno Iuda scissa est, tanquam heresis deputetur, presertim uero hac nitens ratione, quia separata est iubente Deo, qui nunquam iubeat heresim fieri, quique regnum diuidi preceperit, non religionem. Quo loco Augustinum a uiro, ut aiunt, non indocto reprehensum uindicare conantur Louanienses.

Obseruamus insuper Scripture locos hic non iuxta solemnem uersionem citatos, ut cap. 11, n. 29, ex Act. I, 14: Hi omnes erant asseruientes unanimes orationi. Ibid., n. 30, ex Act. IX, 15: Ut portet nomen meum coram gentibus, et regibus, et filiis Isrel magnificari. Ibid., ex Act. X, 11: Tanquam linteum limpidum. Cap. 16, n. 42, ex Ezech. XXuIII, 3, Numquid tu melior quam Daniel? ubi legere solet, sapientior, ut uidere est in Epist. 111, n. 4. Denique etsi statuit initio libri relictis ambiguis apertum aliquid quo manifestetur Ecclesia requirendum; sententiam tamen illam ex Isai. LXII, 4, insolito modo interpretatam, Terra tua orbis terrarum , adhibet, cap. 7, n. 19; cap. 24, n. 70, et cap 25, n. 75.

Ad hec in cap. 24, n. 68, ubi obiicitur aqua que de latere Domini profluxit, significatum Baptismum; respondet id adhuc forte diligentius requirendum esse: cum hoc ipsum tanquam compertum tradere et inculcare soleat, ut Tract. 9, et Tract. 120 in Ioannem, et serm. 218, de Passione Domini, n. 14. Postremo quod sub libri finem legitur, nondum a radice precisum eum esse, qui mala cupiditate agit opera que a regno Dei excludunt, si modo non pro ipsis operibus etiam ueritati apertissime resistat, nonnullam difficultatem affert dum comparatur ad librum 2 contra Cresconium, cap. 21.





AD CATHOLICOS EPISTOLA CONTRA DONATISTAS uULGO DE UNITATE ECCLESIAE LIBER UNUS. [1Kb] [1Kb] *

Proposita questione, Sitne Christi Ecclesia apud Catholicos, an apud Donatistas, quod hic nonnisi ex sacre Scripture locis certis et claris definiendum: proferuntur primum testimonia ex Instrumento uetere ac nouo quam plurima, quibus ostenditur doceri euidenter ac certo, Ecclesiam Christi ueram eam esse, que toto terrarum orbe diffunditur. Deinde uero, que pauca ex iisdem canonicis Scripturis obiectari a schismaticis solent pro parte Donati, ea et ambigua incertaque esse, et per se ad eorum tuendam causam, cum ratione contraria explicari possint, nullum robur habere. Donatistarum etiam de traditione, de persecutione, alieque in Catholicos calumnie data occasione refutantur.

 AUGUSTINUS episcopus, dilectissimis fratribus ad nostre dispensationis curam pertinentibus: Salus que in Christo est, et pax unitatis et caritatis eius sit uobiscum, et integer spiritus uester et anima et corpus in diem Domini nostri Iesu Christi seruetur.

CAPUT PRIMUM.---1. Meministis, fratres, Petiliani Donatistarum Constantiniensis episcopi perparuam Epistole partem in manus nostras aliquando uenisse, eique particule quod responderimus scripsisse me ad Dilectionem uestram. Sed cum postea tota et plena nobis a fratribus qui ibi sunt mitteretur, placuit ei ab exordio respondere, tanquam presentes ageremus: quemadmodum semper scitis nos cum eis agere uoluisse, ut sine studio contentionis, quid uel ab ipsis uel a nobis dicatur, collata disputatione omnibus appareret. In multorum enim manibus illam Epistolam esse didicimus, qui etiam multa ex illa memoriter tenent, aliquid uerum aduersus nos eum dixisse arbitrantes. Sed nunc si legere uoluerint que respondimus, profecto intelligent quid sibi abiiciendum, et quid tenendum sit. Neque enim illa nostra sunt, sicut ipsi possunt considerare, si uelint sine studio partium iudicare: nam de Scripturis sanctis ita sunt omnia prolata et probata, ut ea negare non possit, nisi qui illarum Scripturarum se inimicum esse profitetur. Sed de illo opere nostro uideo quid possint dicere illius tam male cause pertinacissimi defensores: me uidelicet absentis Epistole respondisse, ubi uerba mea ille non audiret, quibus continuo responderet. Defendat ergo uerba Epistole sue, et, si potest, ostendat responsionibus meis non ea fuisse refutata atque conuicta. Aut si hoc non uult, faciat et ipse huic Epistole mee, quod ego illi ipsius, cui iam respondi. Illam quippe scripsit ad suos, sicut ego hanc ad uos: cui si uelit etiam ipse respondeat.

CAPUT II.---2. Questio certe inter nos uersatur, Ubi sit Ecclesia; utrum apud nos, an apud illos. Que utique una est, quam maiores nostri Catholicam nominarunt,  ut ex ipso nomine ostenderent, quia per totum est. Secundum totum enim, grece dicitur. Hec autem Ecclesia corpus Christi est, sicut Apostolus dicit: Pro corpore eius, que est Ecclesia . Unde utique manifestum est, eum qui non est in membris Christi, christianam salutem habere non posse. Membra uero Christi per unitatis caritatem sibi copulantur, et per eamdem capiti suo coherent, quod est Christus iehsu. Totum igitur quod annuntiatur de Christo, caput et corpus est: caput est ipse unigenitus iehsu Christus Filius Dei uiui, ipse saluator corporis , qui mortuus est propter delicta nostra, et resurrexit propter iustificationem nostram : corpus eius Ecclesia, de qua dicitur, ut exhiberet sibi gloriosam Ecclesiam, non habentem maculam, aut rugam, aut aliquid huiusmodi . Inter nos autem et Donatistas questio est, ubi sit hoc corpus, id est, ubi sit Ecclesia. Quid ergo facturi sumus? in uerbis nostris eam quesituri, an in uerbis capitis sui, Domini nostri Iesu Christi? Puto quod in illius potius uerbis eam querere debemus, qui ueritas est, et optime nouit corpus suum. Nouit enim Dominus qui sunt eius .

3. Que sint autem uerba nostra, in quibus eam queri non oportet, aduertite, et uidete etiam ibi quid intersit inter nostra uerba et illorum: et tamen in uerbis nostris Ecclesiam queri nolumus. Quidquid nobis inuicem obiicimus, de traditione codicum diuinorum, de thurificatione, de persecutionibus, uerba nostra sunt. Et in talibus quidem nos hunc tenemus modum, ut uel utraque uera esse deputentur, siue que a nobis, siue que ab ipsis dicuntur, uel utraque falsa, uel nostra uera et sua falsa, uel nostra falsa et sua uera. Et in his omnibus nullum crimen esse orbis christiani, cui nos communicamus, ostendimus. Si enim uera sunt crimina et que a nobis in illos et que ab ipsis in nos dicuntur, faciamus quod ait Apostolus, Donantes nobismetipsis, sicut et Deus in Christo donauit nobis : ut maligni homines, nec illi  qui forte fuerunt uel sunt apud nos, nec qui uel fuerunt uel sunt apud illos, impediant concordiam nostram et uinculum pacis, uno eorum scelere correcto, quod se frustra separauerunt ab unitate orbis terrarum, cum tales haberent. Si autem utraque falsa sunt, siue que nos illis, siue que illi nobis obiiciunt uel de traditione, uel de persecutione innocentium; nullam uideo litis causam, nisi quia est causa ut illi se corrigant, qui se sine causa separauerunt. Quod si nos uera dicimus, quoniam Gesta que proferimus, et litteris Imperatoris ad quem tunc et primo scripserunt et postmodum appellauerunt, et totius orbis communione firmamus; que autem illi dicunt, ideo falsa esse conuincuntur, quia ipsis temporibus, cum eadem questio uersaretur, obtinere causam suam minime potuerunt: maior in eis apparet sacrilege animositatis furor et animarum innocentium persecutio, quam si solo schismatis crimine tenerentur. Et illa quidem tribuant, non omnibus, sed quibus uoluerint suorum, schisma tamen crimen est omnium. Porro si crimina traditionis et persecutionis uera uolunt esse que obiiciunt, et falsa que obiiciuntur a nobis, nec sic purgantur a crimine schismatis. Ad quosdam quippe illa pertinere possunt, non ad uniuersum orbem christianum. Quem si contagione perisse arbitrantur; omitto dicere, quam multa sancti bono pacis etiam cognita mala in hominum congregatione tolerauerint: illud dico, isti ostendant, quomodo eorum contagione non perierint, quos sacrilegos incestatores consecrate pudicitie feminarum inter se latere uel latuisse, uel modo nesciunt, uel aliquando nescierunt. Profecto dicturi sunt, hoc ipso se non contaminatos quod nescierunt. Quomodo ergo contaminatus est orbis, qui nescit adhuc an uera sint ista que dicuntur? Putemus nobis modo probata, modo demonstrata: quid agimus de tot gentibus? Deseruntur nescientes, ergo deseruntur innocentes: et cum illud sit nullum crimen illorum, hoc esse incipit sceleratissimum nostrum. An currere debemus, et eos docere quod scimus? Utquid hoc? Si ut innocentes sint; innocentes sunt etiam dum nesciunt. Non enim malefacta hominum cognoscendo, sed cognitis non consentiendo, de incognitis autem non temere iudicando, innocentiam custodimus. Ac per hoc, ut dixi, innocens est orbis terrarum, qui crimina que ab istis in quosdam dicuntur, etiamsi uera dicuntur, ignorat. Ab his autem innocentibus qui se ipsos separauerunt, eodem ipso crimine separationis et schismatis innocentiam perdiderunt: et modo nos docent, uera se dicere in quosdam, ut ab eis nos separent in quos non habent uera que dicant [1 1Kb]  .

4. Hoc enim eis dicit orbis terrarum, quod quidem sermone breuissimum est, sed robustissimum ueritate. Afri nempe inter se episcopi confligebant: si finire inter se obortam dissensionem non poterant, ut siue per concordiam compositis, siue degradatis qui male contenderent, hi qui bonam causam habebant in communione orbis terrarum per unitatis uinculum permanerent;  restabat utique ut episcopi transmarini, qua pars maxima diffundebatur Ecclesie catholice, de Afrorum collegarum dissensionibus iudicarent, illis uidelicet instantibus [1 1Kb] qui crimen male ordinationis aliis obiiciebant. Hoc si factum non est, culpa eorum est a quibus fieri debuit, non orbis terrarum, qui non ad se perlata nesciuit. Si autem factum est, quid peccauerunt ecclesiastici iudices, qui crimina etiamsi uera et ad se delata, sibi tamen non probata, damnare nullo modo debebant? Numquid eos mali polluere poterant, qui eis manifestari non poterant? Si autem manifestati sunt eis, et aliqua uel segnitia uel conniuentia [2 1Kb] tales a communione remouere noluerunt, et peruerso iudicio pro eis etiam dixerunt sententias: quid peccauit orbis terrarum, qui causam illam malos iudices habuisse nesciuit, et eos male iudicasse non credidit [3 1Kb] , de quibus iudicare non potuit? Sicut enim reorum scelus, si iudices latuit, non eos utique contaminauit: sic et iudicum scelus, si aliquod fuit, quia orbem terrarum latuit, eum profecto contaminare non potuit. His igitur innocentibus innocenter communicamus [4 1Kb] , hodieque nescientes que tunc acta sint. Quapropter etiamsi uera esse que in quosdam dicunt, hodie didicerimus, nulla causa est cur ab innocentibus qui hec nesciunt recedamus, et transeamus ad eos, qui propterea crimine schismatis omnes implicati sunt, quia id fecerunt quod nos facere suadent, ut non exemplo Apostolorum toleremus malos, sed exemplo hereticorum deseramus bonos. Sed faciamus orbem terrarum, quod fieri non potest, hodie nobiscum ad liquidum posse cognoscere uera esse quorumdam scelera, quos isti criminantur: numquid ex hoc innocentior fieri poterit, quam erat antequam nosset? Sicut enim eos maculare non poterant incogniti mali, etiamsi adhuc in hac uita essent; ita qui iam ex hac uita emigrarunt, etiam cogniti maculare non possunt. Si ergo talis est causa nostra in uerbis nostris de quorumdam criminibus, que alternis nobis obiicimus, ut tam inuicta sit, etiamsi falsa esse que in quosdam illorum dicimus, et uera esse que in quosdam nostrum dicunt, hodie cognoscamus, quid habent quod respondeant; siue illa potius uera sint que nos dicimus, et falsa que dicunt, siue utraque falsa sint, siue utraque uera sint; quandoquidem et ipsi uincuntur ibi, quod solum uotis omnibus sibi ut credatur, exoptant?

CAPUT III.---5. Sed, ut dicere ceperam, non audiamus, Hec dicis, hec dico; sed audiamus, Hec dicit Dominus. Sunt certe Libri dominici, quorum auctoritati utrique consentimus, utrique cedimus [5 1Kb] , utrique seruimus: ibi queramus Ecclesiam, ibi discutiamus causam nostram. Hic forte dicturi sunt: Quid queris in Libris quos ignibus tradidisti? Ad hoc respondeo, Quid times ne legantur isti Libri, si eos ab  ignibus custodisti? Eos certe ille tradidisse credatur, qui eis lectis non consentire conuincitur. Aut si forte isti Libri ita designant traditorem suum, sicut designauit Dominus Iudam; legant in eis nominatim et expresse uel Cecilianum uel ordinatores eius, eorumdem Librorum futuros fuisse traditores, et si non eos anathematizauero, ipse cum eis iudicer tradidisse. Sed neque nos in eis Libris inuenimus Maiorini ordinatores designatos esse traditores, quamuis hec aliunde recitemus. Auferantur ergo illa de medio, que aduersus nos inuicem, non ex diuinis canonicis Libris, sed aliunde recitamus. Quod si nolint ut auferantur, uideant quia et si utraque uera sunt, nulla fuit causa separationis illorum, ut eos fugerent quos habebant: et si utraque falsa sunt, nulla fuit causa separationis illorum, ut eos fugerent quos in nullo crimine reperiebant: et si nostra uera, illorum autem falsa sunt, nulla fuit causa separationis illorum, quia potius se corrigere, atque in unitate permanere debebant: et si nostra falsa sunt, et illorum uera sunt, nulla fuit causa separationis illorum, quia innocentem orbem terrarum, cui hec demonstrare uel noluerunt uel non potuerunt, deserere non debebant.

6. Querat fortasse aliquis, et dicat mihi: Cur ergo ista uis auferri de medio, quando communio tua, etiamsi proferantur, inuicta est? Quia nolo humanis documentis, sed diuinis oraculis sanctam Ecclesiam demonstrari. Si enim sancte Scripture in Africa sola designauerunt Ecclesiam, et in paucis Rome Cutzupitanis [1 1Kb] uel Montensibus, et in domo uel patrimonio unius Hispane mulieris  ; quidquid de chartis aliis aliud proferatur, non tenent Ecclesiam nisi Donatiste. Si in paucis Mauris prouincie Cesareensis eam sancta Scriptura determinat; ad Rogatistas transeundum est. Si in paucis Tripolitanis et Byzacenis et Prouincialibus; Maximianiste ad eam peruenerunt. Si in solis Orientalibus; inter Arianos et Eunomianos et Macedonianos, et si qui illic alii sunt, requirenda est. Quis autem possit singulas quasque hereses enumerare gentium singularum? Si autem Christi Ecclesia canonicarum Scripturarum diuinis et certissimis testimoniis in omnibus gentibus designata est: quidquid attulerint, et undecumque recitauerint qui dicunt, Ecce hic est Christus, ecce illic; audiamus potius, si oues eius sumus, uocem pastoris nostri dicentis, Nolite credere . Ille quippe singule in multis gentibus, ubi ista est, non inueniuntur: hec autem, que ubique est, etiam ubi ille sunt inuenitur. Ergo in Scripturis sanctis canonicis eam requiramus.

CAPUT Iu.---7. Totus Christus caput et corpus est. Caput unigenitus Dei Filius [2 1Kb] et corpus eius Ecclesia, sponsus et sponsa, duo in carne una . Quicumque de ipso capite, ab Scripturis sanctis dissentiunt, etiamsi in omnibus locis inueniantur  in quibus Ecclesia designata est, non sunt in Ecclesia. Et rursus quicumque de ipso capite Scripturis sanctis consentiunt, et unitati Ecclesie non communicant, non sunt in Ecclesia; quia de Christi corpore, quod est Ecclesia, ab ipsius Christi testificatione dissentiunt. uerbi gratia, qui non credunt Christum in carne uenisse de uirgine Maria ex semine Dauid, quod apertissime Scriptura Dei loquitur; aut non in corpore ipso resurrexisse, in quo crucifixus et sepultus est; etiamsi per omnes terras inueniantur per quas est Ecclesia, non utique sunt in Ecclesia: quia ipsum caput Ecclesie non tenent, quod est Christus iehsu; nec in aliqua diuinarum Scripturarum obscuritate falluntur, sed notissimis et apertissimis earum testimoniis contradicunt. Item, quicumque credunt quidem quod Christus iehsu, ita ut dictum est, in carne uenerit, et in eadem carne, in qua natus et passus est, resurrexerit, et ipse sit Filius Dei, Deus apud Deum, et cum Patre unum, et incommutabile uerbum Patris [1 1Kb] , per quod facta sunt omnia; sed tamen ab eius corpore, quod est Ecclesia, ita dissentiunt, ut eorum communio non sit cum toto quacumque diffunditur, sed in aliqua parte separata inueniatur; manifestum est eos non esse in catholica Ecclesia. Quapropter, quia cum Donatistis questio nobis est, non de capite, sed de corpore, id est, non de ipso saluatore Iesu Christo, sed de eius Ecclesia; ipsum caput de quo consentimus, ostendat nobis corpus suum de quo dissentimus, ut per eius uerba iam dissentire desinamus. Ille est autem unigenitus Filius et uerbum Dei; et ideo nec Prophete sancti uera loqui potuissent, nisi ab ipsa ueritate, quod est uerbum Dei, manifestaretur eis quod dicerent, et iuberetur ut dicerent. Proinde prioribus temporibus per Prophetas sonuit uerbum Dei: deinde per se ipsum, cum uerbum caro factum est, et habitauit in nobis : deinde per Apostolos, quos misit ad se [2 1Kb] predicandum , ut esset salus usque ad fines terre. In his igitur omnibus querenda est Ecclesia.

CAPUT u.---8. Sed quoniam multa in alios uel ob aliud dicta, in quos uolunt, et ad quos uolunt [3 1Kb] maledici plerumque conuertunt, multa etiam propter exercendas rationales mentes figurate atque obscure posita per enigmatis imagines uel ambiguitatis ancipitem sensum, fallaci aliquando interpretationi consonare et conuenire creduntur, hoc etiam predico atque propono, ut queque aperta et manifesta deligamus. Que si in sanctis Scripturis non inuenirentur, nullo modo esset unde aperirentur clausa et illustrarentur obscura. uerbi enim gratia, uidete quam facile sit uel nobis in eos dicere, uel illis in nos, quod ait Dominus Phariseis: Similes estis monumentis dealbatis, que aforis apparent hominibus speciosa, intus uero plena sunt ossibus mortuorum et omni spurcitia: sic et uos aforis quidem apparetis hominibus iusti, intus autem  pleni estis hypocrisi et iniquitate . Hec siue in illos a nobis, siue ab eis in nos dicantur, nisi prius probetur manifestissimis documentis qui sint, qui cum sint iniusti, iustos se esse confingant, conuiciante magis leuitate quam conuincente ueritate dici, quis mediocriter sanus ignoret? Aliter quippe illa Dominus in Phariseos dicebat tanquam Dominus, id est cognitor cordis, et humanorum omnium secretorum et testis et iudex: nos autem prius debemus inuenire et ostendere quid arguamus, ne ipsi potius grauissimo crimine insane temeritatis arguamur. Sane, si ante docuerint nos tales esse, nequaquam recusare debemus talibus sanctarum Scripturarum uerbis nos reprehendi atque contundi. Ita si nos eos tales esse docuerimus, erit similiter in potestate nostra, quibus dominicis increpationibus iam demonstratos conuictosque feriamus.

9. Sic et illa interim seponenda sunt, que obscure posita et figurarum uelaminibus inuoluta, et secundum nos, et secundum illos possunt interpretari. Est quidem acutorum [1 1Kb] hominum diiudicare atque discernere, quis ea probabilius interpretetur: sed nolumus in has ingeniorum contentiones, in ea causa, que populos tenet [2 1Kb] , nostram disputationem committere. Nulli nostrum dubium est, per arcam Ne, salua rerum gestarum fide, ut deletis peccatoribus domus iusti a diluuio liberaretur, etiam Ecclesiam fuisse figuratam. Que forte humani ingenii coniectura uideretur, nisi hoc Petrus apostolus in epistola sua diceret . Sed quod ille ibi non dixit, si quis nostrum dicat, propterea cuncta animalium genera ibi fuisse, quia in omnibus gentibus futura prenuntiabatur Ecclesia, fortasse Donatistis aliud uideatur, et aliter hoc interpretari uelint. Similiter et ipsi aliquid obscure et ambigue positum, si pro sua sententia interpretentur, si nobis pateat [3 1Kb] aliud inde dicere quod pro nobis sonat, quis erit finis? Nam quidam eorum episcopus, cum hic apud Hipponem, sicut audiuimus, sermonem in populo faceret, dixit eamdem arcam Ne ideo bituminatam intrinsecus, ne aquam emitteret suam; ideo autem etiam extrinsecus, ne admitteret alienam. Ad hoc utique ualere uoluit hanc interpretationem, ne Baptismus uel extra Ecclesiam posse exire credatur, uel qui extra datus fuerit, acceptetur. uisus est aliquid dicere, et acclamatum est ab eis qui libenter audiebant, nec diligenter de his que audierant cogitabant, ut, quod erat facile, aduerterent fieri non posse ut extrinsecus admittat aquam compago lignorum, si non emittit intrinsecus: si autem ab ea parte que intus est emittit, consequens esse ut ab ea etiam que est foris admittat. Sed etsi hoc de compacto ligno uerum esset quod ille dixit, quis me prohiberet de arca ex utraque parte bituminata, si possem aliquid aliud dicere, ut incertum esset quid horum, uel quid fortasse aliud tertium res illa significaret? Neque enim absurde  dicitur, aut non etiam multo probabilius, per bitumen, quia uiolentum gluten et res feruentissima est, significatam esse caritatem. Unde enim dicitur in Psalmo, Agglutinata est anima mea post te , nisi flagrantissima caritate? Que, quoniam preceptum est, ut sit nobis in inuicem et in omnes, ideo et intus et foris arca bituminata. Aut certe quia scriptum est, Charitas omnia tolerat : uis ipsa tolerantie tenax unitatis per bitumen significata est, quo ideo intus et foris arca illita est, quia intus et foris mali tolerandi sunt, ne pacis compago soluatur. In hac ergo disputatione nostra parcamus talibus interpretationibus, et apertum aliquid quo manifestetur Ecclesia requiramus.

10. Nempe scriptum est in libro iudicum: Et dixit Gedeon ad Dominum: Quoniam tu saluum facies Isrel in manu mea, quemadmodum locutus es; ecce ego pono uellus lane in area, et si factus fuerit ros in uellere, in omnem uero terram siccitas, sciam quoniam saluum facis in manu mea Isrel, sicut locutus es. Et factum est sic: et diluculo uigilauit Gedeon in crastinum, et expressit uellus; et decucurrit ros de uellere plena peluis aque. Et dixit Gedeon ad Dominum: Non irascatur furor tuus in me, Domine, et loquar adhuc semel, et tentabo adhuc semel in uellere. Fiat siccitas in uellere tantum, in omnem autem terram fiat ros. Et fecit Deus sic in nocte illa, et facta est siccitas in uellere tantum, super omnem autem terram ros . Non uideo quid hic aliud figuratum et prenuntiatum sit, nisi ut aream intelligamus orbem terrarum, locum autem uelleris populum Isrel. Nouimus enim illam quondam gentem diuini sacramenti gratia tanquam celesti rore perfusam; cuius muneris per omnes in circuitu gentes, quia eo carebant, tanquam siccitas erat. Erat autem apud illum populum hoc munus in uellere, id est in uelamine et quasi in nube secreti [1 1Kb] , quia nondum fuerat reuelatum. Nunc autem uidemus orbem terrarum iam reuelato rore saginari per Euangelium Domini nostri Iesu Christi, quod tunc in illo tegmine figurabatur: illam uero gentem amisso sacerdotio quod habebat, quia in Scripturis non intelligit Christum, tanquam in sicco uellere remansisse. Nec in talibus tamen rerum figuris, quamuis non uideam quid hic aliud possit intelligi, uolo queramus Ecclesiam. Prorsus que alicuius uel talis interpretationis indigent, interim seponamus: non quia falsa sunt, que hoc modo de talibus tanquam inuolucris interpretando soluuntur; sed quia uel interpretem querunt, nolo in eis nostra ingenia comparentur; sed aperta ueritas clamet, luceat, in obturatas aures irrumpat, dissimulantium oculos feriat; nemo in eis latebris querat false sue sententie locum, omnem conatum contradicendi confundat, omnem frontem impudentis elidat.

CAPUT uI.---11. O Donatiste, Genesim legite. Per memetipsum iuraui, dicit Dominus, Propter quod fecisti uerbum hoc, et non pepercisti filio tuo amantissimo  propter me, nisi benedicens benedicam te, et implendo implebo semen tuum tanquam stellas celi, et tanquam arenam que secus oram maris est, et hereditate possidebit semen tuum ciuitates aduersariorum [1 1Kb] , et benedicentur in semine tuo omnes gentes terre, quia obaudisti uocem meam . Quid ad hec dicitis? An Iudeorum nobiscum peruersitate contenditis, ut dicatis in solo populo nato ex carne Abrahe intelligendum semen Abrahe? Sed Iudei Paulum apostolum non legunt in synagogis suis, quem uos legitis in conuenticulis uestris. Quid ergo dicat Apostolus, audiamus. Querimus enim iam, quemadmodum intelligendum sit semen Abrahe. Fratres, inquit, secundum hominem dico, tamen hominis confirmatum testamentum nemo irritum facit, aut superordinat. Abrahe dicte sunt promissiones et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus . Ecce in quo semine benedicuntur omnes gentes. Ecce testamentum Dei: aperite aures. Hominis, inquit, confirmatum testamentum nemo irritum facit, aut superordinat. Quare uos irritum facitis testamentum Dei, dicendo nec in omnibus gentibus esse completum, et periisse iam de gentibus in quibus erat semen Abrahe? Quare superordinatis dicendo, in nullis terris heredem permanere Christum, nisi ubi potuit coheredem habere Donatum? Non inuidemus alicui: legite nobis hoc de Lege, de Prophetis, de Psalmis, de ipso Euangelio, de apostolicis Litteris: legite, et credimus; sicut nos uobis legimus et de Genesi et de Apostolo, quia in semine Abrahe, quod est Christus, benedicuntur omnes gentes.

12. Audite hoc idem testamentum ad Isaac etiam filium Abrahe. Facta est autem fames super terram, preter famem que ante facta est in tempore Abrahe. Abiit autem Isaac ad Abimelech regem Philistinorum [2 1Kb] in Gerara: et apparuit illi Dominus, et dixit, Noli descendere in Aegyptum, habita autem in terra quam tibi dixero, et habita in terra hac, et ero tecum, et benedicam te. Tibi enim et semini tuo dabo omnem terram hanc: et statuam iusiurandum tecum, quod iuraui Abraham patri tuo: et ampliabo semen tuum tanquam stellas celi; et dabo tibi et semini tuo omnem terram hanc: et benedicentur in semine tuo omnes gentes terre, pro his que obaudiuit Abraham pater tuus uocem meam, et seruauit precepta mea, et iustitias meas, et legitima mea . Respondete ad ista. Semen quippe Abraham, hoc idem semen est et Isaac, quod est Christus. Quomodo enim uenerit Christus ex tribu Iuda in carne per uirginem, quis quoquo modo Christianus ignorat?

13. Audite hoc idem testamentum ad Iacob. Et exiit Iacob a puteo iurationis, et profectus est in Charram, et deuenit in locum, et dormiuit in loco illo, quoniam solis occasus erat: et sumpsit lapidem ex lapidibus loci, et posuit ad caput suum, et dormiuit in  loco illo. Et uisum uidit, et ecce scala stabilita super terram, cuius caput pertingebat ad celum, et Angeli Dei ascendebant et descendebant per illam: et Dominus incumbebat super illam, et dixit, Ego sum Dominus Deus Abraham patris tui, et Deus Isaac. Noli timere; terram in qua tu dormis super eam, tibi dabo eam et semini tuo. Et erit semen tuum sicut arena terre, et multiplicabitur supra mare, et in Africum, et in Aquilonem, et ad Orientem. Et benedicentur in te omnes tribus terre, et in semine tuo. Et ecce ego sum tecum custodiens te in omni uia quacumque ibis, et reducam te in terram hanc: quia non te derelinquam, donec faciam omnia que tecum locutus sum . Ecce cui promissioni resistitis, ecce quam firmum testamentum irritum facitis. Dicit Deus, Non te derelinquam, donec faciam omnia que tecum locutus sum: et uos contradicitis, dicentes ut uobis potius credamus quidquid criminis obiicitis ignoto et ignaro orbi terrarum; Deo autem dicenti, Non relinquam donec faciam, non credamus.

14. Legite nobis de Scripturis canonicis eos tradidisse diuinos codices, quos nominatim accusatis; legite tam aperta, quam sunt ista que uobis de Genesi legimus. Non a uobis querimus quid lapis ille significet, quem Iacob sibi ad caput posuit cum dormiret; quid scala stabilita super terram, cuius caput pertingebat ad celum; quid Angeli Dei ascendentes et descendentes per illam. Requirant ista prudentiores atque doctiores, et in populo pacato eloquantur, ubi non obstrepat improba contradictio, de obscuritate sacramenti et enigmate lectionis armans impudentiam suam. Non desunt corda fidelium, que commemoret Dominus ex Euangelio, ubi ait, cum uidisset Isrelitam in quo dolus non erat, quia Iacob qui has uidit scalas, ipse dictus est Isrel: non desunt ergo, quos inde ipse commemoret Dominus; ibi quippe ait, uidebitis celum apertum, et Angelos Dei ascendentes et descendentes super Filium hominis , id est, super semen Abrahe, in quo benedicuntur omnes gentes. Sed hec non inculco recusantibus. Ecce quod audite: Erit semen tuum sicut arena terre, et multiplicabitur supra mare, et in Africum, et in Aquilonem, et in Orientem: et benedicentur in te omnes tribus terre, et in semine tuo. Date mihi hanc Ecclesiam, si apud uos est: ostendite uos communicare omnibus gentibus, quas iam uidemus in hoc semine benedici. Date hanc, aut furore deposito accipite, non a me, sed ab illo ipso in quo benedicuntur omnes gentes. Hec de primo Legis libro commemorasse suffecerit: plura innotescent sine impia contentione et cum pia dilectione legentibus.

CAPUT uII.---15. Quid in Prophetis, quam multa et quam manifesta sunt testimonia Ecclesie per omnes gentes toto terrarum orbe diffuse? Unde pauca commemorabo, plura relinquens otio diligentie cum Dei timore legentibus. Accipiamus per os Isaie sancti diuina responsa, et eius ora tanquam Dei oracula sciscitemur. Sileant humanarum contentionum animosa et perniciosa certamina: inclinemus aurem uerbo Dei  Dicat Isaias ubi Ecclesiam sanctam Deo reuelante preuiderit, ut in uerbis futura dicentis iam nunc presentia uideamus. Repleta est, inquit, uniuersa terra ut cognoscat Dominum, ut aqua multa operiat mare. Et erit in illa die radix Iesse, et qui exsurget principium habere in nationes, in eum gentes sperabunt . Radicem Iesse Christum esse ex semine Dauid secundum carnem natum, nullus quoquo modo christianus ignorat: et si contentiosus est, cum Apostolo contendat, qui hoc testimonio in Litteris suis utitur . Item dicit: Germinabit et florescet Isrel, et replebitur orbis terrarum fructu eius . Isrel nempe filius fuit Isaac, nepos Abraham, cui promissum est quod in semine eius benedicerentur omnes gentes: quod semen Christum interpretatur Apostolus. uenit autem Christus ex semine Abraham per Isaac et per Isrel, et deinceps, sicut generationes ad ortum Christi pertinentes euangelista contexit . Qui ergo uult contra disputare, contradicat Euangelio, neget ex semine Isrel uenisse Christum, ut possit negare quod Isaias dicit, Germinabit et florescet Isrel, et replebitur orbis terrarum fructu eius. Item dicit: Ego Deus primus, et in his que aduenient ego sum. uiderunt gentes, et timuerunt fines terre . Hoc est quod alibi Scriptura dicit, Primus et nouissimus , ut sit et , que sunt littere in signo Christi omnibus note. Pro eo enim quod ibi est, nouissimus, hic positum est, et in his que aduenient ego sum. Huic ergo manifestationi contradicunt, qui nolunt credere, imo qui nolunt iam uidere compleri quod sequitur: uiderunt gentes; et timuerunt fines terre. Item paulo post: Iacob puer meus, suscipiam illum; Isrel electus, suscepit eum anima mea. Dedi Spiritum meum in illum: iudicium gentibus proferet. Non clamabit, neque cessabit, neque audietur foris uox eius. Arundinem quassatam non confringet, et lignum fumigans non exstinguet, sed cum ueritate proferet iudicium. Refulgebit, et non confringetur, donec ponat in terra iudicium: et in nomine eius gentes sperabunt . Hoc testimonium de Christo intelligendum, et in Euangelio positum est. Qui audet, contradicat: qui autem non audet, speret in eum cum gentibus, et ab unitate gentium in eum sperantium non recedat; aut si recesserat, redeat, ne pereat.

16. Item dicit Isaias: Et nunc sic dicit Dominus: Qui finxit me in utero seruum sibi, ut congregem Iacob et Isrel ad eum; appropinquabo illum, et honorabor coram Domino [1 1Kb] , et Deus meus erit mihi uirtus. Et dixit mihi: Maximum tibi erit hoc, uocari te puerum meum, ut constituas tribus Iacob, et prolem Isrel conuertas. Et posui te in testamentum generis in lucem gentium, ut sis salus usque ad fines terre. Et paulo post: Sic dicit, inquit, Dominus Isrel: Tempore aptissimo exaudiui te, et in die salutis adiuui te. Certe ista uerba cum commemorasset apostolus Paulus,  nonnisi in Christianis ostendit impleri. Connexuit enim dicens: Ecce nunc tempus acceptabile, ecce nunc dies salutis . Audiamus ergo quid Isaias adiungat: Dedi te, inquit, in testamentum gentium, ut incolas terram, et possideas hereditatem deserti. Et interpositis deinde connectit, et dicit: Ecce isti a longinquo uenient; hi autem ab aquilone et mari; alii autem ex terra Persarum. Exsulta, celum, et in letitia esto, terra: emittant montes iucunditatem; quoniam misertus est Deus populi sui, et humiles populi sui allocutus est. Dixit autem Sion: Dereliquit me Dominus, et Deus oblitus est mei. Numquid capiet obliuio mulierem filii sui, uel potest fieri ut non misereatur fetus uteri sui? Nunc ecce et si illam obliuio habebit, me tamen tui nullo modo obliuio capiet, dicit Dominus. Ecce super manus meas descripsi tuos muros, in conspectu etiam meo es in perpetuum, et breui edificaberis ab his a quibus euersa es. Cum igitur per apostolicam uocem non sinamur hoc de populo Iudeorum, sed de Christianorum intelligere, quid intellecturi sumus in eo quod ait hoc loco Isaias, Et breui edificaberis ab his a quibus euersa es; nisi reges terre qui primo persequebantur Ecclesiam, post adiuturos eam tanto ante predictum? Sed quia multi eorum in suis iniquitatibus morituri erant, adiungit et dicit: Et qui desolauerunt te, discedent a te. Deinde quia omnes gentes adiungerentur Ecclesie, sequitur et dicit: Circumspice ubique oculis tuis, et uide uniuersos. uiuo ego, dicit Dominus: omnes hos indues te, et dispones eos ut ornamentum noue nupte; quoniam que deserta fuerunt in te, et corrupta et delapsa, nunc in maxima arctura erunt per eos qui commorantur istic: longe a te efficiantur, qui te transuorabant [1 1Kb] . Dicent enim in aures tuas filii tui quos amisere. Angustia nobis est in isto loco, facito itaque nobis etiam nunc locum in quo commoremur. Tu uero dices in corde tuo: Quis generauit mihi istos, cum sciam esse me sine filiis et uiduam? Quis ergo istos educauit mihi? Ego enim derelicta fui sola, hi autem mihi ubi erant? Sic dicit Dominus: Ecce tollam in nationes manus meas, et in insulas signum meum, et adducam filios tuos in sinu, filias etiam tuas super humeros portabunt: et erunt reges educatores uestri; que autem principales sunt, nutrices uestre, super terram declinantes faciem deprecabuntur te, et uestigia pedum tuorum elingent, et scies quoniam ego Dominus, nec erubesces . Et paulo post adiungit, et dicit: Audite me; audite, populus meus; reges quoque, intendite mihi; quoniam lex a me prodiet, et iudicium meum in lucem gentibus. Appropinquat mature iustitia mea, et salutare meum proficiscetur, et in brachio meo gentes saluantur . De hoc brachio Scripturas apostolicas consulamus. Cum enim apostolus Paulus de Iudeorum infidelitate eiusdem prophete testimonium posuisset, quod eis Christus non fuerit reuelatus, hoc posuit: Quis credidit auditui nostro? et brachium Domini cui  reuelatum est ? Deinde in consequentibus adiungit Isaias et dicit: Erumpant [1 1Kb] letitia simul deserta Ierusalem, quoniam misertus est eius, et eruit Ierusalem, et patefaciet Dominus brachium suum sanctum in conspectu uniuersarum gentium, et uidebunt omnes nationes usque ad ultima terre [2 1Kb] salutem que a Deo est . Quis tam surdus, quis tam demens, quis tam mente cecus, ut [3 1Kb] his tam euidentibus testimoniis obloquatur?

17. Sed ad manifestiora ueniamus. Certe sacratissimas nuptias in Scripturis nouimus; sponsum et sponsam, Christum et Ecclesiam. Utrumque describit Isaias, ne forte in eorum aliquo erremus, quod cui acciderit, utrumque amittit. Quia de hoc coniugio in sacramento dictum est, sicut testatur Apostolus, Erunt duo in carne una . Sic ergo prior ipse describitur: post multa que de illo ita dicit Isaias, ut et ipsi obmutescant Iudei; ne longum sit omnia memorare, hoc paululum aduertite. Et peccata, inquit, eorum ipse portabit, ideo hereditate possidebit multos, et fortium partietur spolia, propter quod tradita est in mortem anima eius, et inter iniquos deputatus est, et ipse peccata multorum sustinuit, et propter iniquitates nostras traditus est . Hec de Domino nostro Iesu Christo tanto ante predicta et prophetata fatemini [4 1Kb] . Hic ergo sponsus utquid traditus est ad mortem, utquid inter iniquos deputatus est tanta humilitate celsitudinis sue? Quid egit, quid acquisiuit? Quis ita surdus est, ut hec non audiat? quis ita obtusus [5 1Kb] , ut non intelligat? quis ita cecus, ut non uideat? Ideo, inquit, ipse hereditate possidebit multos, et fortium partietur spolia, propter quod tradita est in mortem anima eius et inter iniquos deputatus est. Quid est, heretici, quod de paucitate gloriamini, si propterea Dominus iehsu Christus traditus est ad mortem, ut hereditate multos possideret? Et qui sunt hi multi, uel quam late occupant terram; que sequuntur audiamus.

18. Prenuntiato sponso et expresso, procedat et sponsa in uerbis Isaie: legamus eam in ueritate paginarum sanctarum, et agnoscamus in orbe terrarum. Hoc testimonium de sancta Ecclesia predictum etiam Paulus apostolus posuit. Non est quo fugiat contentiosa tergiuersatio hereticorum. Letare, sterilis, inquit, que non paris; erumpe et exclama, que non parturis; quoniam multi filii deserte, magis quam eius que habet uirum . Ubi est, inquam, quod de paucitate gloriamini? Nonne isti sunt multi, de quibus paulo ante dictum est, Ideo ipse hereditate possidebit multos? Nam que est hereditas eius, nisi Ecclesia eius? Multi, inquit, filii deserte, magis quam eius que  habet uirum: Synagogam scilicet Iudeorum uolens intelligi uirum habentem, quoniam acceperat legem. Hinc iam potest diiudicari quod dicimus. Comparent isti multitudinem suam in Afris uel in Africa constitutam, cum multitudine Iudeorum per omnes terras quacumque dispersi sunt, et uideant quam sint in illorum comparatione paucissimi. Quomodo ergo de se dictum assignabunt, Multi filii deserte, magis quam eius que habet uirum? Rursus comparent multitudinem Christianorum per omnes gentes, quibus non communicant, et uideant quam pauci sint in comparatione omnes Iudei; et tandem aliquando intelligant in Ecclesia catholica toto orbe diffusa, istam prophetiam esse completam: Multi filii deserte, magis quam eius que habet uirum. Sed cui habenti uirum hec deserta prelata fuerit in multitudine filiorum, sit obscurum, sit in enigmate: hanc tamen esse Ecclesiam Christi, de qua dictum est, Multi filii deserte, magis quam eius que habet uirum, quisquis contradicit, non mihi, sed Apostolo contradicit.

19. Unde autem multos filios esset habitura, consequenter adiungit, et ait: Dixit enim Dominus, Dilata locum tabernaculi tui et [1 1Kb] aularum tuarum; fige, noli parcere, longos fac funiculos tuos, et palos tuos confirma, adhuc in dextram et in sinistram extende: et semen tuum gentes possidebit, et ciuitates desertas inhabitabis. Ne timeas, quoniam preualebis, neque uerearis quod detestabilis fueris. Confusionem eternam obliuisceris, ignominie uiduitatis tue non eris memor: quoniam ego Dominus qui facio te, Dominus nomen illi, et qui liberauit te, Deus Isrel uniuerse terre uocabitur. . Ecce quousque iussa est extendere funiculos, donec Deus eius Isrel uniuerse terre uocetur. De illa quippe et ei dicitur alio loco per eumdem prophetam: Propter Sion non tacebo, et propter Ierusalem non quiescam, donec prodeat sicut lux iustitia mea; saluatio autem mea sicut facula ardebit, et uidebunt omnes gentes iustitiam tuam, et reges honorem tuum: et uocabit te nomine tuo nouo, quod Dominus uocauit illud; et eris corona pulchritudinis in conspectu Domini, et diadema regni in manu Dei tui; et iam non uocaberis derelicta, et terra tua non uocabitur deserta. Tu enim uocaberis uoluntas mea, et terra tua orbis terrarum . Quid dici manifestius adhuc exigendum est? Ecce ex uno propheta quam multa, quam clara! et tamen resistitur et contradicitur, non cuiquam homini, sed Spiritui Dei, et euidentissime ueritati. Et tamen ab eis qui nomine christiano gloriari uolunt, glorie Christi ipsius inuidetur, ne ista, que tanto ante de illo prenuntiata sunt, credantur impleri, cum iam non prenuntiantur, sed ostenduntur, uidentur, tenentur. Iamuero si de omnibus Prophetis Ecclesie presignate, quam sicut legimus, cernimus, testimonia colligere in hanc unam Epistolam uelim; uereor ne ipse uidear iudicare pauca esse,  que tam multa sunt, ut ex isto solo Isaia si omnia congregare uellem, modum debiti sermonis excederem.

CAPUT uIII.---20. Iam ergo pauca de Psalmis audiamus, tanto ante cantata, et nunc iam compleri cum magno gaudio uideamus. Et prius illud ipsum quod Petilianus in Epistola sua quo ore posuerit [1 1Kb] nescio, audiant et iudicent. Dominus dixit ad me: Filius meus es tu; ego hodie genui te. Postula a me, et dabo tibi gentes hereditatem tuam, et possessionem tuam fines terre . Quis enim christianus unquam dubitauit hoc de Christo esse predictum, aut hanc hereditatem aliud quam Ecclesiam esse intellexit? Et quia bonos et malos intra eadem retia Sacramentorum erat habitura, Reges eos, inquit, in uirga ferrea, tanquam uas figuli conteres eos. Eadem quippe firma et inflexibili iustitia boni reguntur, mali conteruntur.

21. Quis tam deuius et absurdus est a diuinis eloquiis, qui non ipsum Euangelium recognoscat, cum cantatur ille psalmus ubi scriptum est, Foderunt manus meas et pedes meos, dinumerauerunt omnia ossa mea. Ipsi uero considerauerunt et conspexerunt me, diuiserunt sibi uestimenta mea, et super uestimentum meum miserunt sortem ? Quando etiam cum hoc factum Euangelista narraret, huius testimonii memor fuit. Quid autem huius crucis pretio, quid tante celsitudinis tanta humilitate, quid illo innocentissimo et diuino sanguine comparatum est, nisi quod illic in consequentibus dicitur: Commemorabuntur, et conuertentur ad Dominum uniuersi fines terre; et adorabunt in conspectu eius uniuerse patrie gentium: quoniam Domini est regnum, et ipse dominabitur gentium ? Nonne Apostolus de predicatoribus Noui Testamenti dictum exposuit quod scriptum est, In omnem terram exiuit sonus eorum, et in fines orbis terre uerba eorum ? De quo alio nisi de Christo intelligitur: Deus deorum Dominus locutus est, et uocauit terram a solis ortu usque ad occasum; ex Sion species decoris eius ? Cuius, nisi Christi uox est, Dormiui conturbatus? Et unde conturbatus, sequitur et dicit, Filii hominum dentes eorum arma et sagitte, et lingua eorum machera acuta: quorum nisi eorum qui clamauerunt, Crucifige, crucifige ? Utquid hoc totum? Cui bono, cui lucro? Audi quid sequatur: Exaltare super celos, Deus, et super omnem terram gloria tua . Ecce habes Christum in passione dormisse, et resurrectione super celos ascendisse. Et unde gloria eius super omnem terram, nisi quia Ecclesia eius per omnem terram? In his duabus sententiis breuissimis, uos, heretici, totum quod inter nos agitur interrogo. Exaltare, inquit, super celos, Deus, et super omnem terram gloria tua. Cur Dominum Christum exaltatum super celos predicatis, et eius glorie super omnem terram non communicatis?

 22. Psalmus septuagesimus primus in Salomonem titulatur: sed quia ita dicta sunt que in illum regem temporalem, et postea grauiter peccantem, conuenire non possunt, etiam contra ipsos Iudeos de Christo esse predicta inuictissime defenduntur. Nullus autem hoc christianus negat. Talia enim dicta sunt, de quibus dubitari non possit, quod ad Christum pertineant. Ibi etiam dicuntur hec, ubi agnoscatur Ecclesia toto orbe diffusa, omnibus etiam regibus Christo subiugatis  : Et dominabitur, inquit, a mari usque ad mare, et a flumine usque ad terminos orbis terre. A flumine utique ubi eum Spiritus sanctus in columbe specie, et uox de celo manifestauit. Deinde sequitur: Coram illo decident Aethiopes, et inimici eius terram lingent. Reges Tharsis et insule munera offerent, reges Arabum et Saba dona adducent. Et adorabunt eum omnes reges [1 1Kb] , omnes gentes seruient ei. Et paulo post: Et benedicentur in eo omnes tribus terre, omnes gentes magnificabunt eum. Benedictus Dominus Deus Isrel, qui fecit mirabilia solus. Et benedictum nomen glorie eius in eternum et in seculum seculi. Et replebitur gloria eius omnis terra. Fiat, fiat. Ite nunc, Donatiste, et clamate: Non fiat, non fiat. uicit uos Dei uerbum dicens: Fiat, fiat. Ecce manifestata est in Psalmis Ecclesia toto orbe diffusa, super quam requiescit gloria regis eius. Unde et ipsa regina est sponsa eius, de qua ei dicitur in quadragesimo quarto psalmo: Astitit regina a dextris tuis, in uestitu deaurato, circumamicta uarietate. Et ad eam ipsam exhortandam continuo diuinus sermo dirigitur: Audi, filia, et uide, et inclina aurem tuam, et obliuiscere populum tuum et domum patris tui; quoniam concupiuit rex speciem tuam, quia ipse est Deus tuus. Attendite unde ceperit alloqui sponsam Christi diuina prophetia: Audi, inquit, filia, et uide. uos autem nec audire uultis hec predicta, nec uidere completa: et tamen et auditis et uidetis inuiti. Audite ergo quid paulo post ei dicitur: audite hoc ex pagina diuina quomodo prenuntietur, et uidete in omni terra quomodo compleatur. Pro patribus tuis, inquit, nati sunt tibi filii, constitues eos principes super omnem terram. Quam multa preteream de hac re testimonia Scripturarum, norunt, qui legunt; et ego noui, sed onerare Epistolam nolo, cui responderi flagito.

CAPUT IX.---23. Quid ad hec dicturi sunt que commemoraui ex Lege, et Prophetis, et Psalmis, de Christi Ecclesia, que toto orbe diffunditur, cui malunt repugnare peruersi, quam communicare correcti? Quid, inquam, dicturi sunt, utrum hec falsa esse, an obscura? Sed falsa esse non audent dicere: premuntur enim mole tante auctoritatis. Hec ergo cum uera esse fateantur, impleri non posse contendunt: quasi aliud sit prophetiam crimine falsitatis arguere, quam dicere, que prenuntiauit, non posse compleri. Hoc est enim dicere non esse prophetiam, sed potius pseudoprophetiam. Et cum quesieris ab eis, cur hec impleri  non possint; respondent: Quia homines nolunt. Cum arbitrio quippe libero, inquiunt, homo creatus est, et si uult, credit in Christum; si non uult, non credit: si uult perseuerat in eo quod credit; si non uult, non perseuerat. Et ideo cum cepisset per orbem terrarum crescere Ecclesia, noluerunt homines perseuerare, et defecit ex omnibus gentibus christiana religio, excepta parte Donati. Quasi uero nescierit Spiritus Dei futuras hominum uoluntates. Quis hoc insanissimus dixerit? Cur ergo non hoc potius prenuntiauit, quod de uoluntatibus hominum sciebat futurum? Hoc enim modo quo isti putant hec esse predicta, quisquis uoluerit potest esse propheta, ut cum ea que predixerit, impleta non fuerint, respondeat, Homines noluerunt: libero enim arbitrio christiani sunt. Hoc modo poterat aliquis prophetare Christum non in cruce passurum, sed gladio moriturum; ut cum aliter factum esset, responderet, Quid ego feci? Homines in libero arbitrio constituti noluerunt ei facere quod ego predixeram, et hoc fecerunt quod ipsi uoluerunt. Iam cui non occurrat, quam multa isto modo poterant prophetari, uel etiam possunt a quibuslibet hominibus? Quis enim dubitauerit quod Iudas Christum, si uoluisset [1 1Kb] , non utique tradidisset: et Petrus, si uoluisset, ter Dominum non negasset? Sed ideo fuit de istis certa predictio, quia et Deus etiam futuras preuidet uoluntates.

CAPUT X.---24. uerumtamen quanquam hec et tardis cordibus pateant, audiamus hinc et ipsius uerbi uocem ore proprie carnis expressam. Certe cum post resurrectionem preberet se etiam contrectandum atque palpandum manibus dubitantium discipulorum, et cum accepisset coram illis, et manducasset quod ei porrexerant, dixit eis: Isti sunt sermones quos locutus sum ad uos, cum adhuc essem uobiscum, quia oportebat adimpleri omnia scripta in Lege Moysi, et Prophetis, et Psalmis de me. De quo autem, nisi de illo scripta sunt, que nos quoque commemorauimus ex Lege, et Prophetis, et Psalmis, sicut per singula demonstraui? Cum ergo ipse dicat qui ueritas est , Oportebat adimpleri omnia; quomodo isti negant, nisi quia ueritati inimici sunt? Si autem obscura esse adhuc dicunt, et hinc ipsum caput audiamus uerissimum demonstratorem corporis sui. Cum enim dixisset, quia oportebat adimpleri omnia scripta in Lege Moysi, et Prophetis, et Psalmis de me; tanquam quereremus utrum in eo quod dixit, de me, illic intelligenda esset Ecclesia, propter id quod scriptum est, Erunt duo in carne una ; ut non solum de capite, uerum etiam de corpore certa diuina oracula teneremus, sequitur Euangelista et dicit: Tunc aperuit illis sensum, ut intelligerent Scripturas, et dixit illis: Quoniam sic scriptum est, et sic oportebat Christum pati, et resurgere a mortuis tertia die. Hic ipsum caput ostenditur, quod etiam se manibus discipulorum prebuit contrectandum.  uide quemadmodum de corpore adiungat, quod est Ecclesia, ut nos nec in sponso, nec in sponsa errare permittat. Et predicari, inquit, in nomine eius penitentiam, et remissionem peccatorum per omnes gentes, incipientibus ab Ierusalem . Quid hac uoce ueracius, quid diuinius, quid manifestius? Me piget eam commendare uerbis meis, et hereticos non pudet eam oppugnare uerbis suis.

25. Dicant ea testimonia, que posui de Lege, et Prophetis, et Psalmis, obscura esse et figurate dicta etiam aliter posse intelligi; quanquam et in eis egerim quantum potui, ut nec hoc audeant dicere: sed ecce dicant. Numquid et hoc obscure dictum, aut enigmatis uelamento inumbratum est, quod ipse Christus dixit: Quia sic scriptum est, et sic oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem? Si obscurum est, Dormiui conturbatus; numquid obscurum est, quia oportebat Christum pati? Si obscurum est, Exaltare super celos, Deus; numquid obscurum est, et resurgere tertia die? Si obscurum est, Super omnem terram gloria tua ; numquid obscurum est, et predicari in nomine eius penitentiam, et remissionem peccatorum per omnes gentes? Si obscurum est, Deus deorum Dominus locutus est, et uocauit terram, a solis ortu usque ad occasum; numquid obscurum est, et predicari in nomine eius penitentiam et remissionem peccatorum per omnes gentes? Sic enim terra uocata est a solis ortu usque ad occasum, quemadmodum ipse ait, Non ueni uocare iustos, sed peccatores in penitentiam . Si obscurum est, Ex Sion species decoris eius ; numquid obscurum est, incipientibus ab Ierusalem? Ipsa est enim Sion que Ierusalem. Sed quid ad me? Dicant ea que posui de Lege, et Prophetis, et Psalmis, non pertinere ad hec uerba Domini, que in Euangelio leguntur: non curo, nec resisto. Certe tamen nisi in Lege, et Prophetis, et Psalmis hoc predictum esset, siue in eis testimoniis que ipse adhibui, siue in aliis, nequaquam dixisset Dominus, Oportet impleri omnia que scripta sunt in Lege Moysi, et Prophetis et Psalmis de me: ac deinde aperto eorum sensu ut intelligerent Scripturas, doceret ea ipsa que de illo scripta sunt in Lege, et Prophetis, et Psalmis, eo modo ut diceret, Quoniam sic scriptum est, et sic oportebat Christum pati et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem. Non ego potuerim in Lege, et Prophetis, et Psalmis hec scripta cognoscere: ibi tamen hoc esse scriptum ille dicit, qui ueritas est. Sed etsi hec ibi scripta esse non diceret, procul dubio sufficeret Christianis quod Christus ipse dixisset, oportere predicari in nomine suo penitentiam et remissionem peccatorum per omnes gentes, incipientibus ab Ierusalem. Sed dubitantes discipulos suos quamuis conspecto et contrectato eius corpore, maiore documento Scripturarum uoluit confirmare, quam quod se ipse uisibilem atque  palpabilem mortalium sensibus admouebat.  Teneamus ergo Ecclesiam ex ore Domini designatam, unde ceptura, et quousque peruentura esset; ceptura scilicet ab Ierusalem, et peruentura in omnes gentes.

26. Hic iam quisquis dixerit, Ierusalem non illam uisibilem ciuitatem intelligendam, sed figurate positam, ut spiritualiter accipiatur tota Ecclesia eterna in celis, et ex parte in terris peregrina; potest dicere etiam illud figurate dictum, Quia oportebat Christum pati, et resurgere tertia die. Quod quisquis dixerit, nec quoquo modo christianus habendus est. Sicut ergo illud proprie positum est, ita et quod adiunctum est de omnium gentium Ecclesia incipiente ab Ierusalem. Exposuit enim Dominus hec de se dicta esse in Lege, et Prophetis, et Psalmis: et utique ipsa expositio non potuit esse figurata; alioquin non esset expositio. Deinde cum Ierusalem figurate posita et spiritualiter intellecta uniuersam Ecclesiam significet, quomodo uniuersa Ecclesia incipit ab uniuersa Ecclesia, tanquam Ierusalem incipiat ab Ierusalem? Manifestum est ergo proprie positum de illa ciuitate, unde etiam cepisse probatur Ecclesia, etiam atque etiam ipso manifestante, et nullam insidiarum latebram calliditati heretice relinquente. Sic enim sequitur et dicit: Et uos horum testes; et ego mitto promissionem meam super uos. uos autem sedete in ciuitate quoadusque induamini uirtute ex alto. In qua utique ciuitate sedere eos iussit quoadusque induerentur uirtute ex alto, id est, Spiritu sancto, quem se missurum esse promiserat, ab ea ciuitate cepturam predixit Ecclesiam. Si autem non eam putant esse Ierusalem, audiant quod sequitur: Produxit autem illos usque Bethaniam, et leuauit manus suas, et benedixit illos. Et factum est cum benedixisset illos, discessit ab eis. Et ipsi reuersi sunt cum gaudio magno in Ierusalem, et fuerunt semper in templo laudantes Deum . Ecce ubi ostenditur illa ciuitas, in qua eos sedere iussit, donec induerentur uirtute ex alto.

CAPUT XI  .---27. Et hic quidem quot diebus cum eis fuerit, posteaquam se uiuum post passionem suam oculis eorum et manibus demonstrauit, pretermissum est; non autem tacetur in Actibus Apostolorum, ubi rursus eadem manifestatione uerborum dominicorum futura per orbem terrarum prenuntiatur Ecclesia: ubi nullus omnino dubitare permittatur, nisi qui de sanctarum Scripturarum fide dubitat, illam esse Ierusalem uisibilem ciuitatem, unde cepit Ecclesia post Domini Iesu Christi resurrectionem et ascensionem; nec aliud eum uoluisse ostendere, nisi huius terre loca, unde illi daret initium, et quomodo eam per cuncta inde diffunderet. Sic enim scriptum est in Actibus Apostolorum: Primum quidem sermonem feci de omnibus, o Theophile, que cepit iehsu facere et docere usque in diem quo Apostolos elegit per Spiritum sanctum, mandans eis predicare Euangelium: quibus et manifestauit se ipsum post passionem suam in multis signis, per dies quadraginta apparens eis, et disputans  de regno Dei. Et cum conuersaretur cum eis, precepit eis ne discederent ab Ierosolymis, sed exspectarent promissionem eius, quam audistis, inquit, ex ore meo. Quia Ioannes quidem baptizauit aqua, uos autem Spiritu sancto baptizabimini, quem et accepturi estis non post multos hos dies. At illi quidem conuenientes interrogabant eum, dicentes: Domine, si in tempore hoc restitues regnum Isrel? Quibus respondens dixit: Non est uestrum scire tempora uel momenta [1 1Kb] , que Pater posuit in sua potestate; sed accipietis uirtutem Spiritus sancti superuenientem in uos, et eritis mihi testes in Ierusalem, et in tota Iudea, et Samaria, et usque in totam terram . Ecce et hic manifestatum est unde ceptura, et quousque peruentura esset Ecclesia.

28. Quid ad hec dicunt qui christianos se superbissime dicunt, et Christo apertissime contradicunt? Nos hanc Ecclesiam tenemus, contra istas diuinas uoces nullas humanas criminationes admittimus. Mouet enim nos plurimum, quod Dominus noster, cui non credere sacrilegum et impium est, nouissimis uerbis suis, que habuit in terra, hec primitiue Ecclesie documenta salubria et nouissima dereliquit. His enim dictis mox ascendit in celum: premunire uoluit aures nostras aduersus eos, quos procedentibus temporibus exsurrecturos esse predixerat, et dicturos, Ecce hic est Christus, ecce illic . Quibus ne crederemus admonuit. Nec ulla nobis excusatio est, si crediderimus contra uocem pastoris, tam claram, tam apertam, tam manifestam, ut nemo uel obtusus et tardus corde possit dicere, Non intellexi. Quis enim non intelligat, Sic oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem? Quis non intelligat, Eritis mihi testes in Ierusalem, et in tota Iudea, et Samaria, et usque in totam terram? His dictis, eleuatus est, et nubes suscepit eum, et uiderunt eum euntem in celum? Quid hoc est, rogo? Cum uerba nouissima hominis morientis audiuntur, ituri ad inferos, nemo eum dicit esse mentitum, et impius iudicatur heres, qui forte illa contempserit: quomodo ergo effugiemus iram Dei, si uel non credentes, uel contemnentes repulerimus uerba nouissima, et unici Filii Dei, et nostri Domini ac Saluatoris, et ituri in celum, et inde prospecturi quis ea negligat, quis obseruet; et inde uenturi, ut de omnibus iudicet? Habeo manifestissimam uocem pastoris mei, commendantis mihi et sine ullis ambagibus exprimentis Ecclesiam: mihi imputabo si ab eius grege, quod est ipsa Ecclesia, per uerba hominum seduci atque aberrare uoluero; cum me presertim admonuerit dicens, Que sunt oues mee, uocem meam audiunt et sequuntur me . Ecce uox eius clara et aperta: hac audita qui eum non sequitur, quomodo se ouem eius dicere audebit? Nemo mihi dicat: O quid dixit Donatus, o quid dixit Parmenianus, aut Pontius, aut quilibet illorum! Quia nec catholicis episcopis consentiendum est, sicubi forte  falluntur, ut contra canonicas Dei Scripturas aliquid sentiant. Sed si custodito [1 1Kb] unitatis et caritatis uinculo in hoc incidunt, fiet in eis quod Apostolus ait; Et si quid aliter sapitis, hoc quoque Deus uobis reuelabit . Iam uero iste diuine uoces de uniuersa Ecclesia, ita manifeste sunt, ut contra eas nisi heretici animosa peruersitate et ceco furore latrare non possint.

29. Sed predictam demonstrauimus Ecclesiam in uerbo Dei sponso eius, siue per Legem, et Prophetas, et Psalmos, siue per os proprium, ab Ierusalem cepturam, et peruenturam usque ad terminos orbis terre: quomodo autem ceperit ab Ierusalem, et in omnes gentes inde diffusa fructificet, in eodem uerbo Dei etiam per Apostolos demonstratur, sicut scriptum est in Actibus Apostolorum, quod iam commemoraui dixisse Dominum, Eritis mihi testes in Ierusalem, et in tota Iudea, et Samaria, et usque in totam terram. Deinde sequitur: Hec cum dixisset, uidentibus illis eleuatus est, et nubes suscepit eum ab oculis eorum. Et cum intuerentur in celum euntem illum, ecce duo uiri astiterunt illis in ueste candida, qui et dixerunt: uiri Galilei, quid statis respicientes in celum? Iste iehsu qui assumptus est a uobis in celum, sic ueniet quemadmodum uidistis eum euntem in celum. Tunc reuersi sunt in Ierusalem a monte qui uocatur Eleon, qui est iuxta Ierosolymam, sabbati habens iter. Et cum introissent, ascenderunt in superiora, ubi erant inhabitantes, Petrus et Ioannes, Iacobus et Andreas, Philippus et Thomas, Bartholomeus et Mattheus, Iacobus Alphei, et Simon Zelotes, et Iudas Iacobi. Hi omnes erant asseruientes unanimes orationi cum mulieribus et Maria, que fuit mater Iesu, et fratribus eius. In his autem diebus surgens Petrus in medio discipulorum, dixit; erat autem turba hominum circiter centum uiginti. Deinde narratur, Petro faciente sermonem, quemadmodum Mathias in locum Iude traditoris Domini subrogatus sit. Et post eius ordinationem sequitur Scriptura dicens: Et cum complerentur dies Pentecostes, erant omnes simul in unum [2 1Kb] : et factus est repente de celo sonus, uelut decurrentis spiritus uehementis, et repleuit totam domum, ubi erant sedentes; et uise sunt illis distribute lingue uelut ignis: consedit autem super unumquemque eorum, et repleti sunt omnes Spiritu sancto, et ceperunt loqui uariis linguis, prout Spiritus dabat pronuntiare illis. Erant autem inhabitantes in Ierusalem Iudei uiri religiosi [3 1Kb] , ex omni gente que est sub celo. Cumque facta esset hec uox, conuenit multitudo, ac mente confusa est, quia audiebat unusquisque eorum sua lingua loquentes eos. Stupebant autem et mirabantur ad inuicem dicentes: Nonne omnes isti qui loquuntur, Galilei sunt? Et quomodo nos audiuimus unusquisque propriam linguam, in qua nati sumus? Parthi, et Medi, et Elamite, et qui inhabitant Mesopotamiam Iudei, et Cappadociam, Pontum, et Asiam, Phrygiamque et Pamphyliam, Aegyptum, et partes Lybie que sunt ad Cyrenen, et qui aduenerant Romani, Iudeique et aduene, Cretenses et Arabes  audiebant loquentes illos suis linguis magnalia Dei. Stupebant autem et hesitabant ad inuicem dicentes: Quidnam uult hoc esse? Alii uero irridebant eos, dicentes: Quia musto repleti sunt isti. Stans uero Petrus cum undecim discipulis, eleuauit uocem suam, et locutus est dicens: uiri Iudei, et uniuersi qui habitatis Ierusalem, hoc uobis notum sit: et cetera, quibus eos exhortabatur ad fidem. Que cum terminasset, sequitur Scriptura ita narrans: His igitur auditis, compuncti sunt corde, dicentes ad Petrum et ad Apostolos: Quid faciemus, uiri fratres? Ostendite nobis. Petrus autem dixit ad eos: Penitentiam agite, et baptizetur unusquisque uestrum in nomine Iesu Christi in remissionem peccatorum, et accipietis gratiam Spiritus sancti. uobis est enim promissio, et filiis uestris, et omnibus qui longe sunt, quoscumque aduocauerit Dominus Deus noster. Et aliis quidem uerbis plurimis testificabatur eis dicens: Saluamini a generatione praua hac. Illi uero recepto uerbo hoc, crediderunt, et baptizati sunt. Et adiecte sunt in illa die anime circiter tria millia . Ecce quemadmodum cepta est [1 1Kb] ab Ierusalem, inde itura Ecclesia per omnes linguas: quod etiam presignatum est in eis, qui ibidem constituti accepto Spiritu sancto linguis omnibus sunt locuti.

30. Iam per alias gentes quemadmodum ierit, quod etiam ipse Petrus predixerat, ubi ait, uobis est promissio et filiis uestris, et omnibus qui longe sunt, quoscumque aduocauerit Dominus Deus noster; deinceps uideamus. Narrantur enim consequenter ea, que tunc gesta sunt Ierosolymis usque ad passionem Stephani diaconi: ubi etiam Saulus commemoratur consentiens occisioni eius. Qua completa, ita deinde narratur: Facta est autem in illa die persecutio magna in Ecclesia que erat in Ierosolymis: omnesque dispersi sunt in regionibus Iudee, et Samarie, exceptis Apostolis, qui remanserunt Ierosolymis. uidete quemadmodum deinceps impleatur, quod per ordinem Dominus dixerat, Eritis mihi testes in Ierusalem, et in tota Iudea, et Samaria, et usque in totam terram Iam in Ierusalem factum erat: sequebatur in Iudea, et Samaria, propter quod illi dispersi sunt in regionibus Iudee, et Samarie. Hoc enim de illis mox dicitur: At illi qui dispersi erant, transeuntes per ciuitates et castella, euangelizabant uerbum Dei. Quia uero ierant et Apostoli, audito quod recepisset Samaria uerbum Dei, quando per impositionem manus eorum acceperunt Spiritum sanctum, ita dicitur de Petro et Ioanne: Petrus autem et Ioannes testificati uerbum Domini, rediebant Ierosolymam, multisque uiris Samaritanorum euangelizabant transeuntes. Deinde narratur de illo Eunucho, qui rediens ab Ierosolymis, a Philippo baptizatus est: et de ipso Philippo dicitur, Angelus autem Domini rapuit Philippum ab eo, et amplius non uidi eum Eunuchus. Ibat autem uia sua gaudens: Philippus autem inuentus est uenisse in Azotum. Unde reuertens euangelizabat per omnes ciuitates usque dum ueniret in Cesaream . Sic ergo inuenitur et per Iudee et Samarie ciuitates predicatum Euangelium  Restabat ergo ut predicaretur ex ordine etiam per omnes gentes, sicut Dominus dixerat, usque in totam terram. uocatur ergo Saulus de celo, fit ex persecutore predicator, et dicit de illo Dominus ad Ananiam: uade, quoniam uas electionis est mihi, ut portet nomen meum coram gentibus, et regibus, et filiis Isrel magnificari. Ego enim monstrabo ei quanta patietur propter nomen meum. Iam itaque tenemus Ecclesiam in Ierusalem, et per totam Iudeam, et Samariam. Unde apertissime paulo post dicitur: Ecclesie quidem per totam Iudeam, et Galileam, et Samariam habebant pacem, instructe et confirmate in timore Domini, et consolatione sancti Spiritus replebantur . Deinde paucis interpositis, uenitur ad eum locum, ubi Cornelius centurio credidit, et cum suis baptizatus est, qui omnes gentiles erant incircumcisi. Quod antequam fieret, Petrus uidit in assumptione mentis, cum oraret, celum apertum, et quatuor initiis ligatum uas quoddam tanquam linteum limpidum, in quo erat omne genus quadrupedum ac ferarum, et uolucrum celi. Et facta est uox: Petre, surge, macta, et manduca. Ait autem Petrus: Domine, nunquam manducaui omne commune et immundum. Et uox rursus ad eum: Que Deus mundauit, tu communia ne dixeris. Quod autem per hoc uisum gentes crediture significate sint, non opus est ut coniiciamus: ipse quippe apostolus hoc exponit in illo uase [1 1Kb] sibi demonstratum. Cum enim ingressus esset domum ubi erat Cornelius, et multi conuenissent, dixit ad eos: uos melius scitis quomodo abominandum sit uiro Iudeo, iungi aut accedere ad alienigenam; sed mihi Deus ostendit, nullum communem aut inquinatum dicere hominem . Ita exposuit illam uocem, quam de animalibus in illo linteo demonstratis audierat, Que Deus mundauit, tu ne communia dixeris. Iam cui non appareat, illo uase significatum orbem terrarum, cum omnibus gentibus? Unde etiam quatuor initiis erat alligatum, propter notissimas quatuor partes, Orientem et Occidentem, Austrum et Aquilonem, quas sepissime Scriptura commendat. Iamuero Paulus missus ad gentes, que loca circumierit disseminans uerbum Dei; et natas confirmans Ecclesias, longum est commemorare. Cui Iudei cum restitissent Antiochie, ipse et Barnabas dixerunt ad eos: uobis oportebat primum loqui uerbum Dei [2 1Kb] ; sed quoniam repulistis illud, et indignos uos iudicastis uita eterna, ecce conuertimur ad gentes. Sic enim precepit nobis Dominus: Posui te lumen gentibus, ut sis in salutem usque in extremum terre. Et sequitur dicens: Audientes autem gentes, perceperunt uerbum Dei, et crediderunt quotquot erant destinati in uitam eternam . Ecce et hic commemoratum est testimonium ex propheta Isaia, quod et nos posuimus, ut sit salus usque in extremum terre .

CAPUT XII  .---31. Ut ergo non commemorem  gentes, que post Apostolorum tempora crediderunt, et accesserunt Ecclesie: ille ipse sole, quas in sanctis Litteris, in Actibus, in Epistolis Apostolorum, et in Apocalypsi Ioannis inuenimus, quas utrique amplectimur, et quibus utrique subdimur; dicant isti nobis quemadmodum Africana seditione perierint  . Has enim accepimus, non ex conciliis contendentium episcoporum, non ex disputationibus nouitiis, non ex forensibus uel municipalibus Gestis; sed ex Litteris sanctis canonicis. Antiochena Ecclesia, ubi primum appellati sunt discipuli Christiani , quomodo potuit Afrorum perire criminibus? Quis tam uehemens Africus tam longe potuit ablatam spargere pestilentiam, ubi nec nomina eorum per quos ortum est, uel de quibus ortum est hoc malum, nota esse potuerunt, Athenis, Iconio, Listris? Quis deleuit Ecclesias apostolico labore fundatas? In extremis Epistole ad Romanos dicit idem apostolus doctor Gentium: Audacius autem scripsi uobis ex parte, tanquam commemorans uos, propter gratiam que data est mihi a Deo, ut minister sim Christi Iesu in Gentibus, consecrans Euangelium Dei, ut fiat oblatio Gentium acceptabilis, sanctificata in Spiritu sancto. Habeo ergo gloriam in Christo Iesu ad Deum. Non enim audeo quidquam eorum loqui, quorum non perfecerit Christus per me in obedientiam Gentium uerbo et opere, in potestate signorum et prodigiorum, in uirtute Spiritus sancti, ita ut ego ab Ierusalem et in circuitu usque in Illyricum repleuerim Euangelium Christi . Querite, Donatiste, si nescitis, querite ab Ierusalem per terrena itinera in circuitu usque in Illyricum quot mansiones sint: si tot Ecclesias computemus, dicite quemadmodum per Africanas contentiones perire potuerunt. Ad Corinthios, ad Ephesios, ad Philippenses, ad Thessalonicenses, ad Colossenses, uos solas Apostoli Epistolas in lectione, nos autem et Epistolas in lectione ac fide, et ipsas Ecclesias in communione retinemus. Iamuero Galatia non una Ecclesia est, sed in ea regione innumerabiles. Corinthios autem uidete quemadmodum salutauerit: Paulus apostolus Iesu Christi per uoluntatem Dei, et Timotheus frater, Ecclesie Dei que est Corinthi, cum sanctis omnibus, qui sunt in uniuersa Achaia . Quot putatis esse Ecclesias in uniuersa Achaia? Fortasse ubi Achaia sit, nescitis, et de tam incognita prouincia tanta cecitate iudicatis, ut eam criminibus Afrorum periisse dicatis. Nonne plena sunt florentissimis Ecclesiis omnia loca que Petrus nominauit, Pontus, Galatia, Cappadocia, Asia, Bithynia ? Quid Ioannes quibus scripsit, Smyrne, Pergamo, Sardis, Tiathyre, Philadelphie, Laodicie, que sunt Ecclesie ? Iam enim Ephesum commemorauimus. Dicat mihi aliquis uestrum, ubi sint, quantum ab inuicem distent. Fortasse modo id queritis, uel legendo uel audiendo cognoscere.  Cognoscite ergo etiam quam longe ab Africa remote sunt, et dicite nobis cur eas  omnino uobis incognitas, et in apostolicis Litteris manifestatas, tam sacrilega temeritate accusetis, et tanta dementia criminibus Afrorum periisse dicatis? Postremo quid de illis in sanctis canonicis Libris scriptum sit, scio: quid de illis uos dicatis, nescio. Certe sicut nos eas legimus Ecclesias Christi ex codicibus quos et uos ueneramini: sic et uos ex codicibus quos et nos ueneramur, quemadmodum perierint, legite nobis. An placet uobis, ut contra Ecclesias, que membra sunt unius Ecclesie toto orbe diffuse, quas nobis per Scripturas suas Spiritus sanctus commendauit et tradidit, undelibet prolata quelibet hominum maledicta credamus? Hoc quidem uobis placet, sed nobis non placet. Quibus autem iustius placeat, et uos uidetis; sed uicti animositate, non uultis uinci ueritate. Ecce sunt Scripture Dei, ecce sunt in eis Ecclesie, et uniuersali totius orbis nomine, et nominatim designate et expresse: quid maiores uestri collegis suis obiecerint, nescierunt; quales ea causa iudices habuerit, nescierunt; quomodo ergo perierunt? Ecce sunt Scripture quibus credo, ecce sunt Ecclesie quibus communico: ubi tibi lego nomina earum, ibi mihi lege crimina earum.

32. Si autem aliunde clamas uel recitas, nos post uocem pastoris nostri, per ora Prophetarum, per os proprium, per ora Euangelistarum nobis apertissime declaratam, uoces uestras non admittimus, non credimus, non accipimus. Que sunt oues mee, inquit pastor celestis, uocem meam audiunt, et sequuntur me . uox eius de Ecclesia non est obscura. Quisquis ab eius grege errare non uult, hunc audiat, hunc sequatur. Fidelissimus dispensator eius Doctor Gentium in fide et ueritate, quia ipse in eo loquebatur, hec dicit: Miror quod sic tam cito transferimini ab eo qui uos uocauit in gratiam Christi, in aliud Euangelium; quod non est aliud, nisi aliqui sunt conturbantes uos, et uolentes conuertere Euangelium Christi. Sed licet si nos, aut angelus de celo uobis euangelizauerit preterquam quod euangelizauimus uobis, anathema sit. Sicut prediximus, et nunc iterum dico, si quis uobis euangelizauerit preterquam quod accepistis, anathema sit . Euangelizata est nobis Ecclesia per totum orbem terrarum futura. Hoc in Lege, et Prophetis, et Psalmis esse prenuntiatum ipse Dominus testificatus est, qui eam cepturam ab Ierusalem et per omnes gentes permanaturam [1 1Kb] esse predixit, testes sibi futuros in Ierusalem, et in tota Iudea, et Samaria, et usque in totam terram, cum iam in celum ascenderet, prenuntiauit. Hec uerba facta secuta sunt. Quomodo ceptum sit ab Ierusalem, et deinde processum in Iudeam, et Samariam, donec in totam terram, ubi adhuc crescit Ecclesia, et inde usque in finem etiam reliquas gentes, ubi adhuc non est, obtineat, Scripturis sanctis testibus consequenter ostenditur: quisquis aliud euangelizauerit, anathema sit.

CAPUT XIII  .---Aliud autem euangelizat, qui periisse dicit de cetero mundo Ecclesiam, et in  parte Donati in sola Africa remansisse dicit. Ergo anathema sit. Aut legat mihi hoc in Scripturis sanctis, et non sit anathema.

33. Lego, inquit: Nam Enoch unus inter omnes homines placuit Deo, et translatus est : et postea toto mundo aquarum inundatione deleto, solus Ne cum coniuge et filiis et nuribus suis in arca meruit liberari . Adiungunt etiam de Loth, quod solus cum filiabus de Sodomis liberatus sit . De ipso quoque Abraham, Isaac, et Iacob, quod pauci fuerint Deo placentes, in terra idolis et demonibus dedita [1 1Kb] . Postremo iam multiplicato populo Isrel, iam temporibus regum in terra promissionis, que fuerat omnibus duodecim tribubus distributa, commemorant decem tribus diuisas, et traditas seruo Salomonis: duas autem remansisse filio Salomonis ad regnum, quod erat Ierusalem . Sic et nunc, inquiunt, totus mundus apostatauit; nos autem tanquam due ille tribus in templo Dei, hoc est, in Ecclesia remansimus. Dominum etiam Iesum Christum cum plurimi discipuli sequerentur, septuaginta duobus apostatantibus, soli cum illo duodecim remanserunt. His atque huiusmodi exemplis heretici suam paucitatem commendare conantur, et in sanctis Ecclesie multitudinem toto orbe diffusam blasphemare non cessant. Sed quero ab eis, si  nollem credere uera esse ista ipsa que ab eis commemorantur exempla, unde me conuincerent? Nonne de Scripturis sanctis, ubi leguntur tanta manifestatione, ut quisquis illas Litteras in fidem recepit, non possit nisi et ista uerissima confiteri? Porro si hec exempla ideo cogerer credere uera esse, quia ibi scripta sunt, ubi non possem dicere falsa esse que scripta sunt, cur non et ipsi de Ecclesia toto orbe diffusa eisdem Scripturis credunt? Ecce nos omnia illa credimus; credant et ipsi quod ait Dominus, predicari in nomine suo penitentiam, et remissionem peccatorum per omnes gentes, incipientibus ab Ierusalem. Credant quod ascensurus in celum nouissime dixit, Eritis mihi testes in Ierusalem, et in tota Iudea, et Samaria, et usque in totam terram . Et illa, et ista uera esse credantur, et nulla inter nos contentio remanebit; quia nec illis ueris ista, nec istis ueris illa impediuntur. Et ista, inquiunt, credimus, et completa esse confitemur; sed postea orbis terrarum apostatauit, et sola remansit Donati communio. Hoc nobis legant, sicut legunt de Enoch, de Ne, et de Abraham, Isaac, et Iacob, et de illis duabus tribubus, que decem separatis relique facte sunt, et de duodecim Apostolis, qui ceteris apostatantibus remanserunt; et hoc similiter legant, et nichil resistimus. Si autem non ea de Scripturis sanctis legunt, sed suis contentionibus persuadere conantur; credo illa que in Scripturis sanctis leguntur, non credo ista que ab hereticis uanis dicuntur. Sed quia se duabus illis tribubus, que cum Salomonis filio remanserunt, comparandos putant, legant, et eos  hoc elegisse [1 1Kb] penitebit. Sic enim commemorantur in Scripturis ipsi duo populi. Pars que erat ad Ierusalem Iuda nominatur: illa uero alia que cum seruo Salomonis in ampliore numero segregata est, Isrel uocatur. Legant que dicant Prophete de utrisque quemadmodum peiorem dicant Iudam quam Isrel, ita ut iustificatam dicant auersatricem Isrel peccatis preuaricatricis Iuda : id est, tam grauia esse peccata huius, ut in eius comparatione illa iusta dicenda sit. Nec huius tamen, nec illius peccata obfuerunt aliquid iustis, qui et hic et illic fuisse inueniuntur. Nam et in illa parte, quam pro exemplo perditionis ponunt, id est in Isrel, fuerunt sancti prophete. Ibi erat ille memorabilis Elias, ut de aliis taceam, cui etiam dictum est, Reliqui mihi septem millia uirorum, qui non curuauerunt genua ante Baal . Ideo nequaquam pars illa populi, tanquam heresis fuisse deputanda est. Deus enim easdem tribus iusserat separari, non ut religio, sed ut regnum diuideretur, et hoc modo uindicaretur in regnum Iuda. Deus autem nunquam iubet schisma uel heresim fieri. Neque enim quia et in orbe terrarum plerumque regna diuiduntur, ideo et unitas christiana diuiditur, cum in utraque parte catholica inueniatur Ecclesia.

34. Hoc ideo de Iuda et Isrel commemorandum arbitratus sum, maxime ut admoneantur isti, non obesse iustis in medio impiorum constitutis, quidquid in ipsos populos propter impiorum multitudinem dicitur: ut desinant colligere testimonia, quecumque siue per Prophetas, siue per os Domini, siue per Euangelistas in zizania uel paleam orbis terrarum dicta inueniuntur. Plerumque enim sermo diuinus impias turbas Ecclesie, que nec in Ecclesia deputantur, tamen propter Sacramenta, que cum sanctis communiter habent, quia inest in eis quedam forma pietatis, cuius uirtutem negant, sicut ait Apostolus, Habentes formam pietatis, uirtutem autem eius abnegantes ; sic redarguit tanquam omnes tales sint, et nullus bonus omnino remanserit. Inde quippe admonemur, in suo quodam numero eos dici omnes, id est, omnes filios gehenne, quo eos Deus pertinere presciuit. Isti ergo uel imperite, uel fallaciter agentes, colligunt de Scripturis talia, que uel in malos bonis usque in finem permixtos, uel de uastatione prioris populi Iudeorum dicta reperiuntur: et uolunt ea detorquere in Ecclesiam Dei, ut tanquam defecisse ac periisse de toto orbe uideatur. Desinant ergo talia proferre, si respondere huic Epistole uolunt. Neque enim nos ita dicimus per totum orbem diffundi Ecclesiam, ut in Sacramentis eius solos bonos esse dicamus, ac non etiam malos; et eos etiam multo plures, ut in eorum comparatione pauci sint, cum per se ipsos ingentem numerum faciant.

CAPUT XIu  .---35. Habemus innumerabilia testimonia, et de commixtione malorum cum bonis in eadem communione sacramenti; sicut Iudas ab initio  malus inter bonos undecim conuersatus est: et de bonorum paucitate, propter malorum plurium comparationem; et rursus de bonorum multitudine per se ipsam considerata. Ex quibus, ne longum faciam, pauca commemoro. Est in Canticis canticorum, quod de sancta Ecclesia dictum omnis christianus agnoscit: Sicut lilium in medio spinarum, ita proxima mea in medio filiarum . Unde appellat spinas, nisi propter malignitatem morum? Et easdem unde filias, nisi propter communionem Sacramentorum? uidet etiam hic Ezechiel signatos quosdam, ne cum malis pariter interirent, de quibus ei dicitur: Qui gemunt et merent peccata et iniquitates populi mei, que fiunt in medio eorum . Populum suum non diceret, quem solis illis illesis perire mox iubet, nisi eum populum qui eius sacramenta gestabat. Dicit et Dominus de superseminatis zizaniis, Sinite utraque crescere usque ad messem: id est, triticum et zizania. Et ipse interpretatur messem, finem esse seculi; agrum uero, ubi utrumque seminatum est, mundum esse. Oportet itaque usque in finem seculi crescere utrumque per mundum. Unde iam non permittuntur isti suspicari, aut asserere quod dicunt, omnes bonos defecisse de mundo, ut in sola parte Donati remanerent. Conantur enim contra apertissimam sententiam Domini dicentis, Ager est hic mundus; et, Sinite utraque crescere usque ad messem; et, Messis est finis seculi. Est alia similitudo apertissima de commixtione malorum et bonorum intra eamdem Sacramentorum communionem et connexionem, quam Dominus ipse et ponit, et exponit. Simile est, inquit, regnum celorum sagene misse in mare, que congregat omnia genera piscium. Cum autem esset impleta, eduxerunt eam ad littus, et sedentes elegerunt optimos in uasa sua, malos autem foras miserunt. Sic erit in consummatione seculi: exient Angeli, et separabunt malos de medio iustorum, et mittent eos in caminum [1 1Kb] ignis; ibi erit fletus et stridor dentium . Nulla ergo malorum commixtio terret bonos, ut propterea uelint tanquam retia rumpere, et a congregatione unitatis exire, ne homines non pertinentes ad regnum celorum in Sacramentorum consortio patiantur: quandoquidem cum ad littus, id est, ad finem seculi uentum fuerit, fiet debita separatio, non humana temeritate, sed diuino iudicio.

36. De paucitate autem bonorum ipse Dominus apertissime dicit, Intrate per angustam portam: quam lata et spatiosa uia est, que ducit ad interitum; et multi sunt qui pergunt per illam! Quam angusta porta et arcta uia que ducit ad uitam; et pauci sunt qui ingrediuntur per illam ! Istos paucos Donatiste se putant esse, et ideo dicunt periisse orbem terrarum, se autem in hac paucitate, quam laudauit Dominus, remansisse. Qui quando comparantur cum eis, longe pauciores Rogatistas aut Maximianistas obiicimus, qui se ab eis separauerunt, si existimant sibi de paucitate esse gloriandum. uerumtamen hanc paucitatem in comparatione multitudinis malorum,  esse a Domino commendatam; multitudinem autem bonorum, cum per se ipsam consideratur, non tacuisse Scripturas, legant, et uideant quam plura testimonia reperiantur. Unde enim ipsum semen Abrahe, sicut stelle celi et sicut arena maris promittitur , nisi propter innumeram multitudinem? Cum dicat Apostolus ideo dictum esse, In Isaac uocabitur tibi semen, quia non filii carnis, sed filii promissionis deputantur in semen ? Unde, Multi filii deserte, magis quam eius que habet uirum ? Unde, Multi ab Oriente et Occidente uenient, et recumbent cum Abraham et Isaac et Iacob in regno celorum; filii autem regni ibunt in tenebras exteriores : hoc est, impii Iudei? Unde dicit Apostolus, Ut mundaret nos sibi populum abundantem, emulatorem bonorum operum ? Unde Apocalypsis millia millium dicit esse sanctorum Ecclesie filiorum ? Ecce ipsi dicuntur multi, qui dicuntur et pauci. Quare, nisi multi per se ipsos considerati; pauci autem in comparatione iniquorum?

CAPUT Xu.---37. De nobis, inquiunt, dictum est, Erunt primi qui erant nouissimi . Ad Africam enim Euangelium postmodum uenit: et ideo nusquam Litterarum apostolicarum scriptum est Africam credidisse. De orientalibus autem et ceteris gentibus, que in sanctis Libris commemorantur fidem recepisse christianam, dictum est, »Erunt nouissimi qui erant primi«, quia recessuri erant [1 1Kb] a fide. Nonne ista est hereticorum cauenda calliditas, uolentium conuertere uerba Dei a ueritate propter quam dicta sunt, ad peruersitatem in qua ipsi sunt? Cur enim hoc non potius de Iudeis intelligimus, qui nouissimi facti sunt cum fuissent primi; et de Christianis ex Gentibus, qui primi facti sunt cum fuissent nouissimi? Quem intellectum si aliquo certiore documento probare non possem, sufficere debuit bene iudicanti auditori, quod inuenerim exitum in his uerbis, unde istos appareat nichil pro se attulisse tanquam certum, ut dubitari non possit. Quia etsi non essent Iudei et Gentes, de quibus hoc dictum intelligerem; nonnulle barbare nationes etiam post Africam crediderunt; unde certum sit Africam in ordine credendi non esse nouissimam. Huc accedit, quod ipse Dominus de quibus hoc dixit, exposuit, et ora calumniatorum oppilauit. Loquens enim Iudeis, qui ei dicturi sunt, In plateis nostris docuisti: Cum uideritis, inquit, Abraham, et Isaac, et Iacob, et omnes Prophetas in regno Dei, uos autem expelli foras: et uenient ab Oriente, et Occidente, et Aquilone, et Austro, et accumbent in regno Dei: et ecce sunt nouissimi qui erant primi, et sunt primi qui erant nouissimi . Hic certe quid contradicatur, non inuenitur.

38. Item dicunt, de apostasia orbis terrarum dictum esse quod ait Dominus: »Filius hominis ueniens, putas, inueniet fidem in terra« ? Quod nos intelligimus dictum uel propter ipsam fidei perfectionem, que ita difficilis est in hominibus, ut in ipsis quoque  admirabilibus sanctis, sicut in ipso Moyse , inueniatur aliquid ubi trepidauerint, uel trepidare potuerint, uel propter illam iniquorum abundantiam, et paucitatem bonorum, de qua satis diximus. Propterea enim tanquam dubitans hoc Dominus dixit. Neque enim ait, ueniens Filius hominis non inueniet fidem in terra; sed, Putas, inueniet fidem in terra? Cui utique cuncta scienti et prescienti de aliqua re dubitare non conuenit: sed illius dubitatio nostram dubitationem figurauit; quia propter multa scandala circa finem seculi pullulantia, hoc erat quandoque infirmitas humana dictura. Unde in Psalmis dicitur: Dormitauit anima mea pre tedio, confirma me in uerbis tuis . Quare, Dormitauit anima mea pre tedio, nisi propter illud quod Dominus ait, Quoniam abundauit iniquitas, refrigescet caritas multorum? Et quare, Confirma me in uerbis tuis, nisi propter id quod sequitur, Qui autem perseuerauerit usque in finem, hic saluus erit ? Sunt ergo per totum mundum, in quibus quoniam abundat iniquitas, refrigescet caritas multorum: et sunt rursus per totum mundum, qui perseuerando usque in finem salui erunt: quia, Sinite, inquit, utraque crescere usque ad messem; et, Messis est finis seculi, ager autem mundus . Cuius humane infirmitatis est etiam illa uox: Saluum me fac, Domine, quoniam defecit sanctus, quoniam diminute sunt ueritates a filiis hominum. Et inter hos tamen est unum cor, et una in Deum anima fidelium clamans, Saluum me fac, Domine. Quia enim sic unus est iste homo qui dicit, Saluum me fac, Domine, ut ex multis constet; paulo post in eodem psalmo dicitur, Propter miseriam inopum et gemitum pauperum, nunc exsurgam, dicit Dominus. Et rursus paulo post plurali numero dicitur, Tu uero seruabis nos, et custodies nos a generatione hac in eternum . Qua generatione, nisi de qua superius dictum est, Defecit sanctus, et diminute sunt ueritates a filiis hominum? Sed utrumque hoc genus per totum mundum usque in finem: quia, Sinite, inquit, utraque crescere usque ad messem; et, Ager est mundus; messis, finis seculi. Ipse enim unus homo, quod est corpus Christi ex multis constans, tanquam Enoch Deo placens transferetur , et tanquam Loth de Sodomis , et tanquam Ne de diluuio liberabitur . In ipso est miseria inopum et gemitus pauperum, quia eius anima dormitat a tedio, cum se petit confirmari in uerbis Dei. In eo autem psalmo dicit unde sit ipsum tedium: Tedium, inquit, detinuit me a peccatoribus relinquentibus legem tuam . Ipse item clamat, cum eodem tedio cor eius angitur: sed uideant unde clamat. A finibus terre, inquit, ad te exclamaui, dum angeretur cor meum . Ipse persecutionem uere pro iustitia patitur, non solum si tormentis corporalibus patiatur; hoc enim non semper; sed quod semper, quamdiu transeat iniquitas, patitur, cruciatus uidelicet cordis, cum eum tedium detinet a peccatoribus relinquentibus legem Dei. Neque enim nullam persecutionem Loth in Sodomis  patiebatur, ubi tamen ei habitanti nullus per corporales penas molestus fuit; sed aspectu et auditu iustus inhabitans animam iustam iniquis aliorum factionibus cruciabat . De hoc dicit Apostolus: Sed et omnes qui uolunt in Christo pie uiuere, persecutionem patientur. De illis autem qui relinquunt legem Dei : Mali autem, inquit, et facinorosi proficient in peius, ipsi errantes, et alios in errorem mittentes . Sed utrumque hoc genus per totum mundum usque in finem: quia, Sinite, inquit, utraque crescere usque ad messem: ager autem est mundus; messis, finis seculi.

39. uerumtamen istos miror non attendere quid dicant, cum uelut pro se commemorant quod ait Dominus, Filius hominis ueniens, putas, inueniet fidem in terra? quasi Africa non sit terra. Si enim hoc ita dixit, tanquam omnino in nullis inuenturus fidem, aut de quadam terra dixit, et incertum est de qua dixerit; aut de tota terra dixit, et non inueniunt quomodo et de Africa non dixerit. Sane uideant, ne forte consequentibus uerbis tales tetigerit quales isti sunt. Cum enim dixisset, Filius hominis, putas, inueniet fidem in terra: credo quia poterat quibusdam superbis hereticis, qui in aliqua parte terrarum se ab orbis unitate separauerunt, ascendere in cor uana et inflata cogitatio, quod ipsi essent iusti, deficientibus et pereuntibus a fide ceteris gentibus, per quas Ecclesie communio dilatatur; continuo secutus Euangelista, Dixit autem, inquit, et ad quosdam qui sibi iusti uidebantur, et spernebant ceteros, similitudinem istam. Et sequitur de illis duobus in templo orantibus, Phariseo et Publicano : in quibus duobus figurantur superba gloriatio bonorum operum, et humilis confessio peccatorum. Desinant ergo isti, si respondere huic Epistole parant, ea testimonia commemorare, que nos cum ipsi commemoramus, uel in perditionem Iudeorum, uel in zizania, siue paleam, siue malos pisces totius mundi. Et sicut nos manifestissimis testimoniis asseruimus Ecclesiam toto orbe diffusam, sic et ipsi manifestum aliquid proferant, unde ostendant esse predictum, ceteris gentibus a fide Christi pereuntibus, solam Africam remansuram, et quocumque  episcopi ex Africa mitterentur.

CAPUT XuI  .---40. Scriptum est, inquiunt, in Canticis canticorum, sponsa, id est, Ecclesia dicente ad sponsum, »Annuntia mihi, quem dilexit anima mea, ubi pascis, ubi cubas in meridie.« Hoc est unicum testimonium quod pro se isti resonare arbitrantur, eo quod Africa in meridiana orbis parte sit constituta. Unde primum quero, quomodo Christum interroget Ecclesia, ut annuntiet ei ubi sit Ecclesia: neque enim due, sed una est. Aut isti ostendant, quoniam non  negant hec uerba Ecclesiam dicere Christo, que sit Ecclesia que interrogat, et que sit Ecclesia de qua interrogat. Querit enim quo ueniat ad sponsum suum, et dicit ei, Annuntia mihi, quem dilexit anima mea, ubi pascis, ubi cubas in meridie. Adhuc enim ista Ecclesia est que loquitur et querit, ubi sit Ecclesia in meridie. Neque enim interrogat, Ubi pascis, ubi cubas? et ei respondetur, In meridie; tanquam sponsus respondeat, In meridie pasco, in meridie cubo: sed omnia ista uerba ad interrogationem pertinent, Ubi pascis, ubi cubas in meridie  ? Adhuc enim ipsa dicit, Ne forte fiam sicut operta super greges sodalium tuorum. Iamuero ille respondet, Nisi cognoueris temetipsam, o decora inter mulieres , et cetera. Non ergo his uerbis ostenditur, in sola parte meridiana esse Ecclesiam: sed in aliis mundi partibus constituta, interrogat fortasse quid ad eius communionem pertineat in meridie, id est, ubi sponsus eius pascat et cubet in meridie; quia suos pascit, et in suis cubat. ueniunt enim quedam membra eius, id est, boni fideles ex partibus transmarinis in Africam, et cum audierint hic esse partem Donati, timentes ne incidant in manus alicuius rebaptizatoris, inuocant Christum orantes et dicentes: Annuntia mihi, quem dilexit anima mea, ubi pascis, ubi cubas in meridie, id est, qui sint meridies ubi tu pascis et cubas, id est, qui habent caritatem, et non diuidunt unitatem. Et uide quid adiungant: Ne forte fiam uelut operta super greges sodalium tuorum: id est, ne forte uelut latens et incognita et non reuelata, hoc est enim operta fiam, non super gregem tuum, sed super greges sodalium tuorum, qui cum primo tecum essent, extra colligere uoluerunt, non tuum gregem, sed suos greges; nec audierunt te dicentem, Qui mecum non colligit, spargit ; nec quod Petro dixisti, Pasce oues meas , non tuas. Non est autem ista operta, quia non est sub modio, sed super candelabrum, ut luceat omnibus qui in domo sunt. Et de illa dictum est, Non potest ciuitas abscondi super montem constituta . Sed Donatistis uelut operta est, qui audiunt tam lucida et manifesta testimonia, que illam toto orbe demonstrant; et malunt clausis oculis offendere in montem, quam in eum ascendere; qui cum esset lapis precisus de monte sine manibus, creuit, et factus est mons ingens, et impleuit uniuersam terram .

41. Potest et alio modo intelligi, Ubi pascis, ubi cubas in meridie. Ipsius enim uox est in Psalmis ex persona Moysi famuli Dei: Dexteram tuam notam fac mihi, et eruditos corde in sapientia . In illis enim meridies dicitur, propter ingentem sapientie lucem, et ingentem caritatis ardorem. Unde quemdam cum exhortaretur Spiritus Dei ad bona opera per Prophetam, hoc illi etiam promittit: Et tenebre tue sicut meridies erunt . Sed si aliquis mundi locus intelligendus esset, quod dictum est, in meridie; tamen ipsa uerba, sicut dixi, que omnia  unam faciunt interrogationem, nullo modo permitterent quemquam ad suum sensum istam detorquere sententiam. Et si tanquam querenti ubi pasceret, et ubi cubaret, de terreno loco responderetur, In meridie; non continuo Africam accipere deberemus. Africa enim in parte quidem meridiana mundi est, sed ad Africum, non ad Austrum ubi uere meridies est. Ibi enim sol facit medium diem, sub qua celi plaga potius Aegyptus inuenitur. Si ergo sponsus ab sponsa tanquam de loco familiarius dilecto, et cubili quodam suo secreto interrogatus, responderet esse in meridie; multo probabilius Ecclesia catholica in his membris suis hoc agnosceret, que sunt in Aegypto in millibus seruorum Dei, qui per eremum sancta societate uiuunt, perfectionem precepti euangelici studentes tenere, quo dictum est: uis perfectus esse? uade, uende omnia que habes, et da pauperibus, et habebis thesaurum in celis; et ueni, sequere me . Quanto enim melius ibi secretius pascere, et cubare, id est, requiescere Filius Dei diceretur, quam in turbis inquietis furiosorum Circumcellionum [1 1Kb] , quod malum Africe proprium est. Nam de Aegypto ita Isaias prophetat: Illo die erit altare Domini in regione Aegyptiorum, et titulus ad fines eorum Domino, et erit in signum in eternum Domino in regione Aegyptiorum. Quoniam clamabunt ad Dominum aduersus eos qui eis pressuram faciebant: et mittet illis Dominus hominem qui saluos eos faciet, iudicans seruabit eos. Et cognitus erit Dominus Aegyptiis: et timebunt Aegyptii-Dominum in illo die, et facient sacrificia, et uota promittent Domino, et reddent. Et feriet Dominus Aegyptios plaga, et sanabit eos sua misericordia, et conuertentur ad Dominum, et exaudiet eos, et sanabit eos . Quid ad hec dicunt? Quare non communicant Ecclesie, que predicta est, Aegyptiorum? Aut si prefiguratione prophetica Aegyptus mundum significat, quare non communicant Ecclesie orbis terrarum?

42. Proinde perscrutentur Scripturas, et contra tam multa testimonia, quibus ostenditur Ecclesia Christi toto terrarum orbe diffundi, uel unum proferant tam certum et tam manifestum quam illa sunt, quo demonstrent Ecclesiam Christi periisse de ceteris gentibus, et in sola Africa remansisse, tanquam ab alio initio [2 1Kb] , non ab Ierusalem, sed a Carthagine, ubi primo episcopum contra episcopum leuauerunt. Si autem uelimus intelligere Donatum principem Tyri, quia Tyrus [3 1Kb] Carthago cognominata est, que in eum per Ezechielem prophetantur? Ubi eum maxime designat, quod ei dicitur: Ostendam tibi quia homo es et  non Deus. Isti enim de huius magis quam de Dei nomine gloriantur. Et cum solus Deus sine peccato sit, et sacerdos ille qui interpellat pro nobis, quia et de ipso dictum est, Qui est super omnia Deus benedictus in secula : isti Donati imitatores ita sine peccato se uolunt uideri, ut etiam iustificatores hominum se asserant, et suum oleum quod non sit oleum peccatoris . Merito dicitur principi Tyri: Dixisti, Deus sum: es autem homo, et non Deus. Cui etiam dicitur: Numquid tu melior quam Daniel ? Confitetur enim Daniel peccata sua, et peccata populi sui : isti autem pertinentes ad principem Tyri, ideo se dicunt orantes audiri pro peccatis populi, quia ipsi sine peccato sunt. Merito dicitur principi Tyri, Numquid tu melior quam Daniel? Ecce nos possumus inuenire aliquid proprium, et hoc malum maximum a capite Africe, id est, Carthagine exortum. Norunt enim homines quam congruenter Tyrus pro Carthagine accipitur, et tamen non agimus talibus; fortassis enim aliquid aliud significet Tyrus: quanto magis meridies, cum et ipsa uerba ad alium cogant intellectum?

43. Sed quam [1 1Kb] non permittantur saltem querere aliquid quo probent esse predictum, deficientibus a fide christiana ceteris gentibus, in sola Africa Ecclesiam remansuram: attendant illud quod sepe commemoraui, utraque crescere usque ad messem, et agrum esse mundum, messem finem seculi , non nobis, sed ipso Domino interpretante parabolam suam. Est et aliud euidentissimum, quod eis omnino auferat laborem querendi unde probent Ecclesiam mundo perdito ad solos Afros redactam. Potest enim aliquid esse, et non inueniri: non esse autem, et inueniri, non potest. Desinant ergo querere quod inuenire non poterunt, non quia occultum est, sed quia non est. Sunt enim adhuc nonnulle gentes in quibus nondum est Euangelium predicatum; necesse est autem impleri omnia que de Christo et Ecclesia predicta sunt: oportet ergo et in eis predicari [2 1Kb] .

CAPUT XuII  .---Quomodo ergo isti dicunt iam esse completum quod Dominus ait, predicari in nomine eius penitentiam et remissionem peccatorum in omnes gentes, incipientibus ab Ierusalem : sed postea ceteris deficientibus, solam Christo Africam remansisse; cum adhuc illud implendum sit, nondum impletum sit? Cum autem impletum fuerit, ueniet finis. Sic enim Dominus ait: Et predicabitur hoc Euangelium regni in uniuerso orbe, in testimonium omnibus gentibus; et tunc ueniet finis . Quomodo ergo, cum adimpleta esset fides omnium gentium, tunc perditio gentium excepta Africa, consecuta est? Quandoquidem ipsa fides omnium gentium nondum adimpleta est.

44. Nisi forte hoc restat hominum insanie, ut dicant, non ex illis Ecclesiis, que fundate sunt per Apostolorum  labores, adimpleri predicationem Euangelii in omnibus gentibus, sed illis pereuntibus, earum reparationem ex Africa futuram per partem Donati, et residuarum gentium acquisitionem. Puto quod ipsi etiam rideant, cum hoc audiunt: et tamen nisi hoc dicant, quod erubescunt si dicant [1 1Kb] , non habent omnino quod dicant. Sed quid ad nos? Nemini inuidemus. Hoc nobis legant de Scripturis sanctis, et credimus: hoc, inquam, nobis ex canone diuinorum Librorum legant, tot ciuitates, que usque ad hodiernum diem Baptismum per Apostolos sibi consignatum [2 1Kb] tenuerunt propter Afrorum sibi incognita crimina periisse a fide Christi, et denuo baptizandas esse a parte Donati, atque inde ceteris gentibus, que nondum audierunt, predicandum Euangelium. Hoc nobis legant: quid morantur? quid tergiuersantur? quid impediunt salutem gentium? Legant hoc, et cum ipsa lectione nouos apostolos mittant ad tot gentes rebaptizandas et ad residuas baptizandas.

45. Sed plane uideant, cum ad Colossenses uenerint, quomodo ibi uel legant uel audiant ad eos Epistolam datam, ubi eis dicit Apostolus: Gratias agimus Deo Patri Domini nostri Iesu Christi, semper pro uobis deprecantes; audientes fidem uestram in Christo Iesu, et dilectionem quam habetis in omnes sanctos, propter spem que reposita est uobis in celis; quam ante audistis in uerbo ueritatis Euangelii, quod peruenit in uos, sicut in omni mundo est fructificans et crescens, sicut et in uobis ex qua die audistis et cognouistis gratiam Dei in ueritate . Hec enim uerba conueniunt cum Euangelio, ubi dictum est, Simile est regnum celorum homini seminanti bonum semen in agro suo. Et postea exponitur ager esse hic mundus. Sicut enim hoc, ex quo seminatum est, crescere predictum est usque ad messem: ita et Apostolus dicit, in omni mundo fructificans et crescens, sicut et in uobis ex qua die audistis. Crescit autem usque in finem, quia usque ad messem. Messis enim est finis seculi . Dicent ergo non solum Colossenses, ad quos data est, sed etiam ceteri omnes apud quos legitur hec Epistola, ubi per apostolicas Litteras constat bonum semen esse seminatum, et iam tunc crescere et fructificare cepisse: Quid nobis affertis noui? Numquid iterum seminandum est bonum semen, quando ex quo seminatum est, crescit usque ad messem? Si dicitis periisse in illis locis quod erat per Apostolos seminatum, et ideo esse rursus ex Africa seminandum; respondebitur, Legite nobis hoc ex diuinis oraculis: quod profecto legere non potestis, nisi prius ostenderitis falsum esse quod scriptum est, semen illic ante seminatum crescere usque ad messem. Et quia nullo pacto sibi diuina eloquia contradicunt, nullo modo in eis inuenietis, quod contra hoc tam manifestum recitare possitis. Restat ergo ut non ex diuinis libris, sed ex uobis ista dicatis. Proinde dignissime respondebitur, Anathema sitis. Tenent enim Ecclesie apostolico labore fundate, cum quanta cura sibi predictum sit: Si quis uobis euangelizauerit preterquam quod accepistis,  anathema sit .

CAPUT XuIII  .---46. Quoniam igitur in Scripturis sanctis Ecclesia manifeste cognoscitur, incipiens ab Ierusalem, et per alias gentes crescens, donec omnes occupet usque in finem seculi, non autem sola frumenta, sed et purgamenta eius commemorantur: prius correcti communicate frumentis, et tunc uidebitis quid in zizania [1 1Kb] , uel paleam dicere debeatis. Alioquin et malos bonorum laudibus exornare, et bonos malorum criminibus accusare detestando errore cogimini. Nempe in manibus documenta gestamus, quibus probemus maiores uestros, quorum schisma sectamini, et municipalibus Gestis sanctos Libros ignibus tradidisse, et ecclesiasticis negare non potuisse, eosdemque inter iudices fuisse illos, qui apud Carthaginem contra Cecilianum et collegas eius absentes sententias contulerunt. Nempe iidem leguntur Gestis et municipalibus et ecclesiasticis traditores, qui postea proferuntur a uobis tanquam traditorum absentium damnatores. Nempe Nundinarius illius temporis diaconus uester, apud Zenophilum consularem omnes Lucille nundinas patefecit, que damnationem Ceciliani emit ab episcopis, qui ei factus fuerat inimicus, uerum predicans. Nempe ipsi postea litteras ad imperatorem Constantinum dederunt, datisque ab eo, sicut petiuerant, disceptatoribus episcopis non consenserunt, eosdemque postmodum apud illum tanquam iniquos iudices accusauerunt, et ab aliis sibi ad Arelatum datis ad ipsum Imperatorem appellauerunt, eodemque inter partes audiente calumniatores inuenti atque damnati, in eadem furoris pertinacia permanserunt. Nempe uos ipsi, qui propterea dicitis christianam sanctitatem de tot gentibus, in quibus Apostoli eam fundatissimam reliquerunt, penitus esse deletam, quia communicauerunt eis, quos uestri maiores septuaginta episcoporum concilio Carthaginensi damnauerant; nonne illis, quos trecenti decem Bagaiensi concilio cum Maximiano damnastis, modo communicatis? Nonne Pretextatus Assuritanus et in ipso concilio damnatus legitur, et Gestis proconsularibus a uobis accusatus et oppugnatus; et tamen in quo damnatus erat, honore susceptus, et in uestra communione defunctus est? Nonne Felicianus Mustitanus eodem modo, in eadem causa, eodem concilio damnatus ab episcopis, accusatus apud iudices, postea receptus a uobis, nunc uobiscum episcopus uiuit? Nonne illi, qui ab istis damnatis baptizati sunt, in eodem Baptismo uobis modo communicant? Sed uidelicet tot Ecclesie transmarine apostolico labore fundate, si communicauerint Sacramenta cum eis, quos nec apud se [2 1Kb] accusatos ipsi damnarunt, et ab aliis postea purgatos et absolutos audierunt, amittunt salutem religionemque christianam: pars autem Donati et damnat quos uoluerit, et in ipsa damnatione sacrilegia schismatis eorum sic exaggerat, ut illis  quos uiuos terra sorbuit, comparare non dubitet, et eis rursus cum uoluerit, in eodem honore susceptis communicat, et sancta atque integra perseuerat! O regula iuris Numidici! o priuilegia uagaitana [1 1Kb] ! Et Baptismus Christi exsufflatur in eis qui eum in Ecclesiis apostolicis perceperunt: in eis autem quos damnati sacrilegi, sicut in Bagaitano concilio scriptum est, Pretextatus et Felicianus baptizauerunt, parcitur Baptismo Christi; non quia Baptismus Christi est, sed quia per eos datus est, qui a suis damnatoribus episcopi [2 1Kb] recedere, et ad suos damnatores episcopi redire meruerunt  .

47. Nempe hec omnia, que iam diu commemoro, regalibus litteris, et ecclesiasticis et municipalibus et proconsularibus Gestis facta recitamus: tamen, o Donatiste, si uos teneretis Ecclesiam toto orbe diffusam, que manifestissimis canonicarum Scripturarum testimoniis designata et expressa est, nichil aduersus uos omnia ista ualere deberent: quia neque uobis palee crimina preiudicarent, si uos in ea triticum essetis; nec si uos essetis palea, et uestra essent crimina, tritico dominice segetis aliquid preiudicaretis, quod ita in agro Domini seminatum est, ut crescat usque ad messem; id est, quod ita in mundo seminatum est, ut crescat usque in finem seculi. Eo ergo modo si forte, quod adhuc nobis nunquam probastis, aduersus paleam nostram talia documenta gereretis, nos autem aduersus uos tanta ista, que commemoraui, non haberemus: etiam sic nichil frumentis nostris toto orbe diffusis omnino preiudicaret quidquid in eorum paleam, quamuis uerissimum, quamuis manifestissimum, quamuis probatissimum diceretis. Proinde remoueantur omnes moratorie tergiuersationes. Quidquid de peccatis hominum falsum obiicitur, conueniatur conscientia, et non obiiciatur. Quidquid de peccatis hominum etiam uerum obiicitur, et uel probari non potest, uel cum debuit probari, non potuit, non obiiciatur. Quidquid de peccatis hominum et uerum et probatum obiicitur, nec tamen ad frumenta que inter paleam latent, sed ad ipsam paleam, que in fine separabitur, pertinet, non obiiciatur. Hec enim et nos multo copiosius et probabilius obiicere possumus, non ea inanitate qua illi, ut in eis causam nostram constituamus: sed ut eis ostendamus, non ideo nos nolle talibus fidere, quia non inuenimus talia que dicamus, sed ne tempus rebus necessariis utile, in rebus non necessariis conteramus. Quod propterea illi faciunt, quia robusta et firma ueritate subnixa documenta, quibus causam suam tueantur, inuenire non possunt; et uolunt uideri aliquid dicere, dum tacere erubescunt, et inania loqui non erubescunt. Remotis ergo omnibus talibus Ecclesiam suam demonstrent, si possunt, non in sermonibus et rumoribus Afrorum, non in conciliis episcoporum suorum, non in litteris quorumlibet disputatorum, non in signis et prodigiis fallacibus, quia  etiam contra ista uerbo Domini preparati et cauti redditi sumus: sed in prescripto Legis, in Prophetarum predictis, in Psalmorum cantibus, in ipsius unius Pastoris uocibus, in Euangelistarum predicationibus et laboribus, hoc est, in omnibus canonicis sanctorum Librorum auctoritatibus. Nec ita, ut ea colligant et commemorent, que obscure uel ambigue uel figurate dicta sunt, que quisque sicut uoluerit, interpretetur secundum sensum suum. Talia enim recte intelligi exponique non possunt, nisi prius ea, que apertissime dicta sunt, firma fide teneantur.

48. Quisquis ergo huic Epistole respondere se preparat, ante denuntio, ne mihi dicat: Illi codices dominicos ignibus tradiderunt, illi simulacris gentium sacrificauerunt, illi nobis iniquissimam persecutionem fecerunt; et uos eis in omnibus consensistis. Breuiter enim respondeo, quod sepe respondi: Aut falsa dicitis; aut si uera sunt, non ad frumenta Christi, sed ad eorum paleam pertinent ista que dicitis. Non inde perit Ecclesia, que ultimo iudicio uentilata [1 1Kb] , istorum omnium separatione purgabitur. Ego ipsam Ecclesiam requiro, ubi sit, que audiendo uerba Christi et faciendo edificat super petram; et audiendo et faciendo tolerat eos, qui audiendo et non faciendo edificant super arenam : ubi sit triticum, quod inter zizania crescit usque ad messem ; non quid fecerint uel faciant ipsa zizania: ubi sit proxima Christi in medio filiarum malarum, sicut lilium in medio spinarum ; non quid fecerint uel faciant ipse spine: ubi sint pisces boni, qui donec ad littus perueniant, tolerant pisces malos pariter irretitos ; non quid fecerint uel quid faciant ipsi pisces mali.

CAPUT XIX  .---49. Omissis ergo istis morarum tendiculis ostendat Ecclesiam uel in sola Africa, perditis tot gentibus, retinendam, uel ex Africa in omnibus gentibus reparandam atque adimplendam: et sic ostendat, ut non dicat, uerum est, quia hoc ego dico, aut quia hoc dixit ille collega meus, aut illi college mei, aut illi episcopi, uel clerici, uel laici nostri, aut ideo uerum est, quia illa et illa mirabilia fecit Donatus uel Pontius  , uel quilibet alius, aut quia homines ad memorias mortuorum nostrorum orant, et exaudiuntur, aut quia illa et illa ibi contingunt, aut quia ille frater noster, aut illa soror nostra tale uisum uigilans uidit, uel tale uisum dormiens somniauit. Remoueantur ista uel figmenta mendacium hominum, uel portenta fallacium spirituum. Aut enim non sunt uera que dicuntur, aut si hereticorum aliqua mira facta sunt, magis cauere debemus: quod cum dixisset Dominus quosdam futuros esse fallaces, qui nonnulla signa faciendo, etiam electos, si fieri posset, fallerent, adiecit uehementer commendans, et ait, Ecce predixi uobis . Unde et Apostolus admonens: Spiritus, inquit, manifeste dicit, quia in nouissimis temporibus recedent quidam a fide, intendentes  spiritibus seductoribus, et doctrinis demoniorum . Porro si aliquis in hereticorum memoriis orans exauditur, non pro merito loci, sed pro merito desiderii sui recipit siue bonum, siue malum. Spiritus enim Domini, sicut scriptum est, repleuit orbem terrarum; et, Auris zeli audit omnia . Et multi irato Deo exaudiuntur: de qualibus dicit Apostolus, Tradidit illos Deus in concupiscentias cordis illorum . Et multis propitius Deus non tribuit quod uolunt, ut quod utile est, tribuat. Unde idem apostolus ait de stimulo carnis sue, angelo satane, quem sibi datum dicit, a quo colaphizaretur, ne magnitudine reuelationum extolleretur: Propter quod ter Dominum rogaui, ut auferret eum a me. Et dixit mihi: Sufficit tibi gratia mea; nam uirtus in infirmitate perficitur . Nonne legimus ab ipso Domino Deo nonnullos exauditos in excelsis montium Iudee, que tamen excelsa ita displicebant Deo, ut et reges qui ea non euerterent, culparentur; et qui euerterent, laudarentur? Unde intelligitur magis ualere petentis affectum, quam petitionis locum. De uisis autem fallacibus legant que scripta sunt, et quia ipse satanas transfigurat se tanquam angelum lucis , et quia multos seduxerunt somnia sua . Audiant etiam que narrent Pagani de templis et diis suis mirabiliter uel facta uel uisa: et tamen dii Gentium demonia, Dominus autem celos fecit . Exaudiuntur ergo multi et multis modis, non solum Christiani catholici, sed et Pagani, et Iudei, et heretici, uariis erroribus et superstitionibus dediti. Exaudiuntur autem uel ab spiritibus seductoribus; qui tamen nichil faciunt, nisi permittantur Deo sublimiter atque ineffabiliter [1 1Kb] iudicante quid cuique tribuendum sit: siue ab ipso Deo, uel ad penam malitie, uel ad solatium miserie, uel ad admonitionem querende salutis eterne. Ad ipsam uero salutem ac uitam eternam nemo peruenit, nisi qui habet caput Christum. Habere autem caput Christum nemo poterit, nisi qui in eius corpore fuerit, quod est Ecclesia, quam sicut ipsum caput in Scripturis sanctis canonicis debemus agnoscere, non in uariis hominum rumoribus, et opinionibus, et factis, et dictis, et uisis inquirere.

50. Nemo mihi ergo hec opponat, qui mihi respondere paratus est: quia nec ego dico ideo mihi esse credendum, communionem Donati non esse Ecclesiam Christi, quia quidam qui apud eos episcopi fuerunt, diuina instrumenta ignibus tradidisse, Gestis ecclesiasticis et municipalibus et iudicialibus conuincuntur; aut quia in iudicio episcoporum, quod ab Imperatore petiuerant, causam suam non obtinuerunt; aut quia prouocantes ad ipsum Imperatorem, etiam ab ipso contrariam sibi sententiam meruerunt; aut quia tales sunt apud eos Circumcellionum principes; aut quia tanta mala committunt Circumcelliones; aut quia sunt apud eos qui se per abrupta precipitent, uel concremandos ignibus inferant, quos ipsi sibimet accenderunt, aut trucidationem suam etiam inuitis hominibus terrendo extorqueant, et tot spontaneas  et furiosas mortes, ut colantur ab hominibus, appetant; aut quod ad eorum sepulcra ebriosi greges uagorum et uagarum permixta nequitia die noctuque se uino sepeliant, flagitiisque corrumpant. Sit ista omnis turba palea eorum; nec frumentis preiudicet, si ipsi Ecclesiam tenent. Sed utrum ipsi Ecclesiam teneant, non nisi de diuinarum Scripturarum canonicis libris ostendant: quia nec nos propterea dicimus nobis credi oportere quod in Ecclesia Christi sumus, quia ipsam quam tenemus, commendauit Mileuitanus Optatus, uel Mediolanensis Ambrosius, uel alii innumerabiles nostre communionis episcopi; aut quia nostrorum collegarum conciliis ipsa predicata est; aut quia per totum orbem in locis sanctis, que frequentat nostra communio, tanta mirabilia uel exauditionum, uel sanitatum fiunt, ita ut latentia per tot annos corpora martyrum  , quod possunt a multis interrogantes audire, Ambrosio fuerint reuelata, et ad ipsa corpora cecus multorum annorum ciuitati Mediolanensi notissimus oculos lumenque receperit; aut quia ille somnium uidit, et ille in spiritu assumptus audiuit, siue ne iret in partem Donati, siue ut recederet a parte Donati. Quecumque talia in Catholica fiunt, ideo sunt approbanda, quia in Catholica fiunt; non ideo ipsa manifestatur Catholica, quia hec in ea fiunt. Ipse Dominus iehsu cum resurrexisset a mortuis, et discipulorum oculis uidendum, manibusque tangendum corpus suum offerret, ne quid tamen fallacie se pati arbitrarentur, magis eos testimoniis Legis et Prophetarum et Psalmorum confirmandos esse iudicauit, ostendens ea de se impleta, que fuerant tanto ante predicta. Sic et Ecclesiam suam commendauit dicens: Predicari in nomine suo penitentiam, et remissionem peccatorum per omnes gentes, incipientibus ab Ierusalem. Hoc in Lege, et Prophetis, et Psalmis esse scriptum ipse testatus est : hoc eius ore commendatum tenemus. Hec sunt cause nostre documenta [1 1Kb] , hec fundamenta, hec firmamenta.

51. Legimus in Actibus Apostolorum dictum de quibusdam credentibus, quod quotidie scrutarentur Scripturas, an hec ita se haberent : quas utique Scripturas, nisi canonicas Legis et Prophetarum? Huc accesserunt Euangelia, apostolice Epistole, Actus Apostolorum, Apocalypsis Ioannis. Scrutamini hec omnia, et eruite aliquid manifestum, quo demonstretis Ecclesiam uel in sola Africa remansisse, uel ex Africa futurum esse [2 1Kb] ut impleatur quod Dominus dicit: Predicabitur hoc Euangelium regni in uniuerso orbe in testimonium omnibus gentibus; et tunc ueniet finis . Sed aliquid proferte, quod non egeat interprete, nec unde conuincamini quod de alia re dictum sit, et uos illud ad uestrum sensum detorquere conemini. uidetis enim unicum illud quod proferre consuestis, Ubi pascis, ubi cubas in meridie ; quemadmodum excussis omnibus eiusdem loci uerbis, longe  aliud indicat quam uos putatis. Et si hoc sonaret quod uultis, Maximianiste uos in eo uincerent. Magis enim meridies Prouincia, Byzacium, Tripolis, ubi illi sunt quicumque sunt, quam Numidia, ubi uos prepolletis. Ita ergo ipsi germanius et distinctius possunt de meridie gloriari, ut eos excludere ab hac sententia non possitis, nisi in illis uerbis uerum sensum et catholicum teneatis, ostendentes, eis secundum quatuor angulos orbis terrarum ab Austro magis quam ab Africo esse meridiem; secundum figuratas autem Scripturarum locutiones, perfectam mentis illuminationem, feruoremque maximum caritatis, uocari meridiem; unde scriptum est, Et tenebre tue tanquam meridies erunt . Aliquid ergo proferte quod non contra uos uerius interpretetur; sed quod interprete omnino non egeat. Sicut non eget interprete, In semine tuo benedicentur omnes gentes : quia semen Abrahe Christum non ego, sed Apostolus interpretatur . Sicut non eget interprete, Tu enim uocaberis uoluntas mea, et terra tua orbis terrarum : quia ei dicitur, quam nemo christianus nisi Ecclesiam Christi intelligit. Sicut non eget interprete, Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium; quoniam ipsius est regnum, et ipse dominabitur gentium : quia in eo psalmo dicitur, ubi passio Domini etiam teste Euangelio declaratur . Sicut non eget interprete, Quia oportebat Christum pati, et resurgere tertia die, et predicari in nomine eius penitentiam, et remissionem peccatorum per omnes gentes, incipientibus ab Ierusalem . Sicut non eget interprete, Et eritis mihi testes in Ierusalem, et in tota Iudea, et Samaria, et usque in totam terram . Cepisse enim Ecclesiam ab Ierusalem, atque inde isse circum Iudeam, et Samariam, et ceteras gentes, consequentia gesta testantur canonicis firmata documentis. Sicut non eget interprete, Et predicabitur hoc Euangelium regni in uniuerso orbe in testimonium omnibus gentibus; et tunc ueniet finis. Interrogatus enim Dominus de fine huius seculi, cum quedam initia parturitionum [1 1Kb] dixisset, ait: Sed nondum est finis . Finem autem futurum predixit post predicationem Euangelii in uniuerso orbe in omnibus gentibus. Sicut non eget interprete, Sinite utraque crescere usque ad messem: quia cum egeret interprete, ipse Dominus interpretatus est; et ipse exposuit, cui nemo contradicere potest, maxime in ea parabola, que ab illo prolata est: et ipse ait bonum semen esse filios regni; agrum, mundum; messem, finem seculi . Tale aliquid proferte uel unum, quo apertissime Africa declaretur, uel in reliquis [2 1Kb] sola derelicta, uel ad principium renouandi et implendi orbis sola seruata. Neque enim tot testimoniis commendaretur  quod erat cito periturum, et sic taceretur, aut quod solum esset relinquendum, aut ex quo solo totum esset reparandum et implendum. Si autem non potestis, quod tam iuste a uobis flagitamus, ostendere; cedite ueritati [1 1Kb] , conticescite, obdormiscite, a furore expergiscimini in salutem.

52. An adhuc dicitis: Si apud uos est Ecclesia, utquid nos ad eius pacem persequendo compellitis? aut si mali sumus, quid nos queritis? Et si zizania sumus, sinite nos crescere usque ad messem? Quasi nos, quibus modis possumus, aliud agamus, nisi ne triticum simul eradicetur, dum ante tempus zizania separantur. Quicumque enim boni in eternum futuri sunt, etsi ad tempus mali sunt [2 1Kb] , non zizania, sed triticum sunt in prescientia Dei. Sic autem nos accusatis, quare uos queramus si mali estis, quasi non in eo perieritis quo mali estis, et ideo sitis querendi, quia periistis, ut perditi queramini, quesiti inueniamini, inuenti reuocemini, sicut illa ouis a pastore, sicut illa drachma a muliere, sicut ille filius qui mortuus erat et reuixit, perierat et inuentus est . Ille uos enim querit, qui in sanctis habitat, et imperat ut queramini.

CAPUT XX  .---53. De persecutione autem uestra querela sedabitur, si cogitetis et intelligatis prius, non omnem persecutionem esse culpabilem: alioquin non laudabiliter diceretur, Detrahentem proximo suo occulte, hunc persequebar . Nam quotidie uidemus et filium de patre tanquam de persecutore suo conqueri; et coniugem de marito, et seruum de domino, et colonum de possessore, et reum de iudice, et militem uel prouincialem de duce uel rege; cum illi plerumque ordinatissima potestate sibi homines subditos per terrores leuiorum penarum a grauioribus malis prohibeant atque compescant; plerumque autem a bona uita et a bonis factis minando et seuiendo deterreant: sed cum a malo et illicito prohibent, correctores et consultores sunt; cum autem a bono et licito, persecutores et oppressores sunt. Culpantur etiam qui prohibent a malo, si modum peccati modus cercitionis excedat. Item iure culpandi sunt, qui turbide atque inordinate in eos cercendos insiliunt, qui nulla sibi lege subiecti sunt.

54. Proinde Circumcellionum uestrorum inordinatas licentias et superbas insanias iuste reprehendimus, etiam cum aliquibus pessimis uiolenti sunt: quia illicita illicite uindicare, et ab illicitis illicite deterrere, non est bonum. Cum uero et innocentes uel causa incognita, uel iniquissimis inimicitiis persequuntur, quis eorum sceleratissima latrocinia non perhorrescat? At uero quod Maximianistarum furorem legibus publicis cercendum putastis, ut eos per iussa iudicum et exsecutionem Officiorum et auxilia ciuitatum pulsos de basilicis quas tenebant, ad considerationem sui sceleris urgeretis [3 1Kb] , non reprehendimus;  nisi quia hoc in eis insectati estis, quod ipsi fecistis, imo multo leuius quam fecistis. Illi enim aduersus partem Donati, uos autem aduersus orbem terrarum, et aduersus eius uerba, qui Ecclesiam suam incipientem ab Ierusalem per omnes gentes commendauit, sacrilege dissensionis altare erexistis. Porro si Maximianiste iussionibus iudicum aduersus se impetratis illicite et furiose resistere auderent, nonne ipsi sibi iudicium acquirerent? dicente Apostolo, Qui enim resistit potestati, Dei ordinationi resistit; qui autem resistunt, ipsi sibi iudicium acquirunt, Principes enim non sunt timori bono operi, sed malo . Cum ergo eorum malum opus existeret, quod uos per ordinatas potestates cohibere conabamini; si uellent illi pro ipso malo opere suo, peiore opere legibus aduersari; numquid a uobis, et non a se ipsis, quidquid eis mali accideret, paterentur? Quemadmodum quicumque uoluisset dicere blasphemiam in Deum Sidrach, Misach, et Abdenago, et secundum edictum regis cum domo sua disperderetur ; numquid hoc ab ipsis tribus uiris, quibus de igne liberatis rex commotus illud edixerat, aut uero etiam ab ipso rege, ac non potius a se ipsis illa digna mala paterentur? Si etiam quadraginta illi Iudei, qui Paulum interficere coniurauerant, in armatos, a quibus ordinata tuitione idem Paulus deducebatur , irruissent; numquid eos Paulus, ac non se ipsi potestatibus resistendo peremissent?

55. Quapropter et uos sine tumultu animi, sine turbulenta contentione, sine amaritudine odiorum considerate diligenter ea que contra uos reges nostre communionis constituunt, qua causa patiamini. Et si uos in Ecclesia Christi esse inueneritis; gaudete et exsultate, quia merces uestra multa est in celis . uos enim tanquam martyres coronamini, illi autem tanquam persecutores martyrum iudicantur. Si autem uos contra Ecclesiam Christi altare erexisse, et a christiana unitate, que toto orbe diffunditur, sacrilego schismate separatos esse et corpori Christi, quod est Ecclesia toto orbe diffusa, et rebaptizando et blasphemando, et quantum potestis oppugnando, aduersari sancta et canonica Scriptura conuincit; uos impii atque sacrilegi, illi autem qui uos pro tanto scelere tam leniter damnorum admonitionibus, uel locorum, uel honorum, uel pecunie priuatione deterrendos cercendosque decernunt, ut cogitantes quare ista patiamini, sacrilegium uestrum cognitum fugiatis, et ab eterna damnatione liberemini, et rectores diligentissimi, et consultores piissimi deputantur. Hanc uobis dilectionem debent christiani catholici imperatores, ut sacrilegia uestra, et propter christianam mansuetudinem non pro merito punienda decernant, et propter christianam sollicitudinem non omnino impunita dimittant. Hoc in eis Deus operatur, cuius misericordiam etiam in his molestiis, de quibus conquerimini, non uultis agnoscere. Nos autem, quantum in nobis est, quantum Dominus donat atque permittit, nec ipsas leges lenissime cercitionis aduersus uos mouemus, nisi ut  Ecclesia catholica, propter infirmorum fragilitatem, ut eis liceat sine timore eligere quid teneant uel sequantur, a uestris terroribus libera prestetur: ut si aliquid uestri in nostros uiolenter fecerint, tunc uos, quos tanquam obsides in fundis et in ciuitatibus habemus, non qualia uestri faciunt, patiamini, sed per ordinata iudicia subiecti legibus damno pecuniario uapuletis. Quod si uobis graue uidetur; uestri nobis [1 1Kb] parcant, et quiescant. Si autem in nos non quiescendo illi seuiunt, qui uel sub uobis, uel uobiscum sunt; quod de nobis conqueramini non habetis, qui in uestra, uel uestrorum potestate posuimus, ut etiam sectantes heresem uestram, nulla damna patiamini, si nullas Catholica, siue a uobis, siue a uestris uiolentias patiatur. Quod si alique facte fuerint, uobis inuitis et compescere non ualentibus, misericorditer ipsis damnis et iuste admonemini, quales habeatis a quibus uos contaminari non putatis, atque hinc intelligere cogimini, quam inanes calumnias Ecclesie Christi toto orbe diffuse faciatis. Neque iam nobis obiiciatis, quod persequimur uos; sed uestris potius, si et nos suis uiolentiis infestari, et uos publicis legibus malunt conteri, quam se a solito furore sedari. Si quid sane a nostris christiane caritatis modum uotumque non custodientibus, odiose et perniciose patimini, non esse illos nostros cito dixerim; sed aut futuros, si se correxerint, aut in fine separandos, si in malitia perdurarint: nos tamen nec propter pisces malos retia rumpimus , nec propter uasa in contumeliam facta domum magnam deserimus . Quod si uos quoque illos, a quibus talia Catholica patitur, non esse uestros eadem regula dicitis: probate animum uestrum, corrigite errorem, amplectimini unitatem spiritus in uinculo pacis. Nam si nec uos illi contaminant, nec nos isti; non nobis inuicem alienis criminibus columniemur: in una caritate frumenta crescamus simul, usque ad uentilabrum paleam toleremus.

56. Quamobrem si nullo interprete indigent canonicarum Scripturarum testimonia que commendant Ecclesiam in totius orbis communione consistere, et separationi uestre in Africa constitute ex iisdem Libris nulla talia potestis inuenire suffragia, nec iuste de persecutionibus conquerimini, quas grauiores ipsa perpetitur, quo latius diffunditur, ac fide, et spe, et caritate omnia tolerat, non tantum talia, qualia uestri Circumcelliones, et eorum similes ubi possunt membris eius infligunt, sed omnia uariarum iniquitatum scandala per uniuersum mundum scatentia, de quibus Dominus exclamauit, ue mundo ab scandalis : grauius enim persequitur filius patrem male uiuendo, quam pater filium castigando; et grauius ancilla Saram persecuta est per iniquam superbiam, quam eam Sara per debitam disciplinam , et grauius Dominum persequebantur, propter quos dictum est, Zelus domus tue comedit me , quam eos ipse cum eorum mensas euertit, et eos  flagello de templo expulit : quid habetis amplius quod dicatis?

CAPUT XXI  .---57. An illud ultimum uestrum, iam placet, in medium proferamus? Ecce, inquiunt, uos tenetis Ecclesiam. Quomodo nos suscipitis, si ad uos transire uoluerimus? Breuiter respondeo: Sic uos suscipimus, quomodo suscipit Ecclesia, quam in sanctis Libris canonicis inuenimus. Deposita quippe animositate contradicendi, qua tument omnes qui ueritate Dei uinci nolunt, et sua peruersitate uincuntur, facile potestis intelligere et in bonis esse et in malis Sacramenta diuina; sed in illis ad salutem, in malis ad damnationem. Et cum tantum distet inter eos qui hec digne indigneque tractauerint, ipsa tamen eadem sunt, illis ad premium ualentia, illis ad iudicium.

58. Quapropter quando plures quam Ioannes Dominus baptizabat, sicut in Euangelio scriptum est, ubi subiecit Euangelista, Quamuis ipse non baptizabat, sed discipuli eius : cum tantum distaret inter Petrum et Iudam, nichil tamen distabat inter Baptismum qui dabatur per Petrum, et qui dabatur per Iudam. Illud enim quod per eos dabatur, unum erat, cum ipsi non essent unum: et illud Christi erat, illorum autem unus ad membra Christi, alter ad partem diaboli pertinebat. Cum uero Ioannes Baptista et Paulus Apostolus unum essent, quia uterque sponsi amicus erat, tamen quia non erat unus baptismus qui dabatur a Ioanne, et qui dabatur a Paulo, iussit Paulus Christi Baptismo baptizari eos, qui baptismo Ioannis fuerant baptizati. Itaque ille baptismus Ioannis dictus est: qui autem per Paulum datus est, non est dictus baptismus Pauli; sed iussit eos, inquit, baptizari in Christo . Ecce unum sunt Ioannes et Paulus, et non unum dant: ecce non sunt unum Petrus et Iudas, et unum dant: at uero Petrus et Paulus et unum sunt, et unum dant. Abraham et Cornelius ex fide iustificati unum sunt, et non unum Sacramentum acceperunt: itemque Cornelius et Simon Magus non sunt unum, et unum Sacramentum acceperunt: at uero Cornelius, et ille spado, quem Philippus in itinere baptizauit, et unum sunt, et unum Sacramentum acceperunt . Cum ergo unum est Sacramentum, nec diuersi datores, nec diuersi perceptores faciunt ut non sit unum quod unum est.

59. Isti autem dum uolunt hominum esse quod Christi est, res falsissimas et absurdissimas persuadere conantur, ut prope tot sint baptismi, quot homines per quos dantur. Itaque illud quod Dominus ait de homine et opere hominis, Arbor bona bonos fructus facit, arbor mala malos fructus facit ; isti ad hoc detorquere conantur, ut a bono baptizatus bonus sit, et a malo baptizatus malus sit. Unde sequitur eos, etiamsi nolint, ut a meliore baptizatus melior sit, et ab inferiore baptizatus inferior sit. Ex quo fit ut illi quos ante Domini passionem non ipse iehsu baptizabat, sed discipuli eius, multo sanctius nascerentur, si ab ipso baptizarentur. Quis enim uel cogitare  possit, quantum intererat inter ipsum, et discipulos eius a quibus baptizabantur? Ergo inuidit eis sanctiorem generationem, quos a discipulis suis sese hic constituto maluit baptizari? Quod utique quisquis credit, insanus est. Quid ergo Dominus eo ipso demonstrare dignatus est, nisi suum esse quod daretur, per quemlibet daretur; et se baptizare, de quo amicus ille sponsi dixerat, Hic est qui baptizat ; per cuiuslibet manus ministri baptizaretur, qui credidisset in eum? Dicit etiam Paulus, Gratias Deo, quod neminem uestrum baptizaui, nisi Crispum et Gaium, ne quis dicat quod in nomine meo baptizaui . Et iste ergo credatur inuidisse hominibus meliorem sanctificationem, si quanto melior erat, tanto melius poterant baptizari, qui ab illo baptizarentur. Imo uero ad hoc ipsum uigilauit cautissimi et fidelissimi dispensatoris intentio, ne quisquam ideo sanctius se baptizatum putaret, quod a ministro sanctiore baptizaretur, et quod Domini erat, seruo tribueret.

60. Cum igitur boni et mali dent et accipiant Baptismi sacramentum, nec regenerati spiritualiter in corpus et membra Christi cedificentur nisi boni; profecto in bonis est illa Ecclesia, cui dicitur: Sicut lilium in medio spinarum, ita proxima mea in medio filiarum . In his est enim edificant super petram, id est, qui audiunt uerba Christi, et faciunt: quia et Petro confitenti se Christum Filium Dei, sic ait: Et super hanc petram edificabo Ecclesiam meam . Non est ergo in eis qui edificant super arenam, id est, qui audiunt uerba Christi, et non faciunt. Ipse enim dixit: Qui audit uerba mea hec et facit ea, similabo eum uiro sapienti, qui edificat domum suam super petram. Et ibidem paulo post: Qui audit, inquit, uerba mea hec, et non facit ea, similabo eum uiro stulto, qui edificat domum suam super arenam . Qui ergo compage caritatis incorporati sunt edificio super petram constituto, et lilio inter spinas candenti, ipsi utique possidebunt regnum Dei. Qui autem super arenam edificant, uel in spinis deputantur, quis dubitauerit quod regnum Dei non possidebunt? Nihil utique talibus prodest Baptismi sacramentum: nec tamen propter eorum instabile fundamentum sterilemque malitiam, etiam Sacramento quod habent, ulla iniuria facienda est.

CAPUT XXII.---61. Proinde in loco illo ex Epistola Pauli apostoli, quam scripsit ad Galatas, sine studio contentionis aduertite, quam recte fiat, ut hereticum corrigentes errorem, si Sacramentum hoc habent quod habere debuerunt, illud accipiant quod eis deerat, non improbetur et blasphemetur quod inerat. Manifesta, inquit, sunt opera carnis, que sunt fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes, et his similia; que predico uobis, sicut predixi, quoniam qui talia agunt, regnum Dei non possidebunt .  Omnes itaque isti non  sunt in lilio, nec super petram: inter hos autem et heretici positi sunt. Cur ergo uos, ut omittam cetera, non baptizatis post ebriosos, luxuriosos, inuidos, qui regnum Dei non possidebunt, et ideo in petra non sunt; et quia in petra non sunt, procul dubio in Ecclesia non deputantur; quia super hanc petram, inquit, edificabo Ecclesiam meam: et nos [1 1Kb] uultis ut baptizemus post hereticos, qui inter easdem spinas regnum Dei non possessuras enumerati sunt, et quibus similiter Sacramenta insunt, quando eadem sunt; sed non prosunt, quia cum illa recta sint, ipsi peruersi sunt?

62. Hec sine pertinacia considerantes atque cogitantes, facile potestis intelligere, id in quoque corrigendum esse quod prauum est, quod autem rectum est, approbandum; et hoc dandum esse quod deerit, quod autem inerit, agnoscendum. ueniens itaque hereticus ut catholicus fiat, errorem corrigat proprium, non Christi uiolet Sacramentum: accipiat uinculum pacis quod non habebat, sine quo illi prodesse non poterat Baptisma quod habebat. Utrumque enim necessarium est ad regnum Dei adipiscendum, et Baptismus, et iustitia. Et in contemptore quidem Baptismi Christi non potest esse iustitia: Baptismus autem et in eo qui iustitiam non habet, potest esse, sed non potest prodesse. Sicut enim ueritas dixit, Si quis non renatus fuerit ex aqua et spiritu, non intrabit in regnum celorum ; ita eadem ueritas dixit, Nisi abundauerit iustitia uestra super Scribarum et Phariseorum, non intrabitis in regnum celorum : ut non Baptismus solus, sed etiam iustitia perducat ad regnum; cui autem uel utrumque, uel unum defuerit, illuc peruenire non possit. Quapropter cum dicatur hereticis, Iustitia uobis deest, quam sine caritate ac uinculo pacis habere nullus potest; cumque et ipsi fateantur, multos Baptismum habere, et iustitiam non habere, et si non fateantur, eos conuincat Scriptura diuina: miror quomodo putent, cum eos habentes non suum, sed Christi Baptismum, iterum nolumus baptizare, ita nos agere, ac si eis iam nichil deesse iudicemus; et quia Baptismus eis in Catholica non datur, quem habere inueniuntur, nichil se illic accipere arbitrentur, ubi hoc accipiunt, sine quo illud quod habent, eis ad perniciem ualeat, non ad salutem. Quod si nolunt intelligere, sufficit nobis quod eam tenemus Ecclesiam, que manifestissimis sanctarum et canonicarum Scripturarum testimoniis demonstratur.

63. Dicat mihi nunc hereticus: Quomodo me suscipis? Cito respondeo: Sicut suscipit Ecclesia, cui Christus perhibet testimonium. Numquid tu melius potes posse quomodo suscipiendus sis, quam Saluator noster medicus uulneris tui? Hic forte dicis: Lege mihi ergo quemadmodum Christus suscipi iusserit eos, qui ab hereticis transire ad Ecclesiam uolunt. Hoc aperte atque euidenter, nec ego logo, nec tu. Si enim hereticus esset Ioannes, et in nomine Patris et  Filii et Spiritus sancti baptizaret, post cuius baptismum iussit Paulus homines baptizari; tu obtineres quod dicis, ita ut contra quid dicerem, non haberem. Rursus, si Petrus in nomine Patris et Filii et Spiritus sancti ab hereticis baptizatus fuisset, cui Dominus ait, Qui lotus est semel, non habet necessitatem iterum lauandi ; ego obtinerem quod dico, ita ut tu contra quid diceres, non haberes. Nunc uero cum in Scripturis non inueniamus aliquos ad Ecclesiam transisse ab hereticis, et sicut ego dico, aut sicut tu dicis, esse susceptos; puto si aliquis sapiens exstitisset, cui Dominus Christus testimonium perhiberet, et de hac questione consuleretur a nobis, nullo modo dubitare deberemus id facere quod ille dixisset, ne non tam ipsi quam Domino Christo, cuius testimonio commendabatur, repugnare iudicaremur  . Perhibet autem testimonium Christus Ecclesie sue. Ecce Euangelium, lege ubi ait: Oportebat Christum pati, et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Quomodo ergo suscipit ista Ecclesia per omnes gentes incipientibus ab Ierusalem, remotis omnibus ambagibus et tergiuersationibus, sic suscipiendus es. Quod si non uis, non mihi, aut cuiquam hominum, qui te uult ita suscipere, sed ipsi Saluatori contra salutem tuam perniciosissime reluctaris, qui te sic suscipiendum esse non uis credere, quemadmodum suscipit illa Ecclesia, quam testimonio suo commendat ille, cui fateris nefarium esse non credere.

CAPUT XXIII.---64. At enim dixit Ieremias, »Facta est mihi ut aqua mendax, non habens fidem.« Non de hac aqua dixit, quam putas. Lege diligenter. Ipsam enim mendacium hominum multitudinem dixit aquam mendacem more prophetico, sicut figurate loqui solent: sicut in Apocalypsi, populos aquarum nomine nouimus appellatos . Nam sic ait Ieremias: Utquid qui contristant me, preualent? Plaga mea ualida est, unde sanabor? Facta est mihi ut aqua mendax non habens fidem . Plagam suam sibi dixit factam ut aquam mendacem: eamdem uero plagam suam eos appellauit qui se contristabant. Quod enim ait, qui contristant me; hoc dixit postea, plaga mea: et quod supra dixit, preualent; hoc postea dixit, ualida est.

65. Sic et illic facitis, ubi scriptum est: Ab aqua aliena abstine te, et de fonte alieno ne biberis . Putatis enim de Baptismo dictum qui est apud hereticos, ut ideo sit aqua aliena, quia heretici regnum Dei non possidebunt: quasi non ita sit et apud ebriosos, et apud inuidos, et ceteros huiusmodi, de quibus pariter dictum est, Regnum Dei non possidebunt : et tamen in omnibus talibus, si secundum Euangelium baptizati sunt, Christi est Baptismus, non ipsorum. Unde aqua illa non est aliena; cum ipsi alieni sint, quibus dicturus  est, Non noui uos . Cur non ergo potius intelligam aquam alienam et fontem alienum, doctrinam esse maligni spiritus, qua decipiuntur et seducuntur alienati a Deo per ignorantiam, que est in illis, propter cecitatem cordis eorum; hoc expressius commendante Apostolo: Spiritus autem manifeste dicit, quia in nouissimis temporibus recedent quidam a fide, attendentes spiritibus seductoribus, et doctrinis demoniorum ? Hec est aqua aliena, et fons alienus. Si enim aqua in bono intelligitur et Spiritus sanctus; cur non aqua in malo intelligatur et spiritus malignus? Non enim semper ubi aquam nominat Scriptura, hoc uisibile Baptismi sacramentum uult intelligi: sed aliquando ipsum, aliquando aliud. Iam enim hoc uisibili Baptismo etiam alios discipuli Domini baptizauerant, antequam ueniret in eos secundum eius promissionem Spiritus sanctus: de quo tamen idem iehsu dicit, Si quis sitit, ueniat et bibat: qui credit in me, sicut dicit Scriptura, flumina aque uiue fluent de uentre eius. Et sequitur Euangelista, et exponit unde sit dictum: Hoc autem, inquit, dicebat de Spiritu, quem accepturi erant ii qui in eum erant credituri. Spiritus enim nondum erat datus, quia iehsu nondum fuerat clarificatus . Ecce aquam dicit Spiritum, qui nondum erat datus, cum iam aqua illa Baptismi multis fuisset data.

66. Unde et illud, quod similiter non intelligitis, quod scriptum est, Bibe aquam de tuis uasis, et de puteorum tuorum fontibus; et fons aque tue sit tibi proprius, et nemo alienus communicet tibi, et non superfluant tibi aque foras, et in plateis tuis discurrant aque tue : non uisibilem Baptismum, quem possunt habere et alieni, id est, qui regnum Dei non possidebunt; sed hoc donum commendat Spiritus sancti, quod proprium est eorum tantum, qui regnabunt cum Christo in eternum. Quoniam caritas Dei, sicut dicit Apostolus, diffusa est in cordibus nostris per Spiritum sanctum, qui datus est nobis . Ipsa enim latitudo cordis, quam caritas facit, unde illam diffusam dicit, et unde ad Corinthios ita loquitur, Os nostrum patet ad uos, o Corinthii, cor nostrum dilatatum est , platearum nomine significata est.

67. Quod ergo aperte audimus, Nolite omni spiritui credere, sed probate spiritus si ex Deo sint [1 1Kb] ; hoc figurate audimus, Ab agua aliena abstine te, et de fonte alieno ne biberis. Et quod aperte audimus, Charitas Dei diffusa est in cordibus nostris per Spiritum sanctum, qui datus est nobis, hoc figurate audimus, Fons aque tue sit tibi proprius, et nemo alienus communicet tibi. Multa enim munera Dei possunt habere et alieni, non solum ista communia cum lapidibus et arboribus, sicuti est esse et uigere; nec solum communia cum pecoribus, sicuti spirare, sentire: sed etiam maiora iam hominum propria, sicuti est ratio, locutio, artes utiles innumerabiles, et alia multa. Ipsa etiam que domui Dei data sunt, nonnulla ex eis habent alieni, id est, non possessuri regnum  Dei, quibus in fine dicetur, Non noui uos; etiam cum dixerint, In nomine tuo prophetauimus et uirtutes multas fecimus. Quia, Etsi habeam, inquit, prophetiam, et sciam omnia sacramenta et omnem scientiam, et si habuero omnem fidem, ita ut montes transferam, caritatem autem non habeam, nichil sum . Hoc est ergo donum Spiritus sancti proprium sanctorum, unde nemo communicat alienus. Hoc deest omnibus malignis et gehenne filiis, etiamsi Christi Baptismo baptizentur, sicut Simon fuerat baptizatus. Hoc deest etiam hereticis: hoc accipiunt, cum correcti ueniunt et unitatis uinculum sinceriter amplectuntur. Quod si non acciperent, etiam habentes Baptismum Christi, non erant possessuri regnum Christi; quia non introierant ad fontem illum proprium aquarum discurrentium in plateis sanctorum, et foras non excurrentium, quo fonte caritas Dei diffusa est in cordibus nostris per Spiritum sanctum, qui datus est nobis. Desinite itaque illa testimonia commemorare, que aut non intelligitis, aut pro nobis contra uos esse intelligitis. Quod si ambigue posita, et pro nobis, et pro uobis possent interpretari, nichil utique adiuuarent causam uestram: quia et nos si talibus uti uellemus, innumerabilibus uteremur, que causam nostram nichil similiter adiuuarent. Sed plane talia malam causam uel moras faciendo sustentant.

CAPUT XXIu.---68. Ecce, inquiunt, de corpore Domini aqua profluxit. Et quid te hoc adiuuat, o heretice? Multum, inquit: Baptisma enim significat non esse, nisi in corpore Domini, id est, in Ecclesia. Melius diceres, de corpore Domini, hoc est, de Ecclesia; etiamsi iam constet , aqua illa Baptismum esse significatum. Nam et nos Baptismum quem habetis, de corpore Domini esse dicimus, hoc est, de Ecclesia, quamuis in ea ipsi non sitis, sicut omnes qui non edificant super petram, sed super arenam. Quare tamen non attendis aquam illam, qua Baptismum significatum dicis, non tantum in corpore Domini fuisse, sed etiam de corpore eius foras exiisse, et hoc per uulnus persecutoris? Neque enim et heretici et omnes mali secum foras Sacramenta traxissent, si unitatis integritatem in corpore Domini custodissent. Sed etiam hoc uidetis quam profundum sit, et quanta mysterii altitudine occultum.

69. Iam sufficiat: desinite talibus agere. Omnia que huiusmodi protuleritis, aut pro nobis sunt, aut, ut multum cause nostre minuam, incertum est pro quibus sint. Sed libenter in opertis immoramini, ne fateri aperta cogamini. Ecce Ecclesia, rogo, quid patimini? Ecce Ecclesia tot manifestissimis sanctarum Scripturarum testimoniis commendata et expressa, predicta et demonstrata: Sicut audiuimus, ita et uidimus . Quid tergiuersaris quomodo suscipiaris? Cur detrectas sic suscipi, quomodo illa suscipit, cui testimonium perhibet qui mentiri non potuit? Doce Scripturas canonicas aperte dixisse, baptizandum esse in catholica Ecclesia qui apud hereticos in nomine Patris et Filii et Spiritus sancti  fuerit baptizatus. Quod si hoc docere non potes; illud doce, huic communioni tue, id est, parti Donati, ubi hoc didicisti, apertum aliquod et manifestum testimonium a Scripturis canonicis perhiberi: et fatebor ad te esse transeundum, nec aliter esse suscipiendos hereticos, quam sicut suscipit ecclesia in qua es, quia tali testimonio declarata est. Quid estuas? quid perturbaris? Non inuenis in Scripturis canonicis, quod a te iustissime exigimus? Nam quod dicere soletis, Ubi pascis, ubi cubas in meridie ; uides quale sit, et quam pro te non sit. Noli ergo talia querere. Quia et si in partibus aquilonis esset pars Donati, que contrarie sunt partibus meridianis, diceret de se esse dictum: Montes Sion, latera aquilonis, ciuitas regis magni . Nam utique ciuitas regis magni non est nisi Ecclesia; et hoc potius indubitanter sonat Ecclesiam, quam illud, Ubi pascis, ubi cubas in meridie. Sed fortasse illo testimonio Marcion hereticus uteretur, qui dicitur Ponticus fuisse, que partes ad aquilonem sunt. Rursus si in occidente esset pars Donati, diceret de se esse dictum: Iter facite ei qui ascendit super occasum; Dominus nomen est illi . Fortassis enim sublimius esse diceret, ascendit super occasum; quam, cubat in meridie. Hec mystica sunt, operta sunt, figurata sunt: aliquid manifestum quod interprete non egeat, a uobis flagitamus.

70. Ego itaque sic te suscipio, quemadmodum suscipit semen Abrahe, in quo benedicuntur omnes gentes . Hoc forte obscurum esset, nisi Paulus aperuisset semen Abrahe quod est Christus . Sic te suscipio, quemadmodum suscipit illa sterilis, cuius multi filii, magis quam eius que habet uirum. Quod obscurum esset, nisi Paulus dixisset, ipsam esse Ecclesiam matrem nostram: cui dictum est, Dominus qui eruit te, ipse Deus uniuerse terre uocabitur ; cui dictum est, Terra tua orbis terrarum . Sicut suscipit regina illa, de qua in Psalmis dicitur, Astitit regina a dextris tuis: et cui dicitur, Pro patribus tuis nati sunt tibi filii, constitues eos principes super omnem terram . Postremo, ne multa commemorem, sic te suscipio, sicut suscipit Ecclesia per omnes gentes incipiens ab Ierusalem : sicut suscipit Ecclesia que testis est, Christo in Ierusalem, et in tota Iudea et Samaria, et usque ad totam terram . Ille enim te suscipit, qui hoc de illa dixit, qui talibus eam uerbis, ne quisquam de illa dubitaret, ostendit. Sic te suscipio, quemadmodum suscipit triticum seminatum in agro, quod cum zizaniis crescit usque ad messem. Hi sunt enim filii regni; ager autem est mundus, messis est finis seculi : Dominus exposuit, Euangelium est, uerba Domini sunt, manifesta sunt. Possem tibi dicere: Sic te suscipio, quemadmodum et uos suscepistis quos Pretextatus et Felicianus a uobis damnati, extra uestram communionem baptizauerunt. Cui rei quid contradicas, omnino non habes. Sed hoc potius dicam, quod et aduersus ipsos Maximianistas  inuictissime ualeat, qui uos in duobus precipue testimoniis quibus imperitissime, tamen creberrime uti soletis, omnino uicerunt, et de paucitate et de meridie. Hoc ergo dicam, quod uos omnes tanquam pariter contra nos insurgatis, exstinguat. Sic uos suscipimus, si corrigi uultis, quemadmodum suscipit Ecclesia, quam Dominus iehsu dixit ab Ierusalem cepturam, et in Actibus Apostolorum legimus inde cepisse: et per omnes gentes ituram, et in Actibus Apostolorum legimus per multas isse, antequam ueniret in Africam, et per omnes gentes ituram antequam ueniat finis; quia ipse Dominus ait, Predicabitur hoc Euangelium in omnibus gentibus, et tunc ueniet finis. Ecce purgamenta eius: Quoniam abundauit iniquitas, refrigescet caritas multorum. Ecce frumenta eius: Qui autem perseuerauerit usque in finem, hic saluus erit . Ubi hic Africa nominata est in parte Donati? Ecce iterum frumenta eius: Ut scias, inquit Apostolus, quemadmodum te oporteat in domo Dei conuersari, que est Ecclesia Dei uiui, columna et firmamentum ueritatis. Et sine dubio magnum est pietatis sacramentum, quod manifestatum est in carne, iustificatum est in spiritu, apparuit Angelis, predicatum est in gentibus, creditum est in mundo, assumptum est in gloria . Ecce purgamenta eius: Spiritus autem, inquit, manifeste dicit, quia in nouissimis temporibus recedent quidam a fide, attendentes spiritibus seductoribus, doctrinis demoniorum,  etc. Ubi et hic Africa in parte Donati nominata est, ut in ea remanserit columna et firmamentum ueritatis, aut pietatis sacramentum, de quo usque in finem ita cucurrit, ut diceret, Predicatum est in gentibus, creditum est in mundo, assumptum est in gloria?

71. Quid ergo pluribus teneam? Qui respondere cogitat huic Epistole, scrutetur Scripturas: et aut manifestum de Africa, uel in qua sola, uel ex qua sola est pars Donati, proferat testimonium: quod ideo proferre non potest, quia illis tam manifestis, que a nobis prolata sunt, repugnare Scriptura non potest: aut si suarum suspicionum, uel criminationum, uel calumniarum sectatores credulos querit, et uult traducere in aliud Euangelium, quod non est aliud, atque annuntiare nobis preterquam quod accepimus, etsi angelus de celo esset, anathema esset : quoniam et diabolus, qui propterea de celo cecidit, quia in ueritate non stetit, si anathema fuisset homini, quando ei preterquam quod a Domino Deo acceperat, annuntiauit, primi parentes carnis nostre, nec in penam mortis incidissent, nec de loco felicitatis exissent.

CAPUT XXu  .---72. Quapropter uos, karissimi, quibus hanc Epistolam scribo, preceptum pastoris qui animam suam posuit pro ouibus suis, et nunc glorificatus et exaltatus sedet ad dexteram Dei Patris, corde fidelissimo et firmissimo retinete dicentis. Que sunt oues mee, uocem meam audiunt, et sequuntur me . Audistis eius uocem manifestis  simam, non solum per Legem eius, et Prophetas, et Psalmos, sed etiam per os proprium commendantis Ecclesiam suam futuram. Et ea que predixit, quemadmodum ex ordine consecuta sint, in Actibus et Litteris Apostolorum, que diuinarum Scripturarum canonem complent, legendo perspicitis. Non est obscura questio in qua uos fallant, quos ipse Dominus predixit futuros atque dicturos, Ecce hic est Christus, ecce illic: ecce in deserto, quasi ubi non est frequentia multitudinis: ecce in cubiculis , quasi in secretis traditionibus atque doctrinis. Habetis Ecclesiam ubique diffundi, et crescere usque ad messem. Habetis ciuitatem, de qua ipse qui eam condidit, ait: Non potest ciuitas abscondi super montem constituta . Ipsa est ergo que non in aliqua parte terrarum, sed ubique notissima est. Hec temporales aliquando etiam in suis frumentis patitur tempestates, ut in quibusdam locis non cognoscantur; sed tamen etiam illic latent: neque enim falli potest diuina sententia, quoniam crescunt usque ad messem.

73. Itaque et in aliis gentibus sepe nonnulla membra Ecclesie preualentibus heresum et schismatum seditionibus, pressa atque obumbrata sunt; et tamen quia inerant, paulo post nullo dubitante claruerunt: et in ipsa Africa post illud Secundi Tigisitani apud Carthaginem seditiosum turbulentumque concilium, ubi et a femina nobili Lucilla operata corruptio  , postea iudicialibus Gestis commemorata est, cum inde littere pene per totam Africam, qua Ecclesie Christi iam germinauerant, misse fuissent, creditum est litteris concilii; neque enim aliter oportebat: et quasi uisa sunt per aliquam partem agri frumenta dominica defecisse; nullo modo autem defecerant, que uere frumenta erant predestinata atque seminata, et alta radice feraciter [1 1Kb] germinantia. Salua enim conscientia litteris concilii crediderant: neque enim ab hominibus de aliis hominibus aliquid incredibile dicebatur, aut eis contra Euangelium credebatur. Sed posteaquam illi furiosam pertinaciam usque ad dissensionem sacrilegam contra totum orbem christianum contentione obstinatissima perduxerunt, atque innotuit bonis fidelibus quos a Ceciliano alienauerat falsa criminatio: uiderunt se, si in illa communione persisterent, non iam de quodam homine, uel de quibusdam hominibus, sed de Ecclesia toto terrarum orbe diffusa prauum habere iudicium; et maluerunt Christi Euangelio, quam collegarum concilio credere. Itaque illis relictis, mox ad catholicam pacem multi, et episcopi, et clerici, et populi redierunt: quod et antequam facerent, in tritico deputabantur. Tunc enim non faciebant, cum aduersus homines male sibi a collegis insinuatos, non aduersus Ecclesiam Dei, que in cunctis gentibus crescit, illa eorum contradictio nitebatur [2 1Kb] . Itaque et in Africa triticum quod  Filius hominis seminauerat, triticum mansit: et ex illo usque adhuc creuit, et crescit, et deinceps usque ad messem fructificabit et crescet, sicut in omni mundo.

74. Nonnulli etiam bone uoluntatis, per carnalem caliginem, etiam post confirmatum contra Ecclesiam Dei malignorum furorem, in illa dissensione diutius errauerunt, tanquam si adhuc mollia conculcarentur frumenta, et radice uiua herbe uigor attereretur: etiam ipsa tamen frumenta sua nouerat Deus, quamuis ut reuiuiscerent arguenda et increpanda. Non enim eo modo dictum est Petro, Redi post me, satana ; quomodo dictum est de Iuda, Unus ex uobis diabolus est . Quidam quoque et apertissime ueritati malo studio contradixerunt: illi uero eradicati uel precisi erant; sed non permanentes in infidelitate, sicut de quibusdam ramis fractis Apostolus dicit, manu diuina replantati, aut iterum inserti sunt . Tunc enim quisque infructuosus, et nondum a radice precisus est, cum mala cupiditate agit quidem illa opera de quibus dictum est, Quoniam qui talia agunt, regnum Dei non possidebunt : sed cum pro ipsis operibus etiam ueritati apertissime qua redarguitur, resistere ceperit, tunc preciditur. Et multi tales sunt in Sacramentorum communione cum Ecclesia, et tamen iam non sunt in Ecclesia. Alioquin si tunc quisque preciditur, cum uisibiliter excommunicatur; consequens erit ut tunc rursus inseratur, cum uisibiliter communioni restituitur. Quid si ergo fictus accedat, atque aduersus ueritatem et Ecclesiam cor inimicissimum gerat, quamuis peragatur in eo illa solemnitas, numquid reconciliatur, numquid inseritur? Absit. Sicut ergo iam denuo communicans nondum insertus est; sic et antequam uisibiliter excommunicetur, quisquis contra ueritatem, qua conuincitur et arguitur, inimicum gestat animum, iam precisus est. Ita fit ut et semen bonum, et semen malum, utraque per agrum crescant usque ad messem: id est, et filii regni, et filii maligni utrique per mundum crescant usque in finem seculi; illis fructum ferentibus cum tolerantia, illis cum sterilitate amaricantibus.

75. uos autem innitentes tot euidentissimis testimoniis Legis, Prophetarum, Psalmorum, ipsius Domini, et Apostolorum, de sancta Ecclesia toto terrarum orbe diffusa, exigite ab istis ut ostendant de Africa, quod attinet ad partem Donati, aliqua manifesta de canonicis Libris testimonia. Neque enim, sicut iam dixi, ullo modo fieri posset ut Ecclesia, sicut dicunt, et quod absit, tam cito ex tot gentibus peritura, tot testimoniis tam sublimiter et tam indubitanter predicaretur; et de ista, quam uolunt, sua, que usque in finem, sicut contendunt, permansura fuerat, taceretur. Mementote enim quid illi diuiti dictum sit, cum apud inferos torqueretur, et ad fratres suos aliquem ex mortuis mitti uellet. Habent illic, inquit, Moysen et Prophetas. Et cum ille diceret, non eos credituros, nisi ad eos isset aliquis mortuorum: Si Moysen, inquit, et Prophetas non audiunt, nec si quis  ex mortuis resurrexerit, credent [1 1Kb] . Dixit Moyses, quod in semine Abrahe benedicentur omnes gentes . Dixerunt Prophete, Tu uocaberis uoluntas mea, et terra tua orbis terrarum ; et, Commemorabuntur, et conuertentur ad Dominum uniuersi fines terre . His et talibus tam manifestis prenuntiationibus Ecclesiam demonstrantibus, isti credere noluerunt. Surrexit  Dominus a mortuis, dixit in nomine suo predicari penitentiam et remissionem peccatorum per omnes gentes, incipientibus ab Ierusalem . Illi qui Moysi et Prophetis non crediderant, nec Domino resurgenti a mortuis crediderunt; quid restat, nisi ut diuitis illius tormenta sortiantur? Que uos fugientes dum adhuc tempus est, antequam de hac uita emigretur, diuinis eloquiis constanter inherete, ut nec in uita conturbemini, et post hanc uitam quod semini Abrahe promissum est, accipere mereamini. Amen.





[1Kb] S. AURELII AUGUSTINI HIPPONENSIS EPISCOPI CONTRA CRESCONIUM GRAMMATICUM PARTIS DONATI Libri quatuor. 
 [1Kb] [1Kb]


LIBER PRIMUS. Epistolam Cresconii pro Petiliani defensione editam, sibique inscriptam, refellere incipit Augustinus. Probat nec eloquentiam nec dialecticam qualemlibet metuendam esse assertoribus ueritatis, quominus eius aduersarios, cum ipsis disputando, redarguant; neque contentiosum habendum eum esse, qui duris et renitentibus sermonis altercationem ad eos refellendos inferre curauerit. Postea ostendit non esse consequens, ut si conceditur esse Baptisma in parte Donati simul etiam concedatur ibi accipi oportere. Id enim extra catholicam Ecclesiam frustra et perniciose, sed tamen uere ac omnino idem haberi.

 CAPUT PRIMUM.---1. Quando ad te, Cresconi, mea scripta peruenire possent ignorans, peruentura  tamen minime desperaui: quia et ad me tua, quamuis longe posteaquam scripsisti, tamen quandoque peruenire  potuerunt; que tibi uisum est aduersus ea scribere debere, que Petiliano Cirtensi episcopo uestro iterationem Baptismi astruere molienti, et communionem nostram non documentorum pondere urgenti, sed maledictorum leuitate criminanti, ut potui breuiter pro parte respondi Non enim tota eius epistola in manus meas tunc uenerat, sed parua pars prior. Quod cur acciderit, quid opus est querere, quandoquidem cum ad nos postea uniuersa peruenit, uniuerse respondere non piguit? His ergo litteris tuis, quas ad me dedisti, si non rescriberem, fortasse contumeliosum putares: quod autem rescribo, rursum uereor ne contentiosum putes. Sed si tu inuentis litteris meis, non ad te datis, tantum quia episcopum partis Donati uel ipsam partem Donati redarguere uidebantur, ad officium tuum pertinere arbitratus es, cum tibi esses alicuius conscius facultatis, suscipere atque exserere contradictionem, quia eius communionis es, quamuis nulla functione clericatui astrictus: quanto minus mihi licuit pro munere sarcine mee, uel contra Petilianum uel contra te ipsum tacere, cum ille oppugnaret Ecclesiam pro qua milito; tu autem in simili opere etiam nominatim ad me institueres, promeres, conscriberesque sermonem?

2. In cuius primis partibus laborasti, ut suspecta hominibus eloquentia uideretur. Nam uelut laudans genus dicendi meum, et rursus uelut timens ne hoc genere te uel quemquam falsa persuadendo deciperem, in accusationem [1 1Kb] ipsius eloquentie perrexisti, adhibens etiam testimonium aduersus eam de Scripturis sanctis, ubi dictum putes [2 1Kb] , Ex multa eloquentia non effugies peccatum: cum dictum non sit, ex multa eloquentia; sed, ex multiloquio . Multiloquium autem est superflua locutio, uitium scilicet loquendi amore contractum. Plerumque autem loqui amant, etiam qui nesciunt quid loquantur, uel quomodo loquantur, siue ad sanitatem sententiarum, siue ad ipsum qui arte grammatica discitur, integrum sonum ordinemque uerborum. Eloquentia uero facultas dicendi est, congruenter explicans que sentimus: qua tunc utendum est, cum recta sentimus. Hoc modo ea non usi sunt heretici. Nam utique si recta sensissent, non solum nichil mali, uerum et boni aliquid esset, quod eloquenter explicare potuissent. Frustra igitur istorum exemplorum commemoratione accusasti eloquentiam. Neque enim propterea pro patria non est miles armandus, quia contra patriam  nonnulli arma sumpserunt: aut ideo uti non debent boni et docti medici ferramentis medicinalibus ad salutem, quia his ad perniciem etiam indocti pessimi que abutuntur. Quis enim nescit, sicuti est aut fuerint [1 1Kb] ea que queruntur; ita eloquentiam, hoc est, peritiam facultatemque dicendi sic esse utilem uel inutilem, ut fuerint utilia uel inutilia que dicuntur? quod nec te arbitror ignorare.

CAPUT II.---3. Sed, credo, cum me uideres a nonnullis putari eloquentem, ut a me lectoris auditorisue studium deterreres, accusandam existimasti eloquentiam: ut iam quid dicerem non attenderet, quisquis abs te perterritus tanquam eloquenter me dicentem eo ipso iam cauendum fugiendumque censeret. uide ergo, ne hoc quod fecisti, sit artis illius male, quam, sicut de Platone commemorasti, nonnulli recte iudicauerunt de ciuitate ac de humani generis societate pellendam. Hec non est eloquentia, que utinam mihi ad explicanda ea que sentio pro desiderio prouenisset: sed quedam sophistica et maligna professio, que sibi proponit, non ex animo, sed ex contentione uel commodo, pro omnibus et contra omnia dicere. De hac [2 1Kb] ait sancta Scriptura: Qui sophistice loquitur, odibilis est . Ab hac mihi uidetur Paulus apostolus iuuentutem Timothei prohibere, ubi ait: Noli uerbis contendere; ad nichil enim utile est, nisi ad subuersionem audientium. Et ne a facultate recte dicendi eum prohibuisse putaretur, continuo subiecit: Satis age te ipsum probabilem operarium exhibendo, non erubescentem, uerbum ueritatis recte tractantem . Nimirum itaque tibi hec animi subrepsit affectio, quod contradicendi studio  perhibuisti nos eloquentes, et uituperasti eloquentiam. Nam quomodo te hoc ex animo fecisse credam, cum sciam quemadmodum predicare soleatis eloquentiam Donati, Parmeniani, aliorumque uestrorum: qua quid esset utilius, si tam largo flumine pro pace Christi, pro unitate, ueritate, caritate proflueret? Sed quid de aliis loquar? In te ipso nonne aperuisti, quam non ex animo, sed ex contentione uituperator fueris eloquentie; cum et cetera que scripsisti per eloquentiam suadere, et eamdem ipsam eloquentiam eloquenter accusare conatus es?

CAPUT III.---4. Nam quod te dicis, et arte dicendi imparem nobis, et exemplis legis christiane penitus  non instructum, quo pertinet, obsecro? Numquidnam te compuli contra mea scripta rescribere; et ideo recusantis et excusantis hec uox est? Si ergo penitus non instructus es, cur non potius taces, aut ita loqueris ut instrui te desideres? Instare me, dicis, et prouocare semper, ut ad dignoscendam ueri questionem mecum uestri disceptent: sed uestros prudentius ac patientius facere, qui in Ecclesia tantum que in Lege mandata sunt populos docent, nec nobis respondere curant; scientes quia si lex diuina et tot documenta legalium scripturarum nobis quid sit melius, quid uerius, suadere non possunt, nunquam humana queat auctoritas nos discussis erroribus ad ueritatis regulam reuocare. Quid tibi ergo uisum est, ut aduersus nos illis tacentibus tu loquaris? Nam si bene faciunt, cur non imitaris? si male, cur laudas?

5. Dicis quod intoleranda arrogantia credam me solum terminare posse, quod aliis uelut inexplicabile uisum, atque ideo iudici Deo dimissum est. Cum paulo superius dixeris, hoc me uelle finire post tot annos, post tot iudices atque arbitros, quod apud principes tot disceptantibus litteratis ab utriusque partis episcopis finiri non potuit. Certe solus hinc satago, certe solus questionem istam finiri disceptando desidero? Puto enim si solos nostros id conatos culpare uoluisses, non etiam uestros in eo conatos fuisse fatereris. Quia ergo illum conatum, illam uoluntatem et instantiam, saltem propter uestros, reprehendere iam non potes; nolo esse a tam bono opere alienus. Quid arguis? quid reprehendis? An inuides? Non hoc de te temere credendum est. Restat ergo ut studio contentionis hoc in me culpes, quod etiam in uestris laudare compelleris.

CAPUT Iu.---6. At enim quod inter tot ac tales finitum non est, intolerabilis arrogantia est per se solum finiri posse presumere. Ne, queso, mihi soli hoc tribuendum putes: plurimi sumus qui hoc ut finiatur, imo iam ut finitum esse innotescat, instamus. Illi enim dixerunt non esse finitum, qui eidem fini consentire noluerunt, eumque uobis occultauerunt, ut etiam uos eorum auctoritate decepti finitum non esse credatis. Nostri autem, ex quo finitum est, nullo prorsus tempore ut ipse finis innotesceret cessauerunt, quomodo id publice priuatimque agere potuerunt; ne quisquam in perniciosissimo errore persistens, de segnitia circa se ministrorum Dei in ultimo iudicio quereretur. Non ergo nos olim finitam causam de integro uolumus retractare; sed quemadmodum finita sit demonstrare, propter eos maxime qui hoc nesciunt: ut cum defensores conuincuntur erroris, aut etiam ipsi correcti liberentur; aut certe ipsis confutatis et in aperta pertinacia remanentibus, hi qui cupidiores sunt ueritatis quam contentionis, uideant quid sequantur.

CAPUT u.---7. Neque hoc fit sine fructu, ut existimas. Nam si posses uidere quam longe lateque Africam error iste peruaserat [1 1Kb] , et quam pauca eius remanserint que nondum in pacem catholicam correcta transierunt,  nullo modo assertorum christiane pacis et unitatis infructuosam et inanem arbitrareris instantiam: quamuis etiam si cui [1 1Kb] diligentia medicine huius impensa non prodest, sufficit ad rationem reddendam Deo quod non cessauit impendi. Sicut enim malignus suasor peccati, etiamsi non persuaserit, merito penam deceptoris incurret: ita fidelis iustitie predicator, etiamsi ab hominibus respuatur, absit ut apud Deum sui officii mercede fraudetur. Res enim certa fit ad incertum. Incertum autem dico, non premium facientis, sed animum audientis. Incertum enim est nobis, utrum assensurus sit cui ueritas predicatur: sed certum est, etiam talibus ueritatem predicari oportere; et certum est, fideliter eam predicantes dignam retributionem manere, siue suscipiantur, siue spernantur, siue etiam propterea quelibet temporaliter aduersa patiantur. Dominus dicit in Euangelio: Cum ingressi fueritis, dicite, Pax huic domui: si digni fuerint qui ibi sunt, requiescet super eos pax uestra; si quominus, ad uos reuertetur . Numquid certos fecit quod essent eorum pacem suscepturi, quibus eam predicarent? Certos tamen fecit, ut eam sine cunctatione predicarent.

CAPUT uI.---8. Apostolus etiam Paulus, Seruum, inquit, Domini litigare non oportet, sed esse mitem ad omnes, docibilem, patientem, in modestia corripientem diuersa sentientes; ne forte det illis Deus penitentiam ad cognoscendam ueritatem, et resipiscant de diaboli laqueis, captiuati ab ipso in ipsius uoluntatem . Intende quomodo, quem noluit litigare, uoluit tamen in modestia corripere diuersa sentientes: ne Dei seruus prohibitionem petulantie, occasionem putaret esse pigritie. uerum quia multi et ipsam correptionem que modeste fit, uel peccatis suis fauentes, uel quid respondeant non inuenientes, nec tamen ueritati acquiescentes, onerose ac moleste ferunt; eos qui secum sedulo agunt, nec ab eorum conuincendo errore dissimulant, litigiosos et contentiosos uocant. Falsitas enim que nudari et redargui metuit, eorum uitiorum nomine que ueritas damnat, diligentiam ueritatis accusat. Numquid ideo tamen ab hac instantia desistendum est? uide quemadmodum Timotheum idem obstringat Apostolus, ne propter homines quibus insuauis est predicatio ueritatis, aliqua ei segnitia predicandi subreperet. Testificor, inquit, coram Deo et Christo Iesu, qui iudicaturus est uiuos ac mortuos, et per [2 1Kb] manifestationem et regnum eius, predica uerbum, insta opportune, importune; argue, hortare, increpa, in omni longanimitate et doctrina. Quis hec audiens, si Deo fideliter seruit, si dolosus operarius non est, ab hac diligentia et instantia conquiescat? Quis sub tanta testificatione segnis esse audeat? Non itaque nobis obstrepat in hac causa facundia tua: predicamus omnino in adiutorio Domini Dei nostri christiane unitatis utilitatem, pietatem, sanctitatem, predicamus uolentibus opportune, renitentibus importune; et quantis ualemus uiribus istam inter nos partemque  Donati questionem, et quibus [1 1Kb] possumus, olim finitam esse monstramus.

CAPUT uII.---9. Agnoscant in se contentiose animositatis nomen et crimen, qui uel peruicaci astutia prebent patrocinium falsitati, uel inuida iactantia ministrant preconium ueritati. Utrumque hoc contentiosorum genus apostolus Paulus expressit: illud primum in Alexandro, de quo ait, Alexander erarius multa mala mihi ostendit; reddet illi Dominus secundum opera eius: quem et tu deuita; ualde enim restitit nostris sermonibus ; hoc uero alterum in eis de quibus ait: Quidam quidem ex inuidia et contentione Christum annuntiant, non caste, existimantes tribulationem suscitari uinculis meis. Nam illi procul dubio idipsum annuntiabant quod Paulus; non tamen eo animo, non ea uoluntate, non ex caritate, sed ex inuidia, sicut dixit, et ex contentione, uolentes superbo sensu in eadem ipsa annuntiatione precellere, et apostolo Paulo anteponi. Quod ille non moleste ferens, imo etiam gaudens, quod ab eis illud uidebat predicari, quod latius innotescere cupiebat: Quid enim, inquit, dum omni modo, siue occasione, siue ueritate Christus annuntietur? Neque enim cordis sui ueritate, quia non sincera intentione, sed emula contentione, ueritatem tamen, hoc est Christum, annuntiabant. Tu igitur cum iudex interiorum cordis nostri esse non possis, tantummodo utrum ueritati resistamus, an eos qui ueritati resistunt reuincere cupiamus, aduerte. Nam procul dubio si ueritatem suademus erroremque refellimus, etiamsi non ueritate proprie intentionis, sed emolumentum seculi huius et humanam gloriam querentes id agamus; gaudere debent dilectores ueritatis, quia et hac occasione ueritas annuntiatur, sicut Apostolus qui dicit, Et in hoc gaudebo . Si autem  pia sollicitudine caritatis in huius dispensationis labore uersamur; puto nequaquam iuste reprehendi ministerium nostrum, si contra quoslibet aduersarios ueritatis feruenti spiritu pro ueritate certemus.

CAPUT uIII.---10. Nam si contentiosus habetur a uobis uel animosus paratorque rixarum, quisquis cuiquam sermonis altercationem uel inferre uel referre curauerit; uidete quid de ipso Domino Iesu Christo, eiusque seruis Prophetis et Apostolis sentiatis. Nempe enim Dominus ipse Filius Dei, numquid cum solis discipulis uel turbis qui in eum crediderunt, an non etiam cum inimicis tentantibus, obtrectantibus, interrogantibus, resistentibus, maledicentibus, habuit de ueritate sermonem? Numquid eum etiam cum una muliere de questione orationis contra opinionem uel heresem Samaritanorum piguit disputare? Sed illam, inquis credituram esse presciebat. Quid toties aduersus Iudeos, Phariseos, Sadduceos, non solum minime credituros, uerum etiam maxime contradicturos  et persecuturos, coram in os eorum quam multa locutus est? Nonne ab eis ultro, cum uoluit, quod uoluit inquisiuit, ut eorum illos responsione conuinceret? Nonne illis dolose tentando querentibus, cum redarguti obmutescerent, sine ulla ambiguitate respondit? Quod cum faceret, nullus ex his legitur ad eum sequendum fuisse conuersus. Et utique nouerat, quia prescius erat, nichil se ad eorum salutem, cum hec ad eos uel in eos, uel aduersus eos diceret, profuturum. Sed nos fortasse suo firmauit exemplo, qui futuram fidem perfidiamue hominum prenoscere non ualemus; ne si quando nimium duris nimiumque peruersis sine fructu salutis eorum locuti fuerimus, deficiamus et desistamus ab instantia predicandi, cum inaniter piguerit laborare. Quid, quod etiam ipsum diabolum, quem iam non solum Deus, sed ne homines quidem dubitare possunt, nullo modo ad iustitiam conuersum iri [1 1Kb] , Filius Dei tamen insidiose tentantem, et de Scripturis sanctis questionum laqueos opponentem, de Scripturis sanctis respondendo conuicit, nec iudicauit indignum cum satana Christus de diuinis eloquiis habere colloquium ? quid utique preuidens, nisi quod Iudeis et diabolo nichil proderat, credituris Gentibus profuturum?

11. Prophetas etiam legimus missos ad homines tam inobedientes, ut Deus ipse qui Prophetas mittebat, de his ad quos mittebat prediceret, quod uerbis eorum obtemperaturi non essent. Omitto quod prophetico spiritu quo futura cernebant, etiam hoc utique nosse potuissent, quod eorum uerba contempturi fuerant, quibus ea tamen uehementi instantia non tacebant. Apertissime Dominus ad Ezechielem prophetam dicit: uade et intra in domum Isrel, et loquere uerba mea ad ipsos: quia non ad populum ignote lingue tu mitteris, ad domum Isrel; nec ad populos multos diuersis aut grauibus linguis loquentes, quorum uerba non possis audire; et si ad tales misissem te, forsitan audissent te. Domus autem Isrel non audient te, quia nolunt audire me. Omnis enim domus Isrel inquieto et duro corde est. Ego autem dedi faciem tuam fortem aduersus faciem eorum, et certamen tuum confortabo aduersus certamen eorum . Ecce mittitur Dei seruus, et eis loqui iubetur, qui eum non erant audituri, eo ipso Domino qui mittebat et loqui iubebat predicente quod non erant audituri. Qua causa, cui bono, quo fructu, quoue effectu mittitur ad certamen predicande ueritatis aduersus certaturos et non obedituros? Num quisquam dicere audebit sanctos Dei Prophetas incidisse in opprobrium abs te mihi obiectum, cum diceres: Si tu scis rem de qua agitur a te finiri non posse, cur incassum laborem sumis? cur inanem impendis operam? cur superuacue ac sine fructu contendis? An non magnus error est, uelle quod non ualeas explicare? cum et Lex moneat dicens, »Altiora te ne quesieris, et fortiora te ne scrutatus fueris« ; et iterum, »Homo animosus parat lites, et uir iracundus exaggerat peccatum« ? Ezechieli certe  ista non diceres, qui cum uerbo Dei mittitur inferre certamen hominibus non obedituris, contra sensuris, contra dicturis, contra facturis. Nam si diceres, responderet tibi fortasse, quod eisdem Iudeis Apostoli responderunt, Cui obedire oportet? Deo magis, an hominibus ? Hoc tibi etiam ipse responderim.

CAPUT IX.---12. Hic si tu flagitaueris, ut ostendam ubi etiam mihi Deus preceperit id agere, quod tu prohibes; memento apostolicas Epistolas non eis tantum scriptas qui tempore illo quo scribebantur audiebant, sed etiam nobis: non enim ob aliud in Ecclesia recitantur. Attende etiam illud quod Apostolus ait: An uultis experimentum eius accipere qui in me loquitur Christus . Et recole iam, non quid Paulus, sed quid per eum Christus locutus sit, quod paulo ante commemoraui, Predica uerbum, insta opportune, importune, etc. Attende etiam quemadmodum ad Titum cum explicaret qualis esse episcopus debeat, etiam perseuerantem dixit esse oportere iuxta doctrinam fidelis uerbi, Ut potens sit, inquit, et exhortari in doctrina sana, et contradicentes redarguere. Sunt enim multi non subditi, uaniloqui, et mentis seductores, maxime qui ex circumcisione sunt; quos oportet refelli . Non ergo solos qui ex circumcisione sunt, sed eos maxime tales esse ait: oportere tamen in doctrina sana redargui refellique ab episcopo uaniloquos et mentis seductores, indubitata preceptione firmauit. Unde hoc etiam mihi iussum esse cognosco: hoc pro uiribus ago; huic operi, quantum ipse qui iussit adiuuat, perseueranter insisto. Quid obstas? quid obstrepis? cur prohibes? cur reprehendis? Tibine obedire oportet, an Deo?

CAPUT X.---13. Nisi forte ista que a me de Scripturis sanctis documenta prolata sunt, sic accipienda arbitraris, ut quod uestros factitare laudasti, in ecclesia tantum que in Lege mandata sunt populi doceantur. Ibi enim forsitan putas corripiendos et conuincendos esse diuersa sentientes, ut unusquisque doctor suorum tantummodo disputando et predicando emendet errorem: si quid autem tale cum eis qui foris sunt agere [1 1Kb] institerit, tunc animosus, tunc contentiosus uel litigiosus habendus sit; quia et ipse Ezechiel, inquis, et alii Prophete cum uerbis Dei ad suum populum mittebantur, Isrelite scilicet ad Isrelitas.

CAPUT XI.---14. Ad hec quoque tibi respondeo. Iam quidem supra commemoraui, Dominum ipsum Iesum, qui se imitandum discipulis prebuit, non solum Iudeis, uerum etiam Phariseis, et Sadduceis, et Samaritanis, et ipsi diabolo principi omnium fallaciarum et errorum asserere ueritatem, et de Lege respondere non dedignatum. Sed ne hoc Domino licuisse, seruis autem eius existimes non licere, accipe quid in Actibus Apostolorum legatur. Iudeus autem quidam, Apollo nomine, Alexandrinus genere, deuenit Ephesum, potens in Scripturis: hic catechizatus erat uiam Domini [2 1Kb] ,  et feruens Spiritu loquebatur, et docebat uerissime que iuxta Iesum, sciens solum baptismum Ioannis. Hic etiam cepit [1 1Kb] fiducialiter agere in synagoga. Quem cum audissent Aquila et Priscilla, assumpserunt cum, et certius illi exposuerunt uiam Domini. uolente autem illo ire in Achaiam, exhortati fratres scripserunt discipulis ut eum reciperent. Qui cum uenisset, multum contulit his qui ibi crediderunt: uehementer enim Iudeos reuincebat publice, ostendens per Scripturas esse Iesum Christum . Quid de isto dicis? quid sentis? Nonne fortasse eum contentiosum et animosum concitatoremque rixarum criminaremini, nisi tanta libri sancti auctoritate premeremini?

CAPUT XII.---15. An quia Iudeus in Christum crediderat, propterea Iudeos christiane fidei resistentes, et Iesum negantes esse Christum, publice reuincere debebat; nos autem quia partis Donati nunquam fuimus, propterea partem Donati resistentem christiane unitati reuincere non debemus? Numquid Paulus apostolus aliquando fuit cultor idolorum, aut aliquando fuit in heresi Epicureorum uel Stoicorum, cum quibus tamen eum nec puduit nec piguit de questione Dei uiui et ueri habere sermonem? Accipe quid de hac re in eodem libro scriptum sit. Paulus autem cum illos Athenis exspectaret, irritabatur spiritu suo intra se, uidens circa idola esse ciuitatem. Disputabat igitur Iudeis [2 1Kb] in synagoga, et Gentibus, et colentibus, et in foro, per omnem diem, ad eos qui aderant. Quidam uero Epicureorum et Stoicorum philosophorum conferebant cum illo: et quidam dicebant, Quidnam uult seminator uerborum hic dicere? Alii uero: Peregrinorum demoniorum uidetur annuntiator esse. Ecce apostolus Paulus Stoicos et Epicureos, diuersas, non solum ab illo, uerum etiam inter se, aduersasque hereses secum conferre non respuit, non tantum extra Ecclesiam, sed extra synagogam disputans cum eis; nec eorum conuiciis exterritus uelut lites contentionesque declinans a predicanda christiana ueritate cessauit. Nam uide quid consequenter sancta Scriptura testatur: Apprehensumque eum, inquit, in Areopagum duxerunt, dicentes: Possumus scire que sint hec que a te dicuntur? Insueta enim quedam affers in aures nostras: uolumus ergo scire quidnam uelint hec esse. Athenienses autem et aduene hospites ad nichil aliud uacabant, quam dicere noui aliquid aut audire. Stans uero Paulus in medio Areopago dixit: uiri Athenienses, per omnia superstitiosos uos uideo; perambulans enim et considerans simulacra uestra, inueni etiam aram, in qua erat scriptum, Ignoto Deo. Quem ergo ignorantes colitis, hunc ego annuntio uobis : et cetera que commemorare omnia longum est. Quod tamen ad questionem quam nunc discutimus, sufficit, attende, obsecro te, Hebreum ex Hebreis Apostolum Christi stantem ac sermocinantem, non in synagoga Iudeorum neque in ecclesia Christianorum, sed in Areopago Atheniensium, hoc  est, contentiosorum maxime impiorumque Grecorum. Ibi enim loquacissime philosophorum hereses exstiterunt, quarum nonnulle, sicut ipsi qui hic commemorati sunt Stoici, magis de uerborum quam de rerum aduersitate [1 1Kb] confligunt: quod Apostolus prohibuit Timotheum, dicens ad nichil esse utile, nisi ad subuersionem audientium . Nam de his, ut nosti, Tullius ait: uerbi enim controuersia iam diu torquet homines Greculos, contentionis cupidiores quam ueritatis . Hos tamen Paulus noster alloquendos corrigendosque suscepit: nec ipsius loci nomine exterritus, quod ex Marte inditum resonat, quem deum dicunt esse bellorum, ibi pacifica credituris intrepidus loquebatur, ibi spiritualibus accinctus armis perniciosos expugnabat errores; nec contentiosos tanquam mitissimus, nec dialecticos tanquam simplicissimus formidabat.

CAPUT XIII.---16. Nosti enim quam maxime apud Stoicos uiguisse dialecticam: quamuis et ipsi Epicurei, quos imperitia liberalium disciplinarum non solum non pudebat, uerum etiam delectabat, quasdam disputandi regulas quibus quisque usus minime falleretur, se potius et tenere et docere iactabant. Quid est enim aliud dialectica, quam peritia disputandi? Quod ideo aperiendum putaui, quia etiam ipsam mihi obiicere uoluisti, quasi christiane non congruat ueritati, et ideo me doctores uestri uelut hominem dialecticum merito fugiendum potius et cauendum, quam refellendum reuincendumque censuerint. Quod cum tibi non persuaserint; nam te aduersus nos etiam scribendo disputare non piguit; tu tamen in me dialecticam criminatus es, quo falleres imperitos, illosque laudares qui disputando mecum congredi noluerant. Sed tu uidelicet non dialectica uteris, cum contra nos scribis? Utquid te ergo in tantum disputandi periculum proiecisti, cum disputare non noueris? Aut si nosti, cur dialecticus dialecticam criminaris; ita uel temerarius, uel ingratus, ut aut imperitiam qua uinceris non refrenes, aut doctrinam qua iuuaris accuses? Inspicio sermonem tuum, istum ipsum quem ad me scripsisti; uideo te quedam copiose ornateque explicare, hoc est, eloquenter; quedam uero subtiliter arguteque disserere, hoc est, dialectice: et tamen eloquentiam dialecticamque reprehendis. Si noxia sunt, quare hoc facis? si non sunt, cur arguis? Sed ne etiam nos uerbi controuersia torqueat; cum res ipsa intelligatur, minus laborandum est quid hominibus eam uocare placuerit. Proinde si eloquens ille appellandus est, qui non solum copiose et ornate, sed etiam ueraciter dicit; itemque si dialecticus ille appellandus est, qui non solum subtiliter, sed ueraciter etiam disserit: nec eloquens es, nec dialecticus; non quia ieiuna et inordinata est dictio tua, nec quia obtusa et crassa est disputatio tua; sed quia ipsa facundia atque solertia ad defensionem abuteris falsitatis. Si autem non in sola ueritate, sed etiam cum mala causa disseritur uel neruose agitur, recte potest eloquentia uel dialectica nominari: et eloquens es, et dialecticus; quia et facunde  dicis uana, et acute disputas falsa. Sed de te uidero.

CAPUT XIu.---17. Stoici certe maxime dialectici fuerunt: cur apostolus Paulus ne conferrent cum illo, non eos cautissime deuitauit; et uestros episcopos laudas, quod nobiscum uelut cum dialecticis nolint habere sermonem? Aut si et Paulus dialecticus erat, et ideo conferre cum Stoicis non timebat, quia non solum acute disputabat sicut et illi, sed etiam ueraciter, quod non illi; iam caue cuiquam dialecticam pro crimine obieceris, qua usos Apostolos confiteris. Neque enim, cum hoc mihi obiicis, imperitia te falli puto; sed fallere astutia. Nomen quippe grecum est dialectica, que si usus admitteret, fortasse latine disputatoria uocaretur; sicut grammaticam litteraturam latine, lingue utriusque doctissimi appellauerunt. Sicut enim a litteris denominata est grammatica, quoniam grece littere dicuntur: sic a disputatione dialectica nomen accepit; quoniam disputatio grece uel appellatur. Sicut autem grammaticus a ueteribus latine dictus est litteratus [1 1Kb] : ita grece dialecticus, multo usitatius et tolerabilius latine dicitur disputator. Puto iam quod Apostolum disputatorem non neges, etiamsi dialecticum neges. Improbare ergo in uocabulo greco, quod approbare cogeris in latino, quid est aliud quam indoctis pretentare fallaciam, doctis facere iniuriam? Aut si et disputatorem Apostolum negas, qui tam assidue, tam egregie disputabat; nec grece nosti, nec latine; uel, quod est credibilius, et in uerbo greco fallis eos qui grece nesciunt, et in latino qui nec latine sciunt. Quid enim est, non dico imperitius; neque enim tu ista non nosti; sed omnino fallacius, quam cum audias et legas tam multos multiplicesque sermones Apostoli asserentes ueritatem, conuincentes falsitatem, negare quod soleat disputare, cum hoc fieri nisi disputando non possit?

18. Quod si hoc ab illo factitatum fateris, quia fateri eius Litteris cogeris, non tamen has disputationes, sed sermones uel epistolas appellandas esse contendis; quid ego tecum sic diutius agam, ut qui hec ignorant, quem uolunt nostrum approbent, quem uolunt improbent? de ipsis diuinis Litteris, quibus necesse est cedas, hoc doceo; ipsa prorsus uerba, ipsa rerum uocabula profero. Habes in hoc eodem testimonio, quod de Actibus Apostolorum commemoraui, de ipso Paulo ita positum: Disputabat igitur Iudeis in synagoga, et Gentibus, et colentibus in foro. Habes alio loco, quamuis cum populo christiano ageret congregatis in ecclesia fratribus, ita scriptum: Sedens uero quidam adolescens nomine Eutychus in fenestra, deductus somno graui, disputante Paulo . Habes etiam in libro Psalmorum: Suauis sit ei disputatio mea  . Habes et apud Isaiam prophetam: uenite, disputemus  , dicit Dominus . Et multis aliis diuinarum Scripturarum locis lege ubi inueneris hoc uerbum, et  inspice codices grecos in eisdem testimoniis sanctarum Scripturarum, et uidebis unde sit appellata dialectica: ne quod omnes iusti etiam cum Deo faciunt, quibus dictum est, uenite, disputemus, dicit Dominus, non imiteris sapienti pietate, sed insulsa temeritate crimineris.

CAPUT Xu.---19. Qui enim disputat, uerum discernit a falso. Quod qui non possunt, et tamen dialectici uideri uolunt, per insidiosas interrogationes captant incautorum assensiones, ut ex eorum responsionibus concludant, unde illos uel in aperta falsitate deceptos rideant, uel occultam falsitatem deceptis persuadeant, quam plerumque etiam ipsi existimant ueritatem. Qui autem uerus disputator est, id est, ueritatis a falsitate discretor, primo id apud se ipsum agit, ne non recte discernens ipse fallatur; quod nisi diuinitus adiutus peragere non potest: deinde, cum id quod apud se egit ad alios docendos profert, intuetur primitus quid iam certi nouerint, ut ex his eos adducat ad ea que non nouerant uel credere nolebant, ostendens ea consequentia his que iam scientia uel fide retinebant: ut per ea uera de quibus se perspiciunt consentire, cogantur alia uera que negauerant approbare; et sic uerum quod falsum antea putabatur, discernatur a falso, cum inuenitur consentaneum illi uero quod iam antea tenebatur [1 1Kb] .

CAPUT XuI.---20. Hoc ille uerus disputator si late diffuseque faciat, eloquenter facit, alioque tunc censetur augeturque uocabulo, ut dictor potius quam disputator uocetur; sicut illum locum Apostolus copiose dilatat atque diffundit: In omnibus, inquit, commendantes nosmetipsos ut Dei ministros, in multa patientia, in tribulationibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate [2 1Kb] , in benignitate, in Spiritu sancto, in caritate non ficta, in uerbo ueritatis, in uirtute Dei, per arma iustitie dextra et sinistra; per gloriam, et ignobilitatem; per infamiam, et bonam famam; ut seductores, et ueraces; ut qui ignoramur, et cognoscimur; quasi morientes, et ecce uiuimus; ut cerciti, et non mortificati; ut tristes, semper autem gaudentes; sicut egeni, multos autem ditantes; tanquam nichil habentes, et omnia possidentes . Quid enim hoc stilo apostolico uberius et ornatius, id est eloquentius, facile inuenis [3 1Kb] ? Si autem presse atque constricte, magis eum disputatorem quam dictorem appellare consueuerunt, qualiter agit idem apostolus de circumcisione et preputio patris Abraham, uel distinctione legis et gratie. Quod quidam non intelligentes, imo uero calumniantes, criminati sunt eum dicere, Faciamus mala, ut eueniant bona . Siue autem sit dictor, siue disputator, nec dictio sine disputatione est, cum et in ipsa eloquentie latitudine ueritas a falsitate discernitur;  nec disputatio potest esse sine dictione, quando utique uerbis et lingua ipsa constrictio sermonis exprimitur: siue illo utatur perpetuo, siue interrogando eum cum quo agit, cogat respondere quod uerum est, et ex hoc ad aliud uerum quod querebatur adducat, ubi maxime regnare dialectica dicitur.

CAPUT XuII.---21. Cum enim quisque suis responsionibus uincitur, et si male respondit, non habet quod imputet disputatori, sed sibi; et si bene respondit, erubescit ulterius resistere, non iam disputatori, sed sibi. In quo genere Dominus cum aduersus Iudeos crebro ageret, eosque illorum responsionibus captos conclusosque conuinceret, non uos audierant, nec a uobis conuiciari didicerant: nam libentius et inuidiosius eum fortasse dialecticum quam Samaritanum appellarent. Quomodo enim putas eos contortos atque confusos, cum uolentes eum capere in uerbo, priores interrogauerunt, utrum liceret tributum reddere Cesari; bicipiti uidelicet complexione insidiantes, ut quodlibet eligens caperetur? Si licere responderet, tanquam reus esset aduersus populum Dei: si autem diceret, non licere, tanquam Cesaris aduersarius puniretur [1 1Kb] . Ubi ille nummum sibi poposcit ostendi, et interrogauit cuius haberet imaginem et inscriptionem: at illi cum respondissent, Cesaris; aperta enim ueritas hoc eos respondere cogebat; continuo Dominus eorum responsione colligatos ac captos trahens, Reddite, inquit, Cesari que Cesaris sunt, et Deo que Dei sunt. Obsecro te, illine fuerunt dialectici qui pretensis interrogationis insidiis decipiendo superare moliti sunt; an ille potius, qui ex hoc ipso quod interrogauerunt, ueram eorum responsionem prudentia interrogationis [2 1Kb] eliciens, illud uerum quod ab eo putabant periculose dici, ipsos compulit confiteri?

CAPUT XuIII.---22. Si illos dixeris fuisse dialecticos, quia dolose, quia calumniose, quia malitiose interrogando in uerbo capere cupiebant ; cur eis tamen Dominus respondit? Cur eos usque ad ueritatis confessionem reddita ratione perduxit? Cur eis dixit, Quid me tentatis, hypocrite ? et non addidit, Dialectici? Cur sibi nummum demonstrari flagitauit, ut sententiam suam ueracem exprimeret etiam de ore fallacium, ac non potius ait, Abscedite; neque enim loquendum est uobiscum, qui captiosas interrogationes proponitis, qui dialectice mecum agere uultis? Nihil tale dixit, nec aduersus captiosos interrogatores, et uerborum nostrorum callidos captatores exemplum tale nobis proposuit: sed ut eos potius etiam ueritatis inimicos uigilanti interrogatione et inuicta ratione testimonium ueritati perhibere cogamus. Hoc nobis faciant uestri, si nos malitiosi et dialectici sumus. An se timere indicant, ne hoc eis nos potius faciamus? Si autem Christum dixeris dialecticum, laudabis dialecticam, quam mihi pro crimine obieceras.

CAPUT XIX.---23. Quod ne facias, uideo quid  fortasse dicturus sis, nec illos, nec illum in ea sermocinatione aliquid egisse dialectice. Si ergo nec illi qui captiose atque insidiose sermocinantur, ut in uerbo decipiant eos cum quibus agunt, nec illi qui tales eorum responsione conuincunt, dialectice agunt: dic nobis tandem quid sit dialectica; et quantum mali habeat, quantum noceat, quam fugienda sit, doce. Cuius nomen inuidiose subiicis ignorantibus, crimen ostende querentibus. Non uis fateri quod dialectice agat, qui homines auersos a uero perite recteque interrogans, responsionibus eorum adducit ad uerum, ne dialectice cum Iudeis etiam Christum egisse fatearis. Item non uis illos agere dialectice, qui captiosis interrogationibus insidiantes respondentem decipere moliuntur, ne tibi ostendatur ita cum Christo egisse Iudeos, quos tamen ille non declinauit tacendo, sed potius loquendo superauit; ac sic cogaris fateri non recte episcopos uestros, quos doctos atque sapientes putas, etiam cum dialecticis nolle habere sermonem, quo inuictam doceant ueritatem. uideo, magnos estus pateris, quomodo definias dialecticum, ut nec peritus disputator sit, ne quod uituperasti, laudare cogaris; nec insidiosus uerborum captator, ne tibi dicatur, Sicut egit cum talibus Christus, sic agat cum isto christianus. Proinde si placet ista cura liberari, eum defini esse dialecticum, cum quo legis periti de parte Donati nolunt habere colloquium. Quid enim tibi aliud suggerendum est, homini obiicienti nobis dialecticam, et ideo predicanti episcopos suos, quod nobiscum nolint habere sermonem?

24. Sed de Iudeis fortasse inuenis quid dicas, quamuis callide atque uersute dolos interrogationum pretenderint, non eos fuisse dialecticos. De Stoicis certe dici potest nichil, qui non solum dialectici fuerunt, sed etiam ceteras philosophorum sectas in hac uel arte uel facultate uicerunt. Stoicus quippe, ut mecum recolis, fuit ille Chrysippus, de quo Academicus Carneades hanc habebat sententiam, ut quando cum illo sibi esset disputandum, elleboro purgandum cor esse censeret; ceteros autem uel pransus facile superaret  . Si ergo nos libri Stoicorum dialectice disputare docuerunt, doctrinam Pauli contra nos proferant episcopi uestri: secum tamen nos conferre patiantur, sicut ipsos tunc Stoicos ille non repulit.

CAPUT XX.---25. Hanc enim artem quam dialecticam uocant, que nichil aliud docet quam consequentia demonstrare, seu uera ueris, seu falsa falsis, nunquam doctrina christiana formidat; sicut eam in Stoicis non formidauit Apostolus, quos secum uolentes conferre non respuit . Et ipsa enim fatetur, et uerum est, neminem disputando [1 1Kb] ad conclusionem falsam consequenter impelli, nisi prius consenserit falsis, quibus eadem conclusio uelit nolit efficitur. Ac per hoc qui cauet ne se loquente consequantur falsa que non uult, uolens falsa caueat que precedunt. Si autem precedentibus ueris inheserit, quecumque consequentia perspexerit que falsa existimabat,  uel de quibus dubitabat, admonitus amplectatur, si ueritati est pacatissime amicior, quam contentiosissime uanitati.

CAPUT XXI.---26. Parum egerim, nisi hoc quod dico in hac eadem que inter nos uertitur nostra sermocinatione monstrauero. Ecce in ea ipsa questione de Baptismo tu proposuisti a me requirens, ubi te baptizari conueniat, utrum apud nos, an in parte Donati. Et quia intentio tua est in parte Donati hominem potius baptizari oportere, hanc intentionem hinc probare conatus es, quod etiam nos esse illic Baptismum non negamus. uides certe id te agere uoluisse, ut ex eo quod concedimus, ad id quod non concedebamus attrahamur; id est, ut quia concedimus esse illic Baptismum, etiam illic esse hominem baptizandum concedere compellamur.

CAPUT XXII.---27. Considera diligenter si est hoc consequens, et tibi ipse responde. Puto enim iam hoc ante oculos constituto, cernis pro ingenii tui uiuacitate, quam non consequentia pro consequentibus colligas. Nam reuera dicimus Baptismum et illic esse: sed non dicimus et prodesse, imo uero dicimus et obesse. Cum autem queritur ubi quisque debeat baptizari, credo propter illud queri quod Dominus ait, Nisi quis renatus fuerit ex aqua et spiritu, non intrabit in regnum celorum . Quia ergo propter hanc utilitatem accipiendus est Baptismus, cum queritur ubi accipiendus sit, non queritur ubi sit, sed ubi ad regnum celorum adipiscendum utilis sit. Sequeretur autem etiam illic accipiendum esse, ubicumque eum constat esse, si omnes qui habent aliquid boni, etiam bono suo habere doceretur [1 1Kb] . Cum uero tam multi tam multa bona habeant malo suo, quis non uideat cum queritur ubi aliquid accipiendum sit, non queri ubi sit, sed ubi prosit? Quomodo enim si mihi concederes bonum esse aurum, concederes etiam latrones quoque habere aurum, non, opinor, uelles ut ex his duobus concessis concluderem, eum qui habere aurum uelit, in latronum societate esse oportere: ita, cum et ego concedo bonum esse Baptismum, concedo etiam Donatistas quoque habere Baptismum, non debes ex his duobus concessis quasi sequatur concludere, eum qui habere Baptismum uelit, in societate Donatistarum esse debere.

CAPUT XXIII.---28. Iam ex hoc etiam tibi ipsi occurrere multa non dubito, que quamuis bona sint, et ad utile aliquid instituta, non omnibus tamen habentibus sint utilia, sed tantummodo bene utentibus. Nam cum eadem luce et sani oculi perfunduntur et saucii, istis adiumentum est, illis tormentum. Idem cibus alias ualetudines alit, alias ledit: idem medicamentum hos curat, illos debilitat: eadem arma alios muniunt, alios impediunt: eadem uestis aliis tegumento est, aliis implicamento. Sic et Baptismus aliis ualet ad regnum, aliis ad iudicium.

CAPUT XXIu.---29. Hic uideo quid te possit mouere. Fortasse enim dicis quod in his omnibus nichil  Sacramenti commemorauerim: Baptismus autem sanctum Sacramentum est, et ideo non esse consequens, ut si de auro, de luce, de alimentis, armamentis, indumentis probari potuit quod aliis habentibus apta sint, aliis inconuenientia, quamuis sint bona et ad utile aliquid instituta, continuo etiam Baptismus aliis prosit, aliis obsit habentibus. Restat ergo adhuc requirere, utrum etiam illa bona que ad legem Dei pertinent, omnia omnibus habentibus prosint. Hac questione proposita, intentio nostra est quod nec ipsa omnia omnibus habentibus prosint. Hanc intentionem nostram uide quemadmodum probemus ex concessionibus uestris. Conceditis enim in omnibus credendum esse apostolo Paulo. Teneo unum. Conceditis etiam eumdem apostolum dixisse, Bona est lex. His duobus conficitur, bonam esse legem, sed legitime utentibus . Si ergo ea non legitime usus quisque fuerit, non ipsa fit mala, sed certe oberit malis.

CAPUT XXu.---30. Fortassis dices, neminem posse et in lege esse, et lege male uti: hoc ipso enim quod contra legem uiuit, non esse in lege monstratur. Contra ego dico, fieri posse ut quisque et in lege sit, et non legitime utatur. Quod item uestris concessionibus probo. Conceditis enim memoratum apostolum testimonium posuisse de Psalmis aduersus eos qui gloriabantur in lege, et uiuebant contra legem. Sicut scriptum est, inquit, quia non est iustus quisquam, non est intelligens, non est inquirens Deum: omnes declinauerunt, simul inutiles facti sunt; non est qui faciat bonum, non est usque ad unum. Sepulcrum patens est guttur eorum, linguis suis dolose agebant, uenenum aspidum sub labiis eorum; quorum os maledictione et amaritudine plenum est: ueloces pedes eorum ad effundendum sanguinem, contritio et infelicitas in uiis eorum, et uiam pacis non cognouerunt; non est timor Dei ante oculos eorum. Et ne putarent hec in eos dicta qui non erant in lege, continuo subiecit: Scimus autem quoniam quecumque lex dicit, his qui in lege sunt loquitur; ut omne os obstruatur, et reus fiat omnis mundus Deo . Item alio loco dicit: Quid ergo dicimus? Lex peccatum est? Absit. Sed peccatum non cognoui, nisi per legem: nam concupiscentiam nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Item paulo post: Peccatum, inquit, accepta occasione per mandatum, fefellit me, et per illud occidit. Itaque lex quidem sancta, et mandatum sanctum et iustum et bonum. Quod ergo bonum est, mihi factum est mors? Absit: sed peccatum, ut appareat peccatum, per bonum mihi operatum est mortem . Attendis quemadmodum lege laudata, eos qui in lege sunt arguit, quotquot ea male utendo per bonum habebant malum. Item ipse Apostolus scientiam quamdam ex lege, quam et se habere dicebat et alios, sine caritate tamen inutilem dicit et noxiam. De sacrificiis, inquit, idolorum scimus quia omnes scientiam habemus. Scientia inflat, caritas uero edificat . Proinde et ista scientia quamuis ad  legem Dei pertineat, si in aliquo sine caritate fuerit, inflat et nocet. Quid, de ipso corpore et sanguine Domini, unico sacrificio pro salute nostra, quamuis ipse Dominus dicat [1 1Kb] , Nisi quis manducauerit carnem meam, et biberit sanguinem meum, non habebit in se uitam : nonne idem apostolus docet etiam hoc perniciosum male utentibus fieri? Ait enim: Quicumque manducauerit panem, et biberit calicem Domini indigne, reus erit corporis et sanguinis Domini .

CAPUT XXuI.---31. Ecce quemadmodum obsunt diuina et sancta male utentibus: cur non hoc modo et Baptismus? Cur non ita in bono Baptismo non sunt boni heretici, quomodo in bona lege non sunt boni Iudei? Iam certe probaui, concedentibus uobis; quandoquidem Paulo uos credere, et testimonia que de Scripturis posui, Paulum dixisse conceditis; iam ergo probaui concessionibus uestris, quedam etiam bona legitima, obesse tamen non legitime habentibus et utentibus: cur non ita et Baptismus, quamuis bonus et legitimus, non tamen omnibus habentibus prodest? Tu tanquam certissimum et consequentissimum concludebas, in parte Donati esse hominem baptizandum, quia nos etiam ibi esse concedimus Baptismum: nec attendebas posse nos dicere, esse ibi quidem Baptismum Christi iustum, sanctum, et bonum, sed penalem, contrarium, perniciosum inimicis corporis Christi, quod est Ecclesia, que secundum promissa diuina in omnibus gentibus dilatatur.

CAPUT XXuII.---32. Numquid hic quid dicas inuenies, nisi non in eis bonis ad Dei legem pertinentibus deputandum esse Baptismum, que possunt homines et habere et boni non esse: sed ipsam quidem legem et scientiam et sacrificium corporis et sanguinis Christi talia bona esse, que possint homines et habere et mali esse: Baptismum uero tale bonum esse, quod quisquis habuerit, necessario bonus sit? Quod si dicere uolueritis, falsum dicetis: et ideo quid aliud falsum consequatur attende. Quod non ideo commemorabo, ut ex illo tuo falso ad alia falsa te adducam; sed ut hoc consequens cum falsum esse cognoueris, ut [2 1Kb] ab hoc te liberes, illud quod precedit emendes. Quid ergo precedit? Ex uobis omnes qui habent bonum Baptismum bonos esse; quod est falsum euidens. Quid consequitur? Bonos fuisse scilicet illos qui schismata faciebant, dicentes: Ego quidem sum Pauli, ego autem Cephe, ego autem Christi. Quos arguens Apostolus, ait: Diuisus est Christus? Numquid Paulus pro uobis crucifixus est? aut in nomine Pauli baptizati estis ? Sed falsum est quod isti boni erant, exceptis eis qui dicebant, Ego autem Christi: et tamen baptizati erant sancto Baptismo Christi. Hoc itaque falsum quare secutum est? Quia falsum precessit, omnes habentes bonum Baptismum bonos esse. Utrumque ergo respuatur, utraque sententia corrigatur: ut quoniam manifestum est, istos qui  schismata faciebant bonos non fuisse, et tamen bono Baptismo baptizatos fuisse; illud etiam manifestum sit, non omnes qui bonum habent Baptismum bonos esse. Ac per hoc non ideo tenemur ut in parte Donati baptizandum esse aliquem concedamus, quia et et partem Donati, quam malam dicimus, bonum Baptismum habere concedimus.

CAPUT XXuIII.---33. Rursus ut ex ea consensione me ad id quod non consentio [1 1Kb] detineres, posuisti scriptum esse: Unus Deus, una fides, unum Baptisma, una incorrupta et uera catholica Ecclesia . Que omnia concedo, etsi aliquanto aliter scripta sunt. Sed quid ad rem, cum omnia, sicut dixi, ista concedam? uerum quod ex his conaris efficere, non efficitur, uidelicet ut qui non sunt in una Ecclesia non possint habere unum Baptismum: quod omnino falsissimum est. Et melius, quia et ipse posuisti unde te possim commemorare quod uolo. Certe enim ista proposuisti in concessionibus meis, ex quibus me adducas ad intentionem tuam unum Deum esse, unam fidem, unum Baptisma, unam incorruptam et catholicam Ecclesiam. Que cum inter nos conueniant, putas ex his illud quod non conuenit posse monstrari, apud eos qui non sunt in hac una Ecclesia, hoc unum Baptisma esse non posse. Ego autem dico posse, si non mutatur, si hoc idem obseruatur; nec ideo fieri ut non sit unum Baptisma, quia est et apud illos qui in una non sunt Ecclesia. Hoc autem probo ex his que in eadem sententia posuisti de uno Deo et una fide. inuenimus enim eumdem Deum extra Ecclesiam ab ignorantibus coli, nec ideo fieri ut non ipse sit Deus: et fidem qua creditur Christum esse Filium Dei uiui, inuenimus etiam eos qui non pertinent ad membra Ecclesie, confiteri, nec ideo fieri ut non sit una fides. Sic etiam, cum inuenimus eumdem Baptismum ab eis qui sunt extra Ecclesiam in baptizandis hominibus obseruari, non ideo non esse ipsum Baptismum existimare debemus.

CAPUT XXIX.---34. Fortasse ad hoc dicas, fieri non posse ut etiam extra Ecclesiam idem ipse unus Deus colatur, aut eadem fides qua confitemur Christum Filium Dei, unde Petrus beatus est appellatus , etiam in eis qui non sunt in Ecclesia, reperiatur. Hoc ergo restat ut probem. Habes in hoc ipso beati Pauli sermone, quem supra ex Actibus Apostolorum commemoraui, cum de Deo loqueretur, quia inscriptum in ara inuenerat, Ignoto Deo: Quem uos, inquit, ignorantes colitis, hunc ego annuntio uobis . Numquid dixit, Quia extra Ecclesiam colitis, non est Deus ipse quem colitis? sed ait, Quem uos ignorantes colitis, hunc ego annuntio uobis. Quid eis prestare cupiens, nisi ut eumdem Deum, quem preter Ecclesiam ignoranter atque inutiliter colebant, in Ecclesia sapienter et salubriter colerent? Ita uobis et nos dicimus: Quem baptismum uos ignorantes obseruatis, eius pacem [2 1Kb] uobis nos annuntiamus; non ut cum ad nos ueneritis alterum  accipiatis, sed ut eum qui iam apud uos erat, utiliter habeatis. De fide etiam Iacobus apostolus cum loqueretur aduersus eos, qui sibi quod crediderant sufficere arbitrabantur, et bene operari nolebant: Tu credis, inquit, quoniam unus Deus est; bene facis: et demones credunt, et contremiscunt . Nempe in unitate Ecclesie demones non sunt; nec ideo tamen possumus dicere aliud esse quod credunt, cum et Domino Iesu Christo dixerint: Quid nobis et tibi est, Fili Dei ? Unde et Paulus apostolus: Si habeam, inquit, omnem fidem, ita ut montes transferam, caritatem autem non habeam, nichil sum . Non autem existimo quemquam ita desipere, ut credat ad Ecclesie pertinere unitatem eum qui non habet caritatem. Sicut ergo Deus unus colitur ignoranter etiam extra Ecclesiam, nec ideo non est ipse, et fides una habetur sine caritate etiam extra Ecclesiam, nec ideo non est ipsa: ita et unus Baptismus habetur ignoranter et sine caritate etiam extra Ecclesiam, nec ideo non est ipse. Unus enim Deus, una fides, unum Baptisma, una incorrupta catholica Ecclesia; non in qua sola unus Deus colitur, sed in qua sola unus Deus pie colitur; nec in qua sola una fides retinetur, sed in qua sola una fides cum caritate retinetur; nec in qua sola unus Baptismus habetur, sed in qua sola unus Baptismus salubriter habetur.

CAPUT XXX.---35. Proinde unum Deum, unam fidem, unum Baptisma, unam incorruptam et catholicam Ecclesiam nobis consentientibus tu proposuisti: sed non solum ex his id quod uolebas non effecisti, uerum etiam ut ex his quod uolebamus te admoneremus, nos multum adiuuisti. uide ergo nos quam probabilem rationem sequamur, qui ea que schismatici uel heretici corruperunt, cum ad nos inde ueniunt corrigimus: que uero sicut acceperunt tenuerunt, agnoscimus et probamus, ne commoti humanis uitiis ultra iustitiam, faciamus ullam diuinis rebus iniuriam; cum et Apostolum uideamus etiam in ara Gentilium, a quibus idola colebantur, Dei nomen inuentum confirmasse potius quam negasse. Neque enim propterea mutandus uel improbandus est regius character in homine, si erroris sui ueniam et militandi ordinem a rege impetrauerit, quia eumdem characterem quo sibi satellites congregaret, desertor infixit; aut propterea signa mutanda sunt ouibus, cum dominico gregi sociantur, quia eis dominicum signum fugitiuus seruus impressit.

CAPUT XXXI.---36. Quod si hec tanquam decipientia formidatis, quia non sunt ecclesiastica exempla , propheticarum Scripturarum, que dicuntur ueteris Testamenti, uolo aliquid dicere; quoniam in Noui Testamenti libris nec a nobis nec a uobis rei huius inuenitur exemplum. Circumcisionem certe preputii in figura futuri Baptismi Christi ab antiquis obseruatam esse negare, ut arbitror,  non audetis. Numquid apud Samaritanos circumcisus, si fieri tunc uellet Iudeus, posset iterum circumcidi? Nonne illius hominis error corrigeretur, signaculum autem fidei agnitum probaretur? Et nunc sunt quidam heretici qui se Nazarenos, uocant, a nonnullis autem Symmachiani appellantur, et circumcisionem habent Iudeorum et Baptismum Christianorum: ac per hoc quemadmodum si quis eorum ad Iudeos uenerit, non potest iterum circumcidi; sic cum ad nos uenerit, non debet iterum baptizari. Adhuc dicturi estis: Aliud est circumcisio Iudeorum, aliud Baptismus Christianorum. Sed cum illa umbra fuerit huius ueritatis, cur illa circumcisio et apud hereticos Iudeorum esse potuit, iste autem Baptismus apud hereticos Christianorum non potest esse?

37. Proferte certe aliquem de Scripturis canonicis, quarum nobis est communis auctoritas [1 1Kb] , ab hereticis uenientem denuo baptizatum. Nam quod iusserunt Apostoli quosdam post Ioannis baptismum in Christo baptizari, longe alia causa est. Neque enim Ioannes hereticus fuit, amicus ille sponsi , quo nemo surrexit maior in natis mulierum . Longe ergo alia causa est: alioquin si Paulus post Ioannem baptizauit, cum ambo in unitate Christi fuerint; quanto magis debent episcopi uestri qui se [2 1Kb] in unitate Christi esse dicunt, baptizare post collegas suos, in quibus collegis mores aliquos recte reprehendunt, cum hoc fecerit Paulus, qui nichil potuit in Ioanne reprehendere? Ergo illa alia causa est, alia ratio, de qua nunc disserere longum est, et in aliis opusculis nostris hinc multa iam diximus. Ab hereticis ergo uenientem probate in Scripturis canonicis denuo baptizatum. Nam et nos proferimus Petro dictum, Qui lotus est semel, non opus habet iterum lauari . Sed etiam uos dicitis: Petrus non fuerat apud hereticos baptizatus. Proinde quia nec uos potestis proferre de Scripturis, quarum nobis communis est auctoritas, ab hereticis uenientem denuo baptizatum, nec nos ita susceptum; quantum ad hanc rem attinet, par nobis causa est.

CAPUT XXXII.---38. uerum nos multa ostendimus etiam ad legem Dei pertinentia esse apud eos qui non sunt in Ecclesia, que nemo uestrum audet negare: sed cur tale aliquid nolitis esse et Baptismum, omnino non uideo, nec uos posse demonstrare confido. Sequimur sane nos in hac re etiam canonicarum auctoritatem certissimam Scripturarum. Neque enim parui momenti habendum est, quod cum inter episcopos anterioris etatis quam esse inciperet pars Donati, ista questio fluctuaret, et uarias haberet inter se collegarum salua unitate sententias, hoc per uniuersam Catholicam que toto orbe diffunditur obseruari placuit quod tenemus. Nam et uos profertis concilium Cypriani, quod aut non est factum, aut a ceteris unitatis membris, a quibus ille non diuisus est, merito superatum  . Neque enim propterea sumus  episcopo Cypriano meliores , quia nos hoc recte non facimus: sicut nec Petro apostolo meliores sumus, quia non cogimus gentes Iudaizare, quod ille fecisse Paulo apostolo attestante et corrigente monstratur : cum similiter inter Apostolos de circumcisione questio, sicut postea de Baptismo inter episcopos, non parua difficultate nutaret.

CAPUT XXXIII.---39. Proinde, quamuis huius rei certe [1 1Kb] de Scripturis canonicis non proferatur exemplum; earumdem tamen Scripturarum etiam in hac re a nobis tenetur ueritas, cum hoc facimus quod uniuerse iam placuit Ecclesie, quam ipsarum Scripturarum commendat auctoritas: ut quoniam sancta Scriptura fallere non potest, quisquis falli metuit huius obscuritate questionis, eamdem ecclesiam de illa consulat, quam sine ulla ambiguitate sancta Scriptura demonstrat. Si autem dubitas quod Ecclesiam que per omnes gentes numerositate copiosissima dilatatur, hec sancta Scriptura commendat ; multis te manifestissimis testimoniis ex eadem auctoritate prolatis onerabo, ut ex tuis concessionibus, si nimium peruicax esse nolueris, ad hoc etiam perducaris, cum prius ostendero etiam epistole mee, cui respondere a contrario uoluisti, nichil te quod ad ueritatem pertineat respondere potuisse.

CAPUT XXXIu.---40. Hoc interim satis sit, quod propter nimiam obstinationem hominum multa dicenda arbitratus sum, aduersus eos qui cum habeant principalem causam malam, ab ea discutienda prescriptione uolunt auertere iudices, cum dicunt nullo modo sibi loquendum esse nobiscum. Probaui enim et de Scripturis sanctis, et qua potui ratione perspicua, nec eloquentiam quantamlibet, nec dialecticam qualemlibet metuendam esse asertoribus ueritatis, quominus assertores falsitatis, disputando cum eis, et eos refellendo, conuincant. Ubi etiam demonstraui et illud, quo te preter epistolam meam dixi [2 1Kb] esse permotum, quam non sit consequens ut si concedimus esse Baptismum in parte Donati, simul etiam concedamus in eadem societate quemquam baptizari oportere: quia sicut bonam legem potuit habere reprobus populus Iudeorum, sic bonum Sacramentum potest habere reproba societas hereticorum. Quid autem proprie detur in Ecclesia, quod preter illam omnino non datur, suo loco sine difficultate monstrabitur . Neque enim recte ageremus cum hereticis, quos habere Baptismum confitemur, ut omni modo ad Ecclesiam catholicam ueniant, nisi ueniendo acciperent aliquid, quod nec alibi possint accipere; et quod nisi acceperint, frustra et perniciose habeant quecumque alia, quamuis bona et ad legem Dei pertinentia, ubilibet accipere potuerunt. Hoc enim quidquid est, quod secundum Scripturas certissimamque rationem inueniri potuerit, non nisi in sancta Ecclesia uel dari uel accipi  posse, hoc pertinebit ad fontem signatum, puteum aque uiue, paradisum cum fructu pomorum, cuius ut potuisti mentionem fecisti, sed quid illud sit, non te intellexisse ostendisti; quandoquidem hoc de uisibili Baptismo dictum esse arbitraris: quod licet sanctum sit, neque ullo modo pretermittendum, quoniam sacratissima significatione prepollet; quam multi eum tamen accipiant, non solum boni qui secundum propositum uocati sunt conformes imaginis Filii Dei  , sed etiam his qui regnum Dei non possidebunt, in quibus, sicut dicit Apostolus, et ebriosi et auari numerantur ; puto quod si pertinacia deposita cogitaueris, uerum me dicere, tibi ipse facile respondebis, ut non queras fontem signatum et puteum aque uiue, nisi quo hi qui displicent Deo, diuinitus non permittuntur accedere. Contuli, lege.



LIBER SECUNDUS. Examinat dicta alia Epistole Cresconii. Ipsi sponte concedit, ut a Donato Donatianos potius quam Donatistas appellet. Illos autem a se merito dictos hereticos contendit: nec tamen cum ad Ecclesiam reuertuntur baptizandos esse; quin etiam posse eorum clericos, si Ecclesie utilitati conuenire uideatur, in suis honoribus recipi. Aliquid porro redeuntibus dari in Ecclesia, quod preter illam omnino non datur, idque esse donum caritatis docet. Illud Petiliani, »Conscientia sancte dantis attenditur, que abluat accipientis,« male defendi a Cresconio demonstrat. Excutit allata ab eodem Scripture loca, istud potissimum, Qui baptizatur a mortuo, etc. Postremo ad Cypriani auctoritatem de rebaptizandis hereticis respondet.


 CAPUT PRIMUM.---1. Superioris uoluminis tam prolixo sermone, puto quod tandem aliquando persuasimus, non esse in hoc laudandos uestros episcopos neque approbandos, quod de causa dissensionis que nostram communionem dirimit, nolunt nobiscum habere colloquium. Hac enim quasi prescriptione se in causa pessima putant acutissimos [1 1Kb] , quam, nisi fallor, et ueris certisque rationibus, et maxime diuinarum Scripturarum exemplis penitus amputaui, quibus dilucidissime docui, a sanctis predicatoribus atque assertoribus ueritatis, etiam contra presentes eius aduersarios, nec tantum qui ex eodem populo quo et illi fuerunt, uerum etiam contra alienigenas et extraneos; et unde precipue uanas formidines iniicitis imperitis, contra eos qui dialecticam maxime profiterentur, habitum fuisse sermonem: ne contentiosissimus habeatur diligentissimus predicator, et ne litigator putetur impiger disputator, instans secundum preceptum Apostoli opportune, importune , ut doctrina sana contradicentes redarguantur, uaniloqui refellantur , inquieti corripiantur, pusillanimes consolentur, infirmi suscipiantur , dum aduersus omnes resistentes, uerbum salutis euangelice cum patientia defenditur, sine diffidentia predicatur. Ostendi etiam quam non debeatis ideo putare apud uos esse hominem baptizandum, quia et nos consentimus quod et haberi a uobis Baptismus possit et dari: cum et illud dicamus perniciose haberi et perniciose dari; quoniam illa sancta, quibus uti et mali possunt, quanto sanctiora sunt, tanto ab eis inutilius penaliusque tractantur. Unde cum ad Ecclesiam sanctam ueniunt, ipsi corrigendi sunt: non a nobis illa uiolanda, que nec a malis mutata sunt.

2. Audi ergo, Cresconi, dum breuiter et hoc demonstrabo, nichil te dixisse per totam epistolam tuam quo refelleres meam, nisi forte quod me nomina deriuare uel declinare docuisti, ut a Donato Donatianos potius quam Donatistas dicerem, quam tamen grecam saltem declinationem esse concedis, uidelicet quod ita  Donatiste a Donato, ut Euangeliste ab Euangelio nominentur; quo te delectari dicis, ut uestris Euangelium predicantibus, a simili mutata sit [1 1Kb] uocabuli declinatio. uide ergo ne forte ipsi priores hoc uoluerint appellari, quia Donatum habent pro Euangelio: nam sic isti a Donati, quomodo sancti omnes nolunt ab Euangelii societate discedere; et ideo delectantur uocari Donatiste, sicut Euangeliste: tuque potius eis facis iniuriam, cum scribis, in latino sermone, nonnisi latinam regulam probans, Donatianos a Donato, sicut ab Ario et Nouato Arianos et Nouatianos, uelles uocari. Nam ego cum scriberem, iam a nescio quibus propagatum sonabat hoc nomen, neque id mutare curaui, cum et hoc ad distinctionem quam uolebam satis sufficere existimarem. Si enim Demosthenes clarissimus oratorum, quibus uerborum tanta fuit cura, quanta rerum auctoribus nostris, cum tamen ei nonnullam locutionis insolentiam obiecisset Aeschines, negauit ille in eo positas esse fortunas Grecie, illone an illo uerbo usus fuerit, et huc an illuc manum porrexerit : quanto minus nos laborare debemus de regulis deriuandorum nominum, quando siue hoc siue illud dicamus, intelligitur sine ambiguitate quod dicimus; quorum non in expolitione sermonis, sed in demonstratione ueritatis est maior intentio? Si autem quisquam nostrorum primus flexit hoc nomen, nullo modo mihi uidetur illud simile intuitus, quod Euangeliste ab Euangelio nuncupantur: sed quia per Donatum, non tantum Carthaginis, qui hanc heresim maxime roborasse perhibetur; sed etiam maiorem Donatum a Casis-Nigris, qui altare contra altare in eadem ciuitate primus erexit, magnum scandalum factum est; ita fortassis a Donato Donatistas, ut ab scandalo Scandalistas uoluit appellare.

CAPUT II.---3. Sed ego ea in re, in qua nichil cause nostre minuitur, me facillimum prebeo, et quando tecum ago, iam Donatianos uoco; quando autem cum aliis, consuetudinem potius sequor, que his sonis iure dominatur: tu tantum memento me,  cui tantam tribuisti eloquentiam, nondum nosse nomina declinare, et nuntia uestris securitatem, ne iam timeant tanquam dialecticum, cui uides adhuc necessarium esse grammaticum. Quod si disciplina disputandi, siue illam dialecticam uelis appellare, siue quid aliud; satis tamen sobrie docet, cum de re constat, non esse de nomine laborandum: sicut non curo utrum ea ipsa dialectica uocetur, curo tamen quantum ualeo, nosse ac posse disputare, hoc est, ueritatem a falsitate in loquendo discernere; quia hoc nisi curauero, perniciosissime errabo: ita non curo utrum Donatiste, an Donatiani peritius et litteratius declinemini; utrum postremo a Donato uel qui primus extra Ecclesiam sacrificauit, uel qui hanc dissensionem maxime roborauit, an a Maiorino qui primus contra Cecilianum uestre partis episcopus ordinatus est, debeat uobis, quando loquimur, distinctionis causa indi uocabulum. Quod tamen heretici sitis, et ideo ne decipiatis, cautissime deuitandi, nisi diligenter demonstrare curauero, non paruam negligentie culpam pro mei officii sarcina incurram.

CAPUT III.---4. Quanquam id quod inter nos accidit, schisma potius quam heresim censes appellari oportere, et quod raro audere dialectici solent, etiam definitionibus ista discernis; ubi quantum nos adiuues, satis demonstrare non potero, nisi ex epistola tua inseram uerba tua. Quid sibi uult, inquis, quod ais hereticorum sacrilegum errorem ? Nam hereses nonnisi inter diuersa sequentes fieri solent, nec hereticus nisi contrarie uel aliter interpretate religionis est cultor, ut sunt Manichei, Ariani, Marcionite, Nouatiani, ceterique quorum inter se contra fidem christianam diuersa sententia stat. Inter nos, quibus idem Christus natus, mortuus et resurgens, una religio, eadem Sacramenta, nichil in christiana obseruatione diuersum, schisma factum, non heresis dicitur. Siquidem heresis est diuersa sequentium secta: schisma uero, eadem sequentium separatio. Quare et in hoc, studio criminandi, quem tu incurreris uides errorem [1 1Kb] , cum quod schisma est heresim uocas. Hec nempe uerba tua sunt, que posui ex epistola tua.

CAPUT Iu.---5. Iam nunc attende, si pertinax non sis, quam facili compendio id quod inter nos agebatur, ipse finieris. Si enim et nobis et uobis idem Christus natus, mortuus ac resurgens, una religio, eadem Sacramenta, nichil in christiana obseruatione diuersum est, nonne rebaptizare peruersum est? Tria namque posuisti, quorum si unum posuisses, satis superque sufficeret. Sed quasi contra Donatianos fideliter ageres, ne quisquam uel nimis acutus, id quod semel breuiterque dixisses, interpretari aliter conaretur, etiam obtusis auribus et cordibus tuam curasti immergere atque inculcare sententiam, Una, inquis, religio, eadem Sacramenta, nichil in christiana obseruatione diuersum. Et adhuc aduersus inuicem laboramus? Iam tandem aliquando cohibete dissensionem, finite litem, amate pacem. Quid reprobatis? quid exsufflatis?  Quare rebaptizatis? Una religio est, eadem Sacramenta, nichil in christiana obseruatione diuersum. Nam si uobis et nobis non est unus Baptismus, quomodo est una religio? Sed tu dixisti, Una religio. ergo et unus Baptismus. Quomodo sunt eadem Sacramenta? Sed tu dixisti, eadem Sacramenta: idem ergo et Baptismus. Item si nobis et uobis diuersus est Baptismus, quomodo nichil est in christiana obseruatione diuersum? Sed tu dixisti, nichil in christiana obseruatione diuersum: non ergo est diuersus et Baptismus [1 1Kb] . Que cum ita sint, nos recte quod unum atque idem, neque diuersum est, nec improbamus, nec exsufflamus, nec iteramus; sed agnoscimus, suscipimus, acceptamus. uos uero impie, quod unum atque idem, neque diuersum est, dissimulatis agnoscere, suscipere recusatis, acceptare non uultis; sed eligitis improbare, audetis exsufflare, non metuitis iterare. Et cum in hoc ipso quod ea que inter nos mutata non sunt, nos suscipimus, uos repellitis; nos si a uobis data sunt, data iudicamus, uos si a nobis data sunt, tanquam non data repetitis: cum tam diuersa sequamini, appellari uos hereticos dedignamini.

6. Attende diligenter quid dicas, et quid dicam. Tu certe definisti et dixisti, Heresis est diuersa sequentium secta: schisma uero, eadem sequentium separatio. Item tu dixisti, nobis et uobis unam esse religionem, eadem Sacramenta, nichil in christiana obseruatione diuersum. Quare ergo rebaptizas christianum, ego non rebaptizo? Diuersa utique sequimur. Quare te dici non uis hereticum [2 1Kb] ? Puto quod non paruo signo agnoscamus hereticos, qui cum sibi et nobis unam religionem, eadem Sacramenta, nichil in christiana obseruatione diuersum esse fateantur, nolunt nos agnoscere baptizatos. An tanta obstinatione contenditis, tanta dissensione ueritati resistitis, ut a religione, a Sacramentis, a christiana obseruatione Baptismum separetis? Quod si facitis, in eo estis heretici, quod ad religionem, ad Sacramenta, ad obseruationem christianam Baptismum pertinere non uultis. Si autem non facitis, in eo estis heretici, quod eos qui uobiscum habent unam religionem, eadem Sacramenta, nichil in christiana obseruatione diuersum, cum et Baptismum ad religionem, ad Sacramenta, ad christianam obseruationem pertinere fateamini, tamen rebaptizatis. Attende enim diligenter definitionem tuam, in qua dixisti, Heresis est diuersa sequentium secta: et uide utrum non diuersum sequimini, aut separando Baptismum a religiosa obseruatione christianorum Sacramentorum, quibus eum nos inter magna coniungimus; aut eos cum quibus in una religiosa obseruatione christianorum Sacramentorum etiam Baptismus unus est, tamen rebaptizando, quod nos detestamur.

CAPUT u.---7. Quam uellem, si possem, cum aliquem deceptum ex nostris fidelibus, uestri nefandis  interimendum insidiis excipiunt, cum apud nos iam baptizatum, nec cepisse dicunt esse christianum, cum tanquam paganum exsufflant, cum catechumenum faciunt, ut preparent deinde retingendum, uel potius exstinguendum; repente alicunde existere [1 1Kb] , cum hac epistola tua, et hunc ipsum eius locum in mediis eorum ausibus recitando porrigere et exclamare: Quid facitis? Ecce, audite, uidete, legite; una est nobis uobisque religio, eadem Sacramenta, nichil in christiana obseruatione diuersum: in cuius nomine iste baptizatus sit prius interrogate, et tunc si alium meliorem in uestro Baptismo nominatis, date. Tunc illi fortasse, si non ipsa rerum euidentia contremiscerent, continuo consilium suum, magnum uidelicet atque acutum, proferrent et dicerent: Quis iste e nobis est, cuius epistolam geris? Laicus noster est: nobis uinceret, uincitur sibi. Tum ego si adessem, conuersus ad te dicerem: Tu saltem, obsecro, dic nobis, quid isti faciunt? Ecce apud nos baptizatum rebaptizare disponunt. Certe ergo nobis et uobis una religio, eadem Sacramenta, nichil in christiana obseruatione diuersum? An responderes, Sed Christi Baptismus non est religio, non est Sacramentum, non est obseruatio christiana? Auerterit Deus hanc a tua mente dementiam. Quid igitur mihi responderes urgenti ac dicenti. Una nobis uobisque religio est: quibus autem Baptismus unus non est, non est una religio: ergo nobis uobisque unus est Baptismus. Eadem nobis et uobis sunt Sacramenta: quibus autem Baptismus idem non est, non sunt eadem Sacramenta: ergo idem nobis et uobis est Baptismus. Nihil est nobis et uobis in christiana obseruatione diuersum: quibus autem diuersus est Baptismus, non utique nichil est in christiana obseruatione diuersum: non ergo nobis et uobis diuersus est Baptismus. Cur quod unum est improbatur? cur quod idem est exsufflatur? cur quod non diuersum est iteratur?

CAPUT uI.---8. Me sic agente in presentia, sic instante, ad quas tergiuersationes confugeretis? uidelicet contemnerent in epistola tua illi grammaticos, tu accusares in nostra dialecticos: sed ueritas ex utraque superaret hereticos, hoc solum in eis ostendens a nobis esse diuersum, quod constat esse peruersum: quia nos Sacramenta nostra cognoscimus, errorem alienum emendamus; uos autem eadem Sacramenta fatemini, que tanquam nulla sint iteratis, magna diuersitate reprobantes quod diuersum non esse conceditis.

CAPUT uII.---9. Proinde quamuis inter schisma et heresim magis eam distinctionem approbem, qua dicitur schisma esse recens congregationis ex aliqua sententiarum diuersitate dissensio ; heresis autem, schisma inueteratum: tamen quid hinc opus est ad laborem  , cum me tantum adiuuent definitiones tue, ut si mihi et per alios uestros concederetur, schismaticos uos libentius  quam hereticos dicerem. Si enim schisma faciunt, quibus cum eis a quibus se diuidunt una religio est, eadem Sacramenta, nichil in christiana obseruatione diuersum: hinc est uestra rebaptizatio damnabilior; quia in una religione, eisdem Sacramentis, nichilo in christiana obseruatione diuerso, alius et diuersus esse non potest Baptismus [1 1Kb] . Sed quoniam nec nullum est nec aliquid paruum, quod diuersum sequimini, cum ab unitatis uinculo separati, etiam de repetitione Baptismi dissentitis a nobis; fit ut secundum istam ipsam definitionem tuam qua dixisti, Heresis est autem diuersa sequentium secta, et heretici sitis, et uicti appareatis: heretici quidem, quod non tantum diuisi, uerum et in rebaptizando diuersum sequimini; uicti autem, quia datum per nos Baptismum tanquam non ipsum uel tanquam nullum sit iteratis, quod unum atque idem, nec diuersum esse fatemini. Tua quippe uerba sunt, quod nobis uobisque sit una religio, eadem Sacramenta, nichil in christiana obseruatione diuersum.

CAPUT uIII.---10. Quapropter, si litteris tuis pars Donati subscriberet, ac deinde ista que a te atque a me dicta sunt, sine insana pertinacia uel impudentia cogitaret, nichil ulterius aduersus nos sentiret aut diceret. Sed quoniam tu es cui respondeo, iam puto quod et ipse uideas, quam non studio criminandi, sed perniciosam redarguendi fallaciam, dixerim Donatistarum hereticorum sacrilegum errorem. In quibus quatuor uerbis siue nominibus, quia hoc uel tibi uel arti grammatice placet, primum quod positum est Donatistarum, corrigo et muto, et Donatianorum dico: cetera uero tria, quoniam uerissime dicta esse iam, ut puto, sentis, uos corrigite, uos mutate. Mutate, inquam, et corrigite Donatianorum, uel quodlibet aliud uocandi sitis, tamen hereticorum sacrilegum errorem: nam et heretici estis, uel quod in schismate inueterato remansistis; uel ex tua definitione, quod de Ecclesia, que corpus est Christi, uel de iteratione christiani Baptismi diuersum sequimini. Et sacrilegus error est, non solum a christiana unitate separatio, uerum etiam Sacramentorum, que secundum tuam confessionem una eademque sunt, uiolatio atque rescissio. Quod si corrigitis et mutatis, quomodo tales uos suscipimus quales eratis? Unde inaniter tam multa locutus es, et cum sis ingenio tam acuto, consuetudine audiende uanitatis obtunderis, ut uideatur tibi quod cum ad nos a uobis transeunt, tales eos quales erant suscipimus: quia in eis traditionem Christianorum, quam nec alienati alienauerant, nec peruersi peruerterant, approbamus; que Sacramenta etiam tu, quamuis non talis quales nos sumus, non potuisti tamen nisi talia, nec sic talia quasi alia similia, sed omnino eadem confiteri.

CAPUT IX.---11. Obsecro te, dic mihi, quomodo talis est qualis fuit, qui ueneratur Ecclesiam quam blasphemabat, qui tenet unitatem quam non tenebat, qui habet caritatem quam non habebat, qui accipit pacem quam respuebat, qui approbat Sacramentum quod exsufflabat? An uero ita sunt omnia falsis uera  preposterata, ut non dicantur mutati in quibus ea que diuersa fuerant ueritate corriguntur, et mutati dicantur in quibus ea que similia una eademque fuerant uanitate iterantur? Noli ergo ulterius in hac re, non tantum carnaliter, uerum etiam pueriliter sapere, ut tales quales erant uestros a nobis suscipi existimes; qui conuersione uoluntatis ab errore ad ueritatem, a diuisione ad unitatem, a dissensione ad pacem, ab inimicitiis ad caritatem, ab humana presumptione ad diuinarum Scripturarum auctoritatem, non ante incipiunt esse nostri quam esse destiterint uestri. Hec conuersio uoluntatis repente mutauit, non solum in telonio peccatorem , uerum etiam in cruce latronem. Nisi putas quod Christus in paradiso secum esse uoluisset cruentum sceleratumque hominem, si non cordis illa conuersio continuo faceret innocentem, ut eo die, ex eo loco, ex eo ligno transiret ad immortale fidei premium  , in quo exceperat mortis pro iniquitate supplicium . Siue enim ad malum siue ad bonum paruo momento animus commutatur, sed non ideo paruum est quod meretur. In ipsis corporalibus et temporalibus penis et beneficiis diu nutritam quamlibet etatem unus ictus interimit, et triginta et octo annorum egritudinem mox ut Dominus dignatus est iubere, sanauit . Crede certis rebus [1 1Kb] , non uerbis inanibus. Mutati ad nos uestri transeunt; absit ut ipsi sint qui fuerunt. Quod utinam et tu facias, et quam uerum sit in te tibi credas.

CAPUT X.---12. Magnum aliquid tibi dicere uisus es, nominando Candidum uillaregiensem, et Donatum Macomadiensem, qui ex uestris episcopis etiam apud nos episcopi fuerunt, et probata uita ad honorabilius [2 1Kb] senilis etatis meritum peruenerunt: quasi Sacramenta et inuocatio nominis Dei que fit apud uos, ipsa inimica sit nobis; cum et in eis qui extra Ecclesiam sunt, non sit omnino nisi Ecclesie. In qua questione si meis uerbis laborarem, tuis adiuuarer. Nam si extra Ecclesiam nichil ecclesiasticum posse esse sentires, non ipse dixisses, nobis et uobis unam esse religionem, eadem Sacramenta, nichil in christiana obseruatione diuersum. Quibus uerbis tuis non in totum consentio. Christiana quippe Ecclesia caretis, christianam caritatem non habetis. Christiana sane in uobis Sacramenta cognosco, et in his illud quoque diuersum improbo ac respuo, quod cum eadem etiam in schismate habeatis, eadem in Catholicis exsufflatis. Prorsus agnoscit in uobis Ecclesia cuncta que sua sunt: nec ideo non sunt eius, quia et apud uos inueniuntur. Apud uos quippe aliena sunt: sed cum uos correctos recipit cuius sunt, fiunt etiam salubriter uestra, que perniciose habebatis aliena. Discordia uos possidet sub titulo pacis. Ergo discordia pellatur, pax introducatur. Quid cause est ut titulus deponatur? Episcopus est, inquis, episcopum recipis; presbyter,  presbyterum. Posses mihi et hoc dicere: Homo est, hominem recipis. Tam quippe in illo Sacramenta christiana, quam membra humana cognosco: nec curo per quem fuerint seminata, sed a quo creata. Quibus si male uti uoluerit, eo ipso malus fit, quod Creatorem de bonis eius offendit: si autem bene uti ceperit, se corriget, non illa mutabit.

CAPUT XI.---13. Et de episcopis quidem uel clericis recipiendis alia questio est. Quamuis enim cum apud uos ordinantur, non super eos inuocetur nomen Donati, sed Dei: tamen ita suscipiuntur, ut uidetur paci et utilitati Ecclesie conuenire  . Neque enim episcopi propter nos sumus, sed propter eos quibus uerbum et sacramentum dominicum ministramus: ac per hoc ut eorum sine scandalo gubernandorum sese necessitas tulerit, ita uel esse, uel non esse debemus, quod non propter nos, sed propter alios sumus. Denique nonnulli sancta humilitate prediti uiri, propter quedam in se offendicula, quibus pie religioseque mouebantur, episcopatus officium non solum sine culpa, uerum etiam cum laude posuerunt. Numquid sic etiam christianum nomen et fidem laudabiliter, ac non potius damnabiliter ponerent? Sicut in accipiendis his rebus possunt esse iuste cause, cur excuset quisque fieri episcopus; nec tamen similiter potest ulla causa esse iusta, cur quis excuset fieri christianus. Quid ita, nisi quia sine episcopatu uel clericatu salui esse possumus, sine christiana uero religione non possumus?

CAPUT XII.---14. Proinde uestri episcopi seu quilibet clerici, quantum ad ipsa ecclesiastica officia pertinet, sic in catholicam suscepti sunt unitatem, quemadmodum expedire uidebatur iis, quorum saluti per eorum consulebatur officium uel exercendum uel omittendum  . uerumtamen etiam de ipsis qui et apud nos eosdem administrauerunt honores, numquid sicut dicere potuisti, Episcopus est, episcopum recipis; ita poteris dicere, Hereticus est, hereticum recipis; aut, Schismaticus est, schismaticum recipis; aut, Donatianus est, Donatianum recipis? His enim nominibus non gradus honoris a plebeia dignitate, sed crimen erroris a catholica ueritate distinguitur. Proinde illa tanquam ecclesiastica munera, etiam in alienis inuenta, qui uos relinquendo et ad nos transeundo nostri fiunt, pro utilitate populorum, quibus hac dispensatione seruimus, uel suscipiuntur, uel non [1 1Kb] suscipiuntur: illa uero uitiosa et proprie uestra, sanantur, corriguntur, mutantur; dum tamen ea Sacramenta sine quibus homo non potest fieri christianus, etiam in hereticis sic tractentur, ut cum ad Ecclesiam ueniunt, quod defuerit addatur, quod agnitum fuerit approbetur; ne dum nimis offendimur eis malis que contra Ecclesiam pepererunt, persequamur etiam bona que de Ecclesia discedendo traxerunt. Nam etiam ramus fractus, si rursus, sicut ait Apostolus, inserendus  sit , radix ei redditur, non forma mutatur.

45. At enim quia nostros, inquis, hereticos et sacrilegos uocas, quod nefarium et inexpiabile crimen est; numquid talibus sine aliqua expiatione ignosci debet aut potest? Cur ergo, inquis, non emaculas uenientem? Cur non primo abluis et emundas, et sic tibi communicat? Quid, quod ex his uerbis tuis multo conuenientius alius dixerit, talibus tam [1 1Kb] ignosci nec debere, nec posse: teque tibi ipsi contraria locutum esse monstrauerit, ut ideo diceres cum aliqua expiatione talibus ignoscendum, quia id quod obiicitur inexpiabile crimen est? Quomodo ergo expiatur quod inexpiabile est? Quomodo sperem te auditurum esse quod dico, qui tam in proximo non audis ipse quod dicis, cum tibi continuo contradicis, censendo expiandum quod inexpiabile dixeris? Nos autem ita uestrum dicimus hereticum et sacrilegum errorem, ut tamen inexpiabilem non dicamus: alioquin frustra uobiscum, ut eo relicto correcti ad Ecclesiam catholicam transeatis, quibus modis possumus, agendum esse censuimus. Nec nostro, sicut scribis, uerbo te uti arbitreris, quasi hoc malum sine uenia et sine medico esse dicamus; quod omnino non dicimus; quia et ueniam merentur quos huius mali penituerit, et omnipotens est medicus qui per prophetam dicit, Si conuersus fueris et ingemueris, tunc saluus eris . Quapropter, si in aliquem forte incidisti uel minus in his rebus instructum, uel minus quid loqueretur intuentem, quamuis esse communionis catholice uideretur, qui hoc tibi diceret; ipse potius huius inconsiderati uerbi ueniam mereatur: sicut tu qui cum sis tam liberaliter eruditus, et in arte uerborum non mediocriter doctus, minus tamen quid loquaris attendens, expiandum censes quod inexpiabile dixeris; et quod est monstruosius, ideo expiandum, quia inexpiabile. Non est autem catholicum eos hortari, ut errore correcto salui fiant, quos inexpiabiliter atque insanabiliter assereremus errare [2 1Kb] . Sed ideo uobis non uidentur mundari, cum ad nos a uobis transeunt, quia non denuo baptizantur: quasi solo Baptismo, quem repeti non oportet, cum idem atque unus est, homines ab errore mundentur. Mundantur et uerbo ueritatis ab illo qui ait, Iam uos mundi estis propter uerbum quod locutus sum uobis . Mundantur et sacrificio contriti cordis ab illo de quo dictum est, Sacrificium Deo spiritus contribulatus; cor contritum et humiliatum Deus non spernit . Mundantur et eleemosynis ab illo qui ait, Date eleemosynam, et ecce omnia munda sunt uobis . Mundantur ipsa que supereminet omnibus caritate ab illo qui per apostolum Petrum dixit: Charitas cooperit multitudinem peccatorum : que una si adsit, omnia illa recte fiunt; si autem desit illa, omnia frustra fiunt. Hec uero unde sit, audi docentem Apostolum: Charitas, inquit, Dei diffusa est in cordibus nostris per Spiritum  sanctum qui datus est nobis . Unde merito creduntur qui extra Ecclesiam Baptismum Ecclesie perceperunt, non habere Spiritum sanctum, nisi cum ipsi Ecclesie uinculo pacis per connexionem caritatis adherescunt.

CAPUT XIII.---16. Iam enim locus est ut ostendam, quod in primo libro distuleramus , quid in Ecclesia, que sanctum corpus est Christi, proprie possit accipi, quod preter illam non potest accipi. De his enim qui schismata faciebant, idem apostolus dicit, Animalis autem homo non percipit ea que sunt Spiritus Dei . Primam ad Corinthios Epistolam lege, et inuenies. Baptismus igitur Sacramentum est noue uite ac salutis eterne; quem multi habent non ad uitam eternam, sed ad penam eternam, non bene utentes tanto bono: caritatem uero sanctam, que est uinculum perfectionis, nemo potest habere non bonus; nemo qui habet, potest esse uel schismaticus uel hereticus. Cum ergo quisque ad Ecclesie ueniens unitatem, cum eius membris ueraciter copulatur, accipiat Spiritum sanctum, per quem diffunditur caritas in cordibus nostris, eademque caritas cooperiat multitudinem peccatorum, ut Baptismum quem primum habebat ad iudicium, habere iam mereatur ad premium; quomodo eum mundari negas, nisi quia omnino que sit mundatio spiritualis ignoras? Non igitur, sicut conuiciaris, tanquam in asylum Romuli uestros nocentes recipimus, quos ciuitas Dei recipiendo efficit innocentes, cum ad eamdem ueraci corde transierint, de qua eius conditor dicit, Non potest ciuitas abscondi super montem constituta . Non enim eam condidit, qui fratrem superbe occidit iratus, sed qui fratres humiliter redemit occisus. Hanc Spiritu sancto mundante letificat, de quo clamabat dicens, Si quis sitit, ueniat et bibat : non aquam uisibilem commendans que datur in Baptismatis sacramento, quam et boni et mali habere possunt, quamuis sine illa boni salui fieri non possint. Que quamuis Ecclesie sit, tamen etiam foras profluit, cum et apud illos inuenitur, qui ex nobis exierunt, sed non erant ex nobis : sicut aqua in aliquo ex illis memorabilibus quatuor fluminibus negari non potest quod sit aqua paradisi, quamuis non sit in solo paradiso, que etiam extra inde manauit.

CAPUT XIu.---17. Non ergo hanc aquam, sed aque nomine inuisibile Dei donum sanctum Spiritum commendabat, dicens, Si quis sitit, ueniat et bibat; sicut euidenter Euangelista testatur adiungens, Hoc autem dicebat de Spiritu quem accepturi erant credentes in eum. Spiritus enim nondum erat datus, quia iehsu nondum fuerat clarificatus . Et utique quantum ad Sacramentum attinet lauacri uisibilis, antequam esset resurgendo clarificatus, iam baptizauerat plures quam Ioannes, sicut ipsum loquitur Euangelium . Unde dicit discipulis suis: Ioannes quidem baptizauit aqua, uos autem baptizabimini Spiritu sancto, quem et accepturi estis non post multos dies hos usque ad Pentecosten . Hic sanctus Spiritus ueniens in eos, tale signum primitus dedit,  ut qui eum acciperent, linguis omnium gentium loquerentur ; quia portendebat Ecclesiam per omnes gentes futuram, nec quemquam accepturum Spiritum sanctum, nisi qui eius unitate copularetur. Huius fontis largo atque inuisibili flumine letificat Deus ciuitatem suam, de qua Propheta predixit, Fluminis impetus letificat ciuitatem Dei . Ad hunc enim fontem nullus extraneus, quia nullus nisi uita eterna dignus accedit. Hic est proprius Ecclesie Christi, cui tanto ante prophetatum est, Fons aque tue sit tibi proprius, et nemo alienus communicet tibi . De hac enim Ecclesia et de isto fonte dicitur et in Cantico canticorum, Hortus conclusus, fons signatus, puteus aque uiue .

CAPUT Xu.---18. Hoc uestri de uisibilis Baptismatis sacramento accipientes, tantum errant, ut res absurdissimas fateri cogantur inuiti: quod ad illum scilicet fontem [1 1Kb] , qui proprius est unice columbe, de quo dictum est, Nemo alienus communicet tibi; ad hortum conclusum puteumque signatum potuerit accedere Simon Magus, quem legimus a Philippo baptizatum ; potuerint accedere tot ficti, de quibus gemens loquitur Cyprianus, Seculo uerbis solis et non factis renuntiantes; tot episcopi auari, de quibus idem ipse testatur, Fundos insidiosis fraudibus rapientes, usuris multiplicantibus fenus augentes . Ista quippe in baptizatis et baptizantibus uisibili Baptismo reperiuntur [2 1Kb] . Ad illum tamen fontem proprium, cui nemo communicat alienus; ad illum fontem signatum, hoc est, ad Spiritus sancti donum, quo caritas Dei diffunditur in cordibus nostris, nullus istorum nisi mutatus accedit, ita omnino mundandus, ut non sit alienus, sed sit celestis particeps pacis, sancte socius unitatis, plenus indiuidue caritatis, ciuis angelice ciuitatis. Ad hanc itaque ciuitatem quisquis heresis uel schismatis deposito errore, correctis moribus, pia mente conuertitur, si iam Sacramenta gestabat, que foras etiam ad indignos profluere potuerunt, hec honorantur in eo, quia et in alienis non uidentur aliena; sed iam illo proprio cui nemo communicat alienus, illo signato Spiritus sancti fonte mundatur, a quo apud uos etiam quisquis ceteris moribus laudabilis fuerit, solo schismatis uel heresis crimine separatur.

CAPUT XuI.---19. Cum ergo ueniunt ad nos uestri, desistentes esse uestri, incipientes esse nostri, accipiunt quod non habebant, ut salubriter habere incipiant quod tanto perniciosius, quanto indignius habebant. Accipiunt enim primitus ipsam Ecclesiam, et in ea pacem, caritatem, unitatem, per fontem eius proprium atque inuisibilem Spiritum sanctum, sine quibus utique nullo dubitante interiissent, quidquid aliud apud uos, quod de Ecclesia foras trahi potuit, habuissent: faciliore autem uenia quod nondum habuerunt accipiunt, quam si habuissent, et tamen deseruissent.  Et hoc discernitur apud nos, ut aliter recipiantur qui Catholicam reliquerunt, aliter qui ad illam primitus ueniunt. Illos enim amplius grauat crimen desertionis: hos autem non a se disruptum, sed cognitum et retentum uinculum releuat unitatis. Unde fieri potest ut quos seductos rebaptizauerunt, ipsi pro eis penitentibus Dominum deprecentur, si prius isti conciliati, quam illi reconciliati Ecclesie fuerint. Sicut fieri potest ut etiam cultores idolorum, si quos forte christianos ad idola seductos apostatas fecerint; si priores seductores facti fuerint christiani, et magnum aliquod meritum in Ecclesia consecuti, per ipsos illi quos deceperant redeant, per ipsos commendentur et reconcilientur Domino per quos dimiserant Dominum. Quod enim ualet ad mundanda sacrilegia Gentilium, recte perceptum sacramentum Baptismatis; hoc ualet ad mundanda sacrilegia schismaticorum et hereticorum, ueraciter apprehensa caritas unitatis. Quamobrem, sicut seductores fidelium christianorum uenientes ad Christum seductis redeuntibus preponuntur, unde isti et episcopi fieri possunt, illi non possunt  : ita mirari non debent decepti ab hereticis, quando ad Catholicam redeunt, suos deceptores sibi anteponi quando ad Catholicam ueniunt. Isti namque excusabilius petunt que sibi defuerunt; illi humilius repetunt quod fuerunt: istos honorabilius ubi nondum steterant aduocamus; illos suspectius unde lapsi fuerant reuocamus.

20. Proinde iam peruides, ut opinor, non frustra me dixisse Donatistarum, uel, ut tu mauis, Donatianorum, hereticorum sacrilegum errorem , si et ab Ecclesia catholica dissentitis, et que una atque eadem fatemini Sacramenta rescinditis: nec tamen sine uenia uel insanabiles estis misericordie Dei; quia discordioso errore deposito, ad catholicam ueritatem pacemque conuersi, per donum eius proprium, hoc est, sanctum eius Spiritum, per quem diffunditur caritas in cordibus nostris, mundari sanarique poteritis: non ut destruantur in uobis Ecclesie Sacramenta, que aliena perniciose foris habebatis, sed ut ea ipsa intus iam uestra salubriter habeatis.

CAPUT XuII.---21. Nunc uideamus quemadmodum ostendas, recte dixisse Petilianum, uel quemlibet alium, Conscientia sancte dantis attenditur, que abluat accipientis. Ubi ego dixi: Quid, si lateat dantis conscientia, et fortasse maculosa sit? quomodo poterit accipientis abluere conscientiam ? Tu contra, non quid a te homine acuto, sed quid a uestris dicatur, diu locutus es, quod totum breuiter ita dici potest: Conscientia dantis attenditur, non secundum eius sinceritatem, que in illa uideri non potest, sed secundum famam que de illa seu uera seu falsa est: quia uidelicet eius est hominis, qui etsi sceleratus occultus sit, sufficit accipienti quod bone sit existimationis, nondum cognitus, nondum iudicatus, nondum ab Ecclesia separatus. uide, obsecro te, in quod precipitium compulerit homines angustia non inueniendi qua exirent.  Itane dantis maculosa conscientia conscientiam potest accipientis abluere, si habeat famam bonam, et tantum ad abluendum poterit quantum bona, si bonam famam fallendo contraxerit? Attendis quid dicatur, et uis iam pretereamus hunc locum, an hoc idem adhuc uersabo, ut diligentius cogaris attendere? Petilianus dixit: Conscientia sancte dantis attenditur, que abluat accipientis. Ego dixi: Quid, si lateat dantis conscientia, et fortasse maculosa sit? quomodo poterit accipientis abluere conscientiam? Tu, uel potius uestri dixerunt,  Quamuis habeat conscientiam maculosam; mihi tamen, qui ab eo baptizor, quia latet et nescio, sufficit quod ab eo accipio, cuius innocentem, quia in Ecclesia est, conscientiam puto. Nam ideo, inquis, conscientiam dantis attendo, non ut, quod fieri non potest, de latentibus iudicem, sed ut si quid de illo in publica conscientia est [1 1Kb] , non ignorem. Propter hoc enim ab omnipotente Deo dictum est, »Que nota sunt, uobis; que occulta, mihi« . Semper igitur attendo conscientiam dantis; et quia ipsam non uideo, quid de ea in publico notum est, quero. Nec ad rem pertinet, si aliud sit in secreta conscientia, aliud in publica fama. Sufficit enim scisse quia necdum eius a quo accipio damnata conscientia est.

CAPUT XuIII.---22. Ecce ipsa uerba tua posui, quibus te dicere ostenderem, quod meis uerbis breuiter aperteque complexus sum, quod ad hoc attendatur abluentis conscientia, ut que de illa fama sit cognoscatur. Non ergo ipsa attenditur, homo bone, non ipsa attenditur que uideri non potest: sed fama attenditur, que etiam falsa esse potest, quod ipse confiteris atque concedis. Nam et tu uidisti maculosam conscientiam non ualere ad abluendum. Non ergo conscientia sancte dantis attenditur, que abluat accipientis; sed fama qua putatur sancte dare, etiam qui sancte non dat, et putatur abluere qui non abluit. Abluit ergo accipientem mali hominis fama bona, non ipsius dantis polluta conscientia. Cur ergo dictum est, Conscientia sancte dantis attenditur, que abluat accipientis: nisi quia non abluit accipientis, si non est conscientia sancte dantis? Si maculosa et immunda est, quid ergo tunc attenditur? Ipsa, inquis, attenditur, cum fama eius attenditur; et si bona est fama, nichil interest ad abluendum accipientem, etiam cum est mala conscientia, sed abluit bona eius fama. Dic, rogo te, cum mala conscientia est, uera est bona fama eius an falsa? procul dubio utique falsa. Proinde cum bona non est, et occulta est dantis conscientia, quomodolibet eam tibi uidearis attendere, secundum hanc sententiam, non abluit accipientem; nisi dantis aut fama falsa, aut polluta conscientia. Utrumque insanum est: si te talia delectant, tu elige quid sit insanius. Porro quia ueritas non admittit ut accipientis conscientiam uel falsa fama dantis abluat, uel polluta conscientia; restat ut abs te etiam requiramus, quod et ibi quesiuimus , unde abluatur accipiens, quando latet dantis maculosa conscientia. Puto enim iam non te repetiturum atque dicturum, quod impleat in abluendo uicem conscientie bone fama eius falsa bona: sufficit quod hoc uestros, non te, dicere asseruisti. Illorum te pudeat, non etiam tui. Restat ergo ut tunc uel Deus uel quisquam sanctus angelus abluat. Quod si dixeritis, illa horrenda consequetur absurditas, quam in illa epistola mea commemoratam , non dico uidere noluisti, quia prorsus non attigisti; sed tanto attentius acutiusque uidisti, quanto magis attingere timuisti. Si enim hoc dicitis, quod cum sanctus homo baptizat, sancta eius conscientia diluit accipientis conscientiam, cum uero conscientia dantis latenter immunda est, tunc Deus angelusue abluit: cauete ne qui uobis hec dicentibus credunt, occultos malos optent inuenire a quibus baptizentur, ut multo sanctius ab ipso Deo uel angelo eius abluantur. Hanc absurditatem uel deridendam uel detestandam cum uerbis [1 1Kb] precedentibus Petiliani perspiceres consequenter et a me in epistola mea commemoratam, caute tu quidem quasi nichil horum dixerim, rem tantam silendam putasti; sed confugisti ad nescio quid absurdius, ut cum maculosa conscientia dantis occulta est, et ideo non potest accipientis abluere, tunc falsa fama eius accipiens abluatur, et in eo ueritatem falsitas operetur.

23. Nunc i [2 1Kb] , et accusa calumniose dialecticos, quod fugienda uersutia sermonis efficiant, ut si falsum est, uerum sit; si uerum est, falsum sit. Ecce tale aliquid ipse in Sacramenta christiane regenerationis immittis, imo peius magisque fugiendum. Illi enim non in sua fraude nec in rerum ueritate, sed in perplexitate locutionis humane quedam uerba dicunt tunc uideri uera cum falsa sunt, tunc falsa cum uera sunt; que cum in disputationem inciderint, animo discerni; etiamsi dissolui sermone non possunt. Tu uero non uerbum quodlibet, nec rem quamlibet, sed ipsam qua in eternam uitam renascimur, mundationem conscientie ueram fieri posse dicis in homine per famam falsam aliene conscientie. Et ne tibi hoc tribuatur, quia dialecticam didicisti, uestrorum dicis hanc esse sententiam, quibus non ut dialecticus, sed plane ut hereticus consensisti. Per te igitur aut per uestros hec est magnifica inuenta uel demonstrata doctrina: Cum sancte dantis bona conscientia est, tunc ab ea fit bonus [3 1Kb] qui baptizatur, tunc arbor bona bonum fructum parit : cum uero conscientia dantis mala et occulta est, tunc eius que falsa est bona fama consulitur; ut tunc a fallente accipiat homo Baptismum  uerum, cum de illo crediderit falsum: atque ita ne desit que fructum pariat heretici erroris, fit mater falsitas ueritatis. Hoc ideo totum tam exsecrabile, tam mirabiliter peruersum et insanum, ne quod Dei est Dei esse dicatur; ut quod a Deo sumitur, hominibus tribuatur; ne qui dixit, Conscientia sancte dantis attenditur, que abluat accipientis, errasse uideatur.

CAPUT XIX.---24. Nostri hoc, inquis, de Scripturis probant, quoniam Iudas traditor, antequam damnaretur, omnia sicut apostolus gessit. Quid hoc ad Petiliani sententiam fixam atque definitam, Conscientia sancte dantis attenditur, que abluat accipientis; nisi quod et Iudas iste nimium contra uos est, cum uerbis alienis inconsiderate prolatis patrocinium prebere conamini? Cum enim Iudas sicut Apostolus baptizaret, quandoquidem malus erat, quia fur erat, et ea que mittebantur in commissos sibi loculos auferebat; non utique conscientia eius attendebatur, sed Deus et Christus in quem credebatur. Neque enim et ipsius mali hominis falsa [1 1Kb] bona fama credentes accipientes abluebat [2 1Kb] , nec generabat in homine gratiam diuine ueritatis falsitas humane opinionis.

25. Et illud testimonium quod de Scripturis posuisti, Que manifesta sunt, uobis; que autem occulta sunt, Domino Deo uestro ; ista uerba redarguit atque conuincit. Si enim que occulta sunt, Domino Deo relinquenda sunt; quomodo conscientia dantis, non solum mala, uerum etiam bona, cum occulta est attenditur, ut abluat accipientis? Aut si ipsa cum occulta est non attenditur, quid tunc accipiens iubetis attendat, unde conscientia eius abluatur.

CAPUT XX.---Expergiscimini aliquando, nunc saltem dicite, Attendat Deum. Quid timetis ne humiliemini, si non in homine, sed in Domino gloriemini? Est, inquis, quod timeam: si enim cum latet dantis conscientia, dixero ut accipiens attendat Deum, et ab illo tunc eius ablui conscientiam confessus fuero, illa me horrenda consequitur absurditas, sanctius ablui homines cum baptizatores habent occultos malos, quam cum manifestos bonos, si homo abluit quando dantis conscientia bona est et manifesta, Deus autem quando mala et occulta. Dic ergo quod dicimus; quia hoc est uerum, hoc sanum, hoc catholicum; quod Christus mundat accipientium conscientias, siue per bonos ministros Baptismi sui, siue per malos, quoniam de illo scriptum est, Christus dilexit Ecclesiam, et se ipsum tradidit pro ea, ut eam sanctificaret, mundans eam lauacro aque in uerbo .

26. Tu, inquis, responde quomodo baptizent quos damnauit Ecclesia? Iam ergo receditur a uerbis Petiliani: quoniam illo dicente, Conscientia sancte dantis attenditur, que abluat accipientis; cum quererem, quis abluat accipientis conscientiam, quando polluta  dantis occulta est, non mihi potuit responderi. Tam enim contra ueritatem dicitur quod falsa eius fama possit abluere, quam si hoc ipsa mala conscientia posse diceretur.

CAPUT XXI.---Si autem queris, Quomodo baptizant quos damnauit Ecclesia? respondeo sic eos baptizare, quomodo baptizant quos damnauit Deus, antequam de illis quidquam iudicaret Ecclesia. Qui enim mente peruersa uidetur intus esse cum foris sit, ab ipso Christo iam iudicatus est. Ipse quippe ait, Qui non credit, iam iudicatus est . Paulus autem apostolus dicit, Ecclesia subdita est Christo . Non igitur debet Ecclesia se Christo preponere, ut putet baptizare posse ab illo iudicatos, a se autem iudicatos baptizare non posse; cum ille semper ueraciter iudicet, ecclesiastici autem iudices sicut homines plerumque fallantur. Baptizant ergo, quantum attinet ad uisibile ministerium, et boni et mali: inuisibiliter autem per eos ille baptizat, cuius est et uisibile Baptisma et inuisibilis gratia. Tingere ergo possunt et boni et mali, abluere autem conscientiam non nisi ille qui semper est bonus. Ac per hoc etiam nesciente Ecclesia propter malam pollutamque conscientiam damnati a Christo, iam in corpore Christi non sunt quod est Ecclesia, quoniam non potest Christus habere membra damnata. Proinde et ipsi extra Ecclesiam baptizant. Omnia quippe ista monstra absit omnino ut in membris illius columbe unice computentur: absit ut intrare possint limites horti conclusi, cuius ille custos est qui non potest falli. Qui tamen si confitentur et corriguntur, tunc intrant, tunc mundantur, tunc in arboribus horti conclusi, tunc in membris unice columbe numerantur, nec tamen denuo baptizantur. Ita et cum ab hereticis ueniunt cum ipso Baptismate, quod et foris habuerunt, sed non et cum ipsa mundatione quam intus accipiunt; ut quod defuit prestetur, quod autem non mutatum est approbetur.

CAPUT XXII.---27. uestra, inquis, per uestros maiores traditionis et thurificationis, et per uos persecutionis crimine damnata conscientia est. De traditoribus quidem et thurificatoribus qui fuerint qui hoc nefas admiserint, non Scripturis sanctis, sed fame hominum credidistis. Que si potest esse falsa bona de malis, cur non possit etiam mala de bonis? De persecutione autem hoc tibi breuiter iterumque responderim, quod cum respondissem Petiliano refellere minime ualuisti [1 1Kb] . In Scriptura quippe sancta, que neminem fallit, area dicta est Ecclesia Dei; Dominumque ipsum cum uentilabro esse uenturum et mundaturum aream suam, ut frumenta recondat in horreo, paleam uero comburat igni inexstinguibili . Aut ergo recte passi estis persecutionem; aut si modus christianus excessus est, palea nostra fecit, propter quam non fuerat area dominica deserenda, ne quisquis ante tempus uentilationis ab area paleam refugeret,  a frumento separatus palea fieret. Tu autem cum hoc non meum, sed sancte Scripture testimonium refellere conareris, nullam persecutionem iustam esse posse dixisti: ubi ignoscendum tibi est nescienti Scripturas, unde tibi uenire posset in mentem quam iusta uoce sit dictum, Detrahentem proximo suo occulte, hunc persequebar . Et ab ipso Domino Iesu Christo in excellentissima prophetia, Persequar inimicos meos, et comprehendam illos, et non conuertar donec deficiant . Et alia multa diuina testimonia que persequi longum est: si tamen non mihi propter hoc uerbum calumniaris, ut quoniam dixi, persequi longum est, persecutorem me diuinorum testimoniorum esse crimineris.

CAPUT XXIII.---28. Opponis mihi uerba Scripturarum, toties demonstrata quam uos nichil adiuuent, Oleum peccatoris non impinguet caput meum : cum et apud uos esse saltem occultos peccatores, negare non possis, qui tamen baptizant; nec his uerbis excepti sunt. Non enim ait, Oleum manifesti peccatoris; sed absolute, Oleum peccatoris. Et, Facti sunt mihi uelut aqua mendax non habens fidem [1 1Kb] . Ubi miror prudentiam tuam, quomodo tibi non uideatur aqua mendax simulatoris occulti, cuius et falsam famam mundande aliene conscientie prodesse aliquid credidisti: nisi quia illud non dialecticum, sed plane sophisticum, quod in me frustra quasi in dialectico reprehendisti, subuenire tibi arbitratus es, Si mentiris, uerum dicis  . Quid enim aliud conaris asserere, cum homini tribuens Baptismum, quem Dei esse non uis agnoscere, ideo dicis adulterum dare posse uerum Baptismum, quia se ipsum occultando castum esse mentitur? Itaque tunc uerum dicit in Baptismo, cum mentitur in flagitio; et non est aqua eius mendax, quam esse uultis in Ecclesia secundum promissionem tot prophetiarum toto terrarum orbe diffusa: cum aquam mendacem non Baptismum dixerit Ieremias, sed mendaces homines, secundum intellectum qui manifestus est [2 1Kb] in Apocalypsi, ubi interrogante Ioanne quid essent aque ille in uisione monstrate, populos esse responsum est .

CAPUT XXIu.---29. De illo uero testimonio quod scriptum est, Qui baptizatur a mortuo, quid proficit lauatio eius ? quam non intellexeris quod ego in illa epistola posui, quantumque me uerbis tuis adiuueris paululum attende. Cum enim putasses a me mortuum hoc loco intelligi cultorem idolorum, quasi eos solos exceperim, qui baptizare non possint, elegisti quantum potuisti, repetito illo de oleo testimonio, quod nullum peccatorem baptizare uoluerit, qui dixit, Oleum peccatoris non impinguabit caput meum, non excipiendo aliquem peccatorem:  unde magis uos urgemini, sicut paulo ante monstraui. Si enim nullus peccator exceptus est, proinde baptizatos ab occultis malis, cum conuicti fuerint, denuo baptizate. Hic iam conaberis occultum excipere peccatorem, quem sancta Scriptura non excepit. Totus igitur iste uester intellectus falsus a ueritate conuincitur, cum et uestre intentioni similiter repugnare monstratur. Neque enim hoc reuera de Baptismo in Psalmo positum est, ac non de assentatoris adulatione; quod superiora uerba satis indicant: nam tota sententia ita connectitur, Emendabit me iustus in misericordia, et arguet me; oleum autem peccatoris non impinguabit caput meum. Maluit ergo contundi caput suum ab arguente ueraciter, quam ungi a blandiente fallaciter, translatis uerbis, oleo et unctione lenitudinem significans adulantis.

CAPUT XXu.---30. Quid autem ego in illa epistola de hoc testimonio senserim, ubi dictum est, Qui baptizatur a mortuo; ipsis ex ea repetitis uerbis satis, quantum opinor, ostendam. Cum enim dissererem quid respondere debeat ad ista catholicus christianus, Cum audierit, inquam, »Qui baptizatur a mortuo, non ei prodest lauatio eius«: respondebit, uiuit Christus, et iam non moritur, et mors ei ultra non dominabitur ; de quo dictum est, »Ipse est qui baptizat in Spiritu sancto« . Baptizantur autem a mortuis, qui baptizantur in idolorum templis. Non enim et ipsi a sacerdotibus suis se accipere arbitrantur sanctificationem quam putant, sed a diis suis. Qui quoniam homines fuerunt, et ita mortui sunt, ut neque super terras, neque in requie sanctorum uiuant, uere ipsi a mortuis baptizantur. Hucusque ex epistola mea uerba ipsa transcripsi: in quibus iam perspicis, ut opinor, si nunc saltem diligenter attendis, non me ipsos cultores mortuos appellasse, quamuis alio modo etiam ipsi mortui sint; sed deos falsos quos colunt, quia homines fuerunt, et sicut homines de corpore exierunt, nec resurrexerunt, nec uite ullum meritum que post hanc uitam promittitur habuerunt. Ab ipsis ergo diis, qui baptizantur, sicut dixi, uere a mortuis baptizantur, id est, qui in eorum nomine baptizantur; quia et ipsi non in nomine sacerdotum suorum, sed deorum de quibus uana opinantur, se sanctificari putant. Christus autem resurrexit, et uiuit: proinde qui ab illo baptizatur, non solum per bonum, uerum etiam per malum ministrum perditis moribus mortuum, non a mortuo baptizatur. Ab illo enim baptizatur, qui uiuit in eternum, et de quo dictum est in Euangelio, quod etiam ibi commemoraui, Ipse est qui baptizat in Spiritu sancto.

CAPUT XXuI.---31. Hoc tu in epistola mea, quantum indicant uerba tua, non intellexisti: nolo enim dicere, Parum intelligens fraudare uoluisti. Miror autem quod uerba illic mea consequentia non aduerteris, aut ab eis dissimulandum putaueris. Paulo post quippe subieci et dixi: Nam si hoc loco mortuum intellexero peccatorem baptizatorem, eadem illa consequetur absurditas, ut quisquis etiam a latente impio fuerit baptizatus, tanquam a mortuo baptizatus, inaniter lotus  sit Non enim ait, Qui baptizatur a mortuo manifesto; sed absolute dicit, a mortuo . Hec manifestatio uerborum illic meorum, quem de somno uel potius de ipsa morte non excitaret? Et tamen te non excitauit: et insuper quod ego contra Petilianum dixeram, quasi contra me dicens uehementius etiam confirmasti; sicut solent homines, iniectam sagittam nesciendo excludere, altius etiam penitusque defigere. Asseruisti enim mortuum non intelligendum nisi peccatorem baptistam, et nullum peccatorem excipiendum: et ideo quod ego dicebam, contra te concluditur, nec occultum excipi posse, ubi nullus excipitur. Rebaptizate igitur eos quos ab occultis peccatoribus baptizatos esse constiterit, quibus potest uiuentibus et scientibus subueniri; ut eis solis non obsint, qui uel ignorantur uel ante defuncti sunt, ut manifestatis postea malis baptizatoribus suis iam baptizari non possint. Baptizate, inquam, prodito adultero atque damnato, quos ab eo cum lateret, baptizatos esse constiterit: a mortuo quippe baptizati sunt, omnemque peccatorem sine ulla exceptione intelligendum esse dixisti, qui baptizare non possit, adiungendo testimonium de oleo peccatoris. Tu dixisti, tu scripsisti: te ipsum audi, lege te ipsum. Si omnis peccator tanquam mortuus non potest baptizare, nec occultus potest. Non enim quia occultus, ideo uiuus est; cum multo profundius etiam mendacio simulationis absorptus sit. Minus enim mortuus diceretur, si saltem confiteretur. Sed fit in illo quod alio loco scriptum est: A mortuo, uelut qui non sit, perit confessio . Ab isto mortuo in tanta mortis profunditate demerso, quos baptizatos esse claruerit, non rebaptizatis: et ab eis baptizatos, qui in ultimis terris nec Ceciliani, nec Maiorini, nec Donati nomen audierunt, rebaptizare si possitis, minime dubitatis, obiicientes eis, Qui baptizatur a mortuo, quid ei prodest lauatio eius? mortuos dicentes ad quos Afrorum cadauerum, quorumlibet illa fuerint, nec aura potuit peruenire; et mortuum non putantes, qui proprium potest occultare flagitium; cum Scriptura clamet, A mortuo, uelut qui non sit, perit confessio. Itane quia fictus est, mortuus non est? cum magis propter ipsam fictionem carendo spiritu uite penitus exspirauerit, iterum dicente Scriptura, Sanctus enim Spiritus discipline fugiet fictum . Adhuc defendite istos mortuos, et uiuere dicite, ut et uos peius ipsa falsa defensione moriamini.

32. Mortui sunt, inquis: sed quid faceret qui baptizandus ad eos ignarus accessit? Nunc ergo faciat, quando illo prodito se agnouit a mortuo baptizatum. Si enim conscientia propterea ledi non potuit, quia nesciuit; nunc incipit ledi, quia sciuit: uelut si tunica de latrocinio nesciens uestiretur, ex illo fit iniquitatis uestis illa, ex quo cognouerit, et ipse iniquus nisi abiecerit: et qui nesciens uxorem duxerit alienam, ex illo fit adulter, ex quo didicerit, nisi discesserit. Abiiciat ergo et iste Baptismum, quem se a mortuo percepisse cognouit. Habet enim quod faciat adhuc, baptizari iterum potest. Postremo, scierit  nescierit, A mortuo baptizatus, quid ei prodest lauatio eius? »Stricta sententia est,« sicut et tu ipse clamas, »neminem excepit: A mortuo,« inquam, »baptizatus est, nichil ei prodest lauatio eius.« Mundate hominem baptizando qui uiuitis, aut uos ipsos potius ab hocerrore mundate, ne talia sentiendo pereatis. Contendis enim uelut aduersus me, ut nullum exceptum dicas in eo quod scriptum est, Oleum peccatoris ; et, Qui baptizatur a mortuo: nec te sentis nodum quo ligatus es, renitendo constringere. Hoc enim ago, hoc insto, hinc uos ad mutandam uanam peruersamque sententiam urgenter impingo, ut in oleo peccatoris et mortui baptismo, nullus mortuus, nullus peccator exceptus sit: sicut tu pro me uelut contra me loqueris. Ita enim nec occultus excipitur: quo euertitur omne quod loqueris; ac sic rebaptizare coguntur qui te talia docuerunt, omnes quos ab occultis malis baptizatos in hac uita reperire potuerint.

CAPUT. XXuII.---33. Quid agis? quo te conuertis? uerba tua tibi recitantur. Non solum enim ea cum dicerem non refellisti, sed nesciens quid meum elegeris, aliis uerbis tanquam tuum hoc idem ipse dixisti; et ut diligentius audiri et considerari posset, scripsisti, ut tibi quoties libuerit recitetur. Audi ergo uerba tua; nempe ista sunt: Quod si idoli cultorem, inquis, tantum tibi placet excipere, quid illud de quo dicitur, »Nolo oleum peccatoris ungat caput meum:« utrumne et hic peccator ille solus est, qui idolum colit, an quisquis quod non licet admittit? Quod si et peccatorem tantum cultorem idoli putas, christianus ergo si quid contra legem gesserit, peccasse non dicitur? Quod si nichil dici stultius nec absurdius potest, aperte predictum est, ut non solus idoli cultor, sed quisquis peccator inter omnes homines fuerit, ius sibi Baptismatis non usurpet. Hec certe que inserui uerba tua sunt. Ego cultorem idoli non excepi, sed ipsos deos eorum mortuos esse dixi, quorum a nullo baptizari aliquid prodest: ab ipsis enim diis sibi baptizari uidentur, in quorum nomine se mundari arbitrantur: tu autem nullum peccatorem excepisti. Quod si hoc loco peccator et mortalis homo qui baptizat intelligendus est, nullum peccatorem excipiens, procul dubio nec occultum excepisti. Aperte, inquis, predictum est, ut non solus idoli cultor, sed quisquis peccator inter omnes homines fuerit, ius sibi Baptismatis non usurpet. Audi ergo te ipsum: Quisquis peccator, dixisti; nec manifestum, nec occultum excepisti. Proinde qua fronte cogunt baptizari post manifestum, qui nolunt post occultum, ubi asserunt neminem exceptum? Fuge ergo, frater, ab insano intellectu ad sanum, ut in hoc testimonio de oleo peccatoris, sicut superiora eiusdem psalmi uerba prescribunt, blandam lenitudinem fallacis adulatoris [1 1Kb] intelligas. Ita enim et nullus erit exceptus, et non impinget in augustias insuperabiles malus baptizator occultus. Sic et in alio testimonio, ubi dictum est, Qui baptizatur a mortuo, quid ei prodest lauatio eius? aut inspice diligenter codices antiquos, et maxime  grecos, ne forte ipsa uerba aliter conscripta, ex precedenti et consequenti contextione sermonis alium sensum intiment: aut certe mortuos intelligamus, sicut dixi, in quorum nomine baptizantur idolorum cultores, ut ab illo quemque intelligas baptizatum, in cuius nomine se credit esse mundatum. Ita enim et illic nullus excipitur, nullus quippe mortuus deus Paganorum mundare potest credentes in se. Si autem hoc loco omnem hominem peccatorem intellexeris mortuum; tanta que non uis te sequentur, ut ipse quemadmodum uiuas inuenire non possis, dicente Ioanne, Si dixerimus quia peccatum non habemus, nos ipsos decipimus, et ueritas in nobis non est : ut omnino non inuenias hominem a quo baptizeris, si omnem peccatorem deuitare uolueris.

CAPUT XXuIII.---34. Quanquam si prorsus mortuum non intelligeres nisi hereticum uel schismaticum, ut quisquis apud eos baptizatur A mortuo, quid ei prodest lauatio eius [1 1Kb] ? quod uides, quam precipiti presumptione sic accipiatur, ac si dictum sit, Qui baptizatur ab heretico uel schismatico: nec sic contra nos esset, qui fatemur nichil prodesse homini Baptismum Christi, si apud hereticos uel schismaticos baptizetur, eis ipsis tribuens Baptismum quo baptizatur; sed tunc ei prodesse incipere, cum transit ad corpus Christi, quod est Ecclesia Dei uiui. Tunc enim sub eodem Baptismo quod et foris Christi erat, sed foris posito nichil proderat, mundato proderit ab eo cuius membris insertus est [2 1Kb] .

35. Nec illam tuam nimium seueram sententiam formidabo, qua dixisti, Quisquis peccator inter omnes homines fuerit, ius sibi Baptismatis non usurpet: nisi quia non inuenis quis ueraciter dicat in Oratione dominica, Dimitte nobis debita nostra, sicut et nos dimittimus debitoribus nostris ; nisi peccatorem se esse fateatur. uellem singulos interrogare qui baptizant apud uos, utrum peccatores omnino non sint. Potest enim quilibet eorum mihi respondere, Non sum traditor, non sum thurificator, non sum adulter, non homicida, non idolorum cultor, non postremo hereticus, non schismaticus: Non sum autem peccator, nescio utrum quisquam uel heretica superbia reperiri possit qui audeat dicere, audeat cogitare: nescio utrum quisquam tanto arrogantie tumore cecetur, ut non dicam uoce profiteatur; sed uel apud se ipsum tacitus arbitretur, non sibi esse necessariam deprecationem, in qua dicimus Deo, Dimitte nobis debita nostra. Neque enim pro eis debitis dimittendis rogamus, que semel in Baptismo dimissa esse confidimus; sed pro eis utique, sine quibus humana fragilitas non est, quantumcumque in obseruandis preceptis dominicis uigilemus. Postremo, suscipiat qui uoluerit huius impudentie frontem, et dicat: Non sum peccator; ex quo mihi in Baptismo cuncta  dimissa sunt, nullum in me peccatum poterit inueniri. Magis ego Ioanni credo, et multo fidentius respondeo: Te ipsum decipis, et ueritas in te non est. Neque hoc agit preceps et fallax ista professio, ut in te peccata non inueniantur, sed ut que inueniuntur non dimittantur. Si ergo iam baptizatus es, uellem scire quem repereris qui contra Ioannem apostolum diceret, Peccatum non habeo. Si enim talem quemquam reperire potuisti; quomodo baptizatus es ab eo, qui se ipsum decipiebat, et in quo ueritas non erat? Si autem qualiscumque humilitatis non immemor peccatorem se esse dicebat, quomodo sibi secundum tuam sententiam ius Baptismatis usurpabat? Tu enim dixisti, tu etiam minime scribere timuisti, ut quisquis peccator inter omnes homines fuerit, ius sibi Baptismatis non usurpet. Si autem nondum baptizatus es, aut hanc uanissimam sententiam corrige, aut a quibus baptizeris angelos quere.

36. Sed arbitremur te conuictum correxisse, Quisquis eo crimine quod nostri obiiciunt, peccator inter omnes homines fuerit, ius sibi Baptismatis non usurpet. Neque hoc contra nos est; quia si etiam talis usurpauerit et dederit, non eum sibi usurpare debuisse dico, non autem dedisse non dico. Ille uero qui accepit, si homo bonus ab homine malo, si fidelis a perfido, si pius ab impio; perniciosum erit danti, non accipienti. Illud quippe sanctum male utentem iudicat, bene utentem [1 1Kb] sanctificat. Si autem et ille qui accepit, inique accepit; nec sic rescissum, sed agnitum, quod peruerso oberat [2 1Kb] , correcto proderit Sacramentum.

CAPUT XXIX.---37. Sic enim te putabo dixisse, non iam, Quisquis peccator, quia nisi fallor, iam cernis quam temere dictum sit; sed, Peccator qualem nostri describunt, quisquis inter omnes homines fuerit, ius sibi Baptismatis non usurpet: quemadmodum scriptum est, Peccatori autem dicit Deus, Utquid tu enarras iustificationes meas, et assumis testamentum meum per os tuum? Et ut ostenderet quali peccatori hoc diceret, ne omnes homines a predicando uerbo eius sese abstinerent, qui nec sentire audent, nec dicere se peccatores non esse, sequitur, eumque describit: Tu uero odisti disciplinam, et abiecisti sermones meos post te. Os tuum abundauit malitia, et lingua tua amplexa est dolositatem. Si uidebas furem, concurrebas ei; et cum adulteris portionem tuam ponebas. Sedens aduersus fratrem tuum detrahebas, et aduersus filium matris tue ponebas scandalum . Tali ergo peccatori dicit, Utquid tu enarras iustificationes meas, et assumis testamentum meum per os tuum? Tanquam diceret, Frustra hoc facis: quantum ad te attinet, non tibi prodest; hoc tibi ad iudicium damnationis, non ad meritum salutis ualebit. uerumtamen si etiam tali peccatore narrante iustificationes Dei, et assumente testamentum eius per os suum, illi qui ex  eius ore audiunt, credant, faciant, proficiant; nonne illo reprobato laudabuntur, illo culpato iustificabuntur, illo damnato coronabuntur; quoniam curauerunt obedire Domino dicenti, Que dicunt, facite; que autem faciunt, facere nolite: dicunt enim, et non faciunt ? Sicut ergo iste peccator, si ius sibi predicandi testamenti diuini usurpauerit, sibi nichil prodest, audientibus autem et facientibus non ipse, sed quod predicat prodest: ita et ille qui ius Baptismatis sibi usurpare non debuit, sibi nocet qui bonum male usurpauit, non ei qui bonum bene percepit.

CAPUT XXX.---38. uides non solum te non potuisse refellere quod ego contra Petilianum dixi, sed quanta luce ueritatis modis omnibus refellatur quod contra me ipse dixisti. Et adhuc pergis et dicis, quod causam nostram non probam faciamus, et quodam modo peccatores nos esse fateamur, quoniam dum nobis obiicitur, ius Baptismatis qua nobis licentia uindicemus; non de merito actuum, non de innocentia uite tractamus, sed cuiqumque licere dicimus. Attende certe ex his que dicta sunt, non cuicumque licere nos dicere; sed ei penam esse, qui sanctum tractat illicite; et eum esse corrigendum, non sanctum quod illicite tractat, illicite rescindendum: sicut homines non legitime lege utentes corrigi uolumus, non ipsam legem irritam ducimus; sicut Dei testamentum illicite per os suum assumentem reprehendimus, non ipsum testamentum negamus aut scindimus: nec ideo nos peccauisse confitemur, quia et in peccatore quod est ipsius improbamus, quod autem Dei est honoramus: quia in Deum credentem non ex occultis humanis [1 1Kb] pendere uolumus, sed in Domino gloriari de quo certus est, admonemus. Neque enim et Apostolus male sue conscientie diffidebat, sed spem credentis poni nolebat in homine, et in Deo stabiliter collocabat, cum diceret, Neque qui plantat est aliquid, neque qui rigat; sed qui incrementum dat Deus . Non itaque nos, dicentes quod scriptum est, Non nobis, Domine, non nobis, sed nomini tuo da gloriam , accusamus nostram conscientiam: sed uos in hominum moribus eorum spem qui baptizantur poni uolentes, non agnoscitis uestram superbiam.

CAPUT XXXI.---39. Quid, quod etiam beati Cypriani mentionem facere audetis, uelut ille auctor sit uestre diuisionis, tantus defensor catholice unitatis et pacis? Primo esto in Ecclesia, quam constat tenuisse ac predicasse Cyprianum; et tunc aude uelut auctorem sententie tue nominare Cyprianum: primo imitare pietatem humilitatemque Cypriani, et tunc profer concilium Cypriani. Nos enim nullam Cypriano facimus iniuriam, cum eius quaslibet litteras, a canonica diuinarum Scripturarum auctoritate distinguimus. Neque enim sine causa tam salubri uigilantia canon ecclesiasticus constitutus est, ad quem certi Prophetarum et Apostolorum libri pertineant, quos  omnino iudicare non audeamus, et secundum quos de ceteris litteris uel fidelium uel infidelium libere iudicemus. Proinde, cum dicat Apostolus, cuius Epistole in auctoritate canonica uigent, Quotquot ergo perfecti, hoc sapiamus; et si quid aliter sapitis, id quoque uobis Deus reuelabit [1 1Kb] : quamdiu aliter sapuit Cyprianus, si scripta eius esse constat que pro uobis proferenda arbitramini; quamdiu ergo de hac re aliter sapuit quam ueritas diligentius considerata patefecit, donec ei Deus id quoque reuelaret, ineffabili laude caritatis unitatem pacemque catholicam etiam cum collegis suis, a quibus aliter sapuit, non reliquit.

CAPUT XXXII.---40. uerba eius ex epistola ad Iubaianum inseruisti litteris tuis, quibus eis [2 1Kb] placuisse monstrares, baptizandos eos esse in Ecclesia catholica, qui fuerint in heresi uel schismate baptizati. Ego huius epistole auctoritate non teneor; quia litteras Cypriani non ut canonicas habeo, sed eas ex canonicis considero, et quod in eis diuinarum Scripturarum auctoritati congruit, cum laude eius accipio; quod autem non congruit, cum pace eius respuo. Ac per hoc, si ea que commemorasti ab illo ad Iubaianum scripta, de aliquo libro Apostolorum uel Prophetarum canonico recitares, quid omnino contradicerem non haberem. Nunc uero quoniam canonicum non est quod recitas, ea libertate ad quam nos uocauit Dominus, eius uiri cuius laudem assequi non ualeo, cuius multis litteris mea scripta non comparo, cuius ingenium diligo, cuius ore delector, cuius caritatem miror, cuius martyrium ueneror, hoc quod aliter sapuit, non accipio. Non accipio, inquam, quod de baptizandis hereticis et schismaticis beatus Cyprianus sensit; quia hoc Ecclesia non accipit, pro qua beatus Cyprianus sanguinem fudit. Sed quia dicitis eum pro hac sententia legalia documenta firmasse: quanquam non ille documenta legalia firmare potuit, sed eis potius quecumque recte sensit ipse firmauit: relinque ergo scripta Cypriani, et ea ipsa legalia documenta quibus eum dicis usum esse commemora. Si non ea demonstrauero uestram causam nichil adiuuare [3 1Kb] , uicisti. Quapropter ita hoc Cypriani non accipio, quamuis inferior incomparabiliter Cypriano; sicut illud apostoli Petri quod Gentes Iudaizare cogebat , nec accipio, nec facio, quamuis inferior incomparabiliter Petro. uos autem qui scripta Cypriani nobis tanquam firmamenta canonice auctoritatis opponitis, quidquid de Cypriano contra uos proferre potuerimus, necesse est cedatis, et iustum est ut uicti taceatis, ac uos aliquando ab errore perniciosissime dissensionis ad unitatem catholicam conuertatis.

CAPUT XXXIII.---41. Unde, ne longum faciam, ex hac ipsa epistola ad Iubaianum, attende quid ingeram, quod uestrum euertat et absumat errorem. Cum enim persuadere conaretur uel sanctus Cyprianus, uel  quicumque illam scripsit epistolam, hereticos ad Ecclesiam uenientes baptizare oportere; quod uidelicet Baptismus nullus deputandus esset, quem foris apud hereticos accepissent; opposuit sibi questionem, et ait: Sed dicet aliquis, Quid ergo fiet de his qui in preteritum de heresi ad Ecclesiam uenientes, sine Baptismo admissi sunt? Potens est Dominus misericordia sua indulgentiam dare, et eos qui ad Ecclesiam simpliciter admissi in Ecclesia dormierunt, ab Ecclesie sue muneribus non separare. Ista nobis simplicitas sufficit, cui testimonium perhibet ipse Cyprianus, tantum bonum intelligens esse unitatem corporis Christi, ut in eam simpliciter admissos, etiam illos quos esse sine Baptismo arbitrabatur, de diuina misericordia mereri indulgentiam, et ab Ecclesie muneribus non separari, pia cogitatione presumeret. Hec consuetudo Ecclesie fuit ante concilium Cypriani, hec superari et auferri non potuit nec concilio Cypriani; ut ex heresi uenientes, non quidem sine Baptismo, sicut dicit, quia idem Baptismus etiam foris eis inerat, sed non proderat, uerumtamen simpliciter, sicut item dicit, admissi de Dei misericordia indulgentiam mererentur, et a muneribus non separarentur Ecclesie. Hec simplicitas, magis quam duplicitas, Ecclesie placuit uniuerse toto terrarum orbe diffuse.

42. Cui Cyprianus ipse quale testimonium perhibeat, audi ex epistola quam de Unitate conscripsit  . Auelle, inquit, radium solis a corpore, diuisionem lucis unitas non capit. Ab arbore frange ramum, fractus germinare non poterit. A fonte precide riuum, precisus arescit. In his Cypriani uerbis non intelligimus lucem non capere diuisionem, nisi in sanctis regno Dei predestinatis, qui diuidi ab Ecclesia nullo modo possunt; et non germinare ramum fractum, salutis eterne germine accipimus: ariditatem uero riui a fonte precisi, in eo quod Sancto Spiritu uacuantur qui ab unitate separantur, agnoscimus; non in sacramento Baptismi, quod et boni et mali habere possunt, ita foris aperte, quemadmodum intus occulte ab Ecclesie sanctitate separati. Sed unde nemo dubitat, quod [1 1Kb] de ipsius Ecclesie fecunditate toto terrarum orbe diffuse senserit Cyprianus, attende in his que subiungit: Sic, inquit, et Ecclesia Domini lucet perfusa, per orbem totum radios suos porrigit; unum tamen lumen est quod ubique diffunditur, nec unitas corporis separatur. Ramos suos in uniuersam terram copia ubertatis extendit, profluentes largiter riuos latius expandit; unum tamen caput est, et origo una, et una mater fecunditatis successibus copiosa. Hanc Ecclesiam Cyprianus in Scripturis sanctis promissam, in uniuerso mundo redditam, dilexit, tenuit, commendauit: quam perditi schismatici uel heretici uelut a malis se discernere ac separare cupientes, seditionibus impiis reliquerunt. Qui ne suos exitus impios uanis excusationibus abluere conarentur, sancta Scriptura predixit: Filius malus ipse se  iustum dicit, exitum autem suum non abluit . Quia nec propter malos qui uidentur esse intus, deserendi sunt boni qui uere sunt intus.

CAPUT XXXIu.---43. Hinc beatus Cyprianus quid senserit accipe ex epistola quam scripsit ad presbyterum Maximum et ceteros, quibus de schismatico et heretico errore ad Ecclesiam redeuntibus gratulatur. »Nam etsi uidentur,« inquit, »in Ecclesia esse zizania, non tamen impediri debet aut fides aut caritas nostra, ut quoniam zizania esse in Ecclesia cernimus, ipsi de Ecclesia recedamus. Nobis tantummodo laborandum est, ut frumentum esse possimus; ut cum ceperit frumentum dominicis horreis condi, fructum pro opere nostro et labore capiamus. Apostolus in Epistola sua dicit: In domo autem magna non solum uasa sunt aurea et argentea, sed et lignea et fictilia; et quedam quidem honorata, quedam inhonorata . Nos operam demus, et quantum possumus laboremus, ut uas aureum et argenteum simus. Ceterum fictilia uasa confringere Domino soli concessum est, cui uirga ferrea data est . Esse non potest maior domino suo seruus ; neque quisquam sibi, quod soli Filio Pater tribuit, uindicare: ut se putet aut ad aream uentilandam et purgandam, palam ferre iam posse, aut a frumento uniuersa zizania humano iudicio separare [1 1Kb] . Superba est ista obstinatio, et sacrilega presumptio, quam sibi furor prauus assumit: et dum sibi semper quidam plus quam mitis iustitia deposcit assumunt, de Ecclesia pereunt; et dum se insolenter extollunt, ipso suo tumore cecati, ueritatis lumen amittunt.« uides, frater, secundum Scripturas diuinas hoc precepisse Cyprianum, etiam propter malos: qui cum sint a bonis uita moribusque spiritualiter separati, corporaliter tamen eis in Ecclesia uidentur esse permixti usque in diem iudicii, quo etiam corporaliter debitas separabuntur ad penas. Non est Ecclesia deserenda tanquam frumenta propter paleam uel zizania, tanquam domum magnam [2 1Kb] propter uasa inhonorata. uides, audis, sentis, capis, intelligis, quanto scelere, propter eos qui uobis siue recte siue cum fallimini displicent, separemini ab Ecclesia que toto orbe diffunditur, cui secundum Scripturas diuinas, tam magnum, tam firmum, tam clarum atque luculentum testimonium perhibet Cyprianus.

CAPUT XXXu.---44. Quamobrem attende diligenter de tota ista questione breuem ratiocinationem meam. Si recte in Ecclesiam recipiuntur ex hereticis uenientes, ut in eis error proprius corrigatur, diuinum autem Sacramentum non rescindatur; bene illic uiuentibus [3 1Kb] tanquam frumentis dominicis gratulamur. Si autem, sicut putatis, et Cyprianum uobis in hac sententia fauere iactatis, non habent Baptismum;  certe admissi simpliciter ad Ecclesiam, secundum eumdem Cyprianum, propter meritum ipsius [1 1Kb] unitatis indulgentiam Dei merentur, nec ab Ecclesie muneribus separantur. Et quicumque illos secundum morem anteriorem, de quo non tacuit Cyprianus, simpliciter admittunt, et recte ac pacifici uiuunt, inter eadem frumenta horreo destinata deputantur. Qui autem uel scientes contra ueritatem in eis recipiendis contentiose dimicant, uel prauis atque peruersis moribus uiuunt, in zizaniis et palea flammis debita tolerantur: propter eos tamen Ecclesiam que per totum orbem terrarum copiosis successibus dilatatur, hoc est frumenta dominica, que usque ad messem pariter crescunt uel usque ad uentilationem pariter triturantur, non esse deserenda, imperat Deus, testis est Cyprianus. Ac per hoc, si in communione Sacramentorum mali maculant bonos, quando temporibus Cypriani uel ante Cyprianum sine Baptismo, sicut putatis, heretici suscipiebantur, Ecclesiam periisse dicite, et uos unde nati fueritis ostendite. Si autem, quod ueritas etiam per Cyprianum docet, cum pro Ecclesie pace etiam cognita zizania tolerantur, frumenta non maculant: Filius malus ipse se iustum dicit, exitum autem suum non abluit; quia de Ecclesia propter malos exire non debuit.

CAPUT XXXuI.---45. Iterum dico, et te ab hac [2 1Kb] inuictissima ratione dissimulare non sino: Si non communicantes peccatis malorum, propter ipsam tantum communionem Sacramentorum mali perdunt bonos; quando in preteritum ex heresi ad Ecclesiam uenientes sine baptismo admissi sunt, contagione sua bonos utique perdiderunt. Iam tunc ergo non erat Ecclesia, quam Cyprianus teneret, predicaret, nec unde postea Donatus exiret. Si autem bonos contagio illa non perdidit, nec eorum quos accusatis contagio christianum orbem perdere potuit: nolite calumniari separati, et ad Ecclesiam redite correcti. Cecilianum et socios eius, contra quos tunc Secundus Tigisitanus contraxit condiditque concilium, necesse est tibi accusare, mihi non est necesse defendere. Accusa eos quantis uiribus potes: si innocentes fuerunt, nichil eis tanquam frumentis oberit uentositas tua; si nocentes fuerunt, non debuerunt propter illa zizania frumenta deseri, quibus nichil obfuerunt. Accusa quantum potes; uinco si non probas, uinco si probas: uinco, inquam, si non probas, iudice te ipso; uinco si probas, teste Cypriano. Quid eos uis fuisse? Si innocentes, cur frumentis dominicis, cum sitis zizania, calumniamini? Si nocentes, cur a frumentis dominicis propter zizania separamini? Exstat [3 1Kb] Ecclesia cunctis clara atque conspicua; quippe ciuitas que abscondi non potest super montem constituta , per quam dominatur Christus a mari usque ad mare, et a flumine usque ad terminos orbis terre , tanquam semen Abrahe multiplicatum sicut stelle celi, et sicut arena maris, in quo benedicuntur omnes gentes.  Hanc etiam beatus Cyprianus ita commendat, ut eam dicat Domini luce perfusam, radios suos per orbem terrarum porrigere, ramos suos per uniuersam terram copia ubertatis extendere. Hec aut [1 1Kb] in frumentis suis non accusaretur, aut propter zizania non desereretur: unum horum uobis etiam uos ipsi respondete, alterum Cypriani monitis discite. Ipsius enim uerba sunt attestantis et dicentis: Nam etsi uidentur in Ecclesia esse zizania, non tamen impediri debet aut fides aut caritas nostra, ut quoniam zizania esse in Ecclesia cernimus, ipsi de Ecclesia recedamus.

CAPUT XXXuII.---46. uos contagione malorum Afrorum Ecclesiam periisse dicitis de orbe terrarum, et in parte Donati eius reliquias remansisse tanquam in frumentis a zizaniis et palea separatis; contra Cyprianum apertissime sentientes, qui dicit nec malorum permixtione bonos perire in Ecclesia, nec eosdem malos posse ante tempus iudicii diuini a bonorum permixtione separari. uos itaque secundum uestrum errorem, uel potius furorem, accusare cogimini, non solum Cecilianum et ordinatores eius, uerum etiam illas Ecclesias quas in Scripturis apostolicis et canonicis pariter legimus, non solum Romanorum, quo ex Africa ordinare paucis uestris soletis episcopum, uerum etiam Corinthiorum, Galatarum, Ephesiorum, Thessalonicensium, Colossensium, Philippensium, ad quas apertissime scribit apostolus Paulus; Ierosolymitanam, quam primus apostolus Iacobus episcopatu suo rexit; Antiochensem, ubi primo appellati sunt discipuli Christiani ; Smyrnensem, Thyatirensem, Sardensem, Pergamensem, Philadelphensem, Laodicensem, ad quas est Apocalypsis apostoli Ioannis. Tot alias Ecclesias Ponti, Cappadocie, Asie, Bithynie, ad quas scribit apostolus Petrus , et quidquid aliud se Paulus ab Ierusalem usque ad Illyricum Euangelio repleuisse testatur : ut taceam de aliis tam latis atque immensis terrarum partibus, in quas ex his apostolicis laboribus et plantationibus porrecta creuit et crescit Ecclesia. Istas certe Ecclesias, quas ex Litteris diuinis atque canonicis nominaui, tam longe ab Africa constitutas, tanquam perierint ex peccatis Afrorum accusare cogimini, ne corrigatis [2 1Kb] errorem qui uos ad tantum scelus nefaria dissensione compellit.

47. Nos autem ut istum errorem uestrum facilius conuincamus, nec ipsos Afros, quorum falso crimen in ceteras etiam gentes perfundere audetis; nec ipsos, inquam, defendere cogimur. Habent enim cum illis transmarinis Ecclesiis societatem regni, si innocentes fuerunt: si autem nocentes, tanquam zizania frumentis, nec in Africa obesse potuerunt eis, qui se propter illos etiam cognitos ab unitate Ecclesie separare noluerunt. Ut enim omittam quam multi eos crediderint innocentes, quibus facinus eorum etiam si aliquod fuit, tamen demonstrari non potuit; et utique istos nec uos potestis dicere peccatis alienis incognitis  potuisse maculari: sed ut hos, inquam, omittam, ipsi qui eos nocentes uel nouerant uel putabant, quamuis in Africanis Ecclesiis constituti, cum uiderent eos apud Ecclesias transmarinas non potuisse conuinci, nec crimina eorum longe lateque diffusis membris Ecclesie demonstrari, si se uellent propter illos quos malos nouerant, a communione tot gentium, quibus eos ostendere non ualebant, uelut pestifere contagionis timore separare; teneret eos, non ego, non tu, non Donatus, non Cecilianus, sed ipse quem nominare ausus es Cyprianus; et diceret ea uerba que scripsit ad Maximum.

CAPUT XXXuIII.---48. Et si uidentur, inquit, in Ecclesia esse zizania, non tamen impediri debet aut fides aut caritas nostra, ut quoniam zizania esse in Ecclesia cernimus, ipsi de Ecclesia recedamus. Nobis tantummodo laborandum est, ut frumentum esse possimus; ut cum ceperit frumentum dominicis horreis condi, fructum pro opere nostro et labore capiamus. Apostolus in Epistola sua dicit: »In domo autem magna non solum uasa sunt aurea et argentea, sed et lignea et fictilia; et quedam quidem honorata, quedam inhonorata« . Nos operam demus, et quantum possumus laboremus, ut uas aureum et argenteum simus. Ceterum fictilia uasa confringere Domino soli concessum est, cui uirga ferrea data est . Esse non potest maior domino suo seruus ; nec quisquam sibi, quod soli Filio Pater tribuit, uindicare: ut se putet aut ad aream uentilandam et purgandam, palam ferre iam posse, aut a frumento uniuersa zizania humano iudicio separare. Superba est ista obstinatio, et sacrilega presumptio, quam sibi furor prauus assumit: et dum sibi semper quidam plus quam mitis iustitia  deposcit assumunt, de Ecclesia pereunt; et dum se insolenter extollunt, ipso suo tumore cecati, ueritatis lumen amittunt. His Cypriani uerbis Deum timentes in Ecclesia tenerentur, qui uellent ab ea separari propter cognitos malos; quibus uerbis uos damnamini, qui separati accusatis et bonos. His uerbis Cyprianus et nos tenet in domo Dei, cuius decorem dilexit; etiamsi, quod nunquam facere potuistis, a uobis accusatos et demonstratos traditores, et quoslibet alios malos nosse possemus; ne illam propter uasa facta in contumeliam deseramus. His uerbis etiam uos in catholicam pacem correctos pacificus introducat, ne quibuslibet peccatis alienis seu ueris seu falsis offensi, contra Ecclesiam Christi in toto mundo Scripturis fructificantem atque crescentem, mala tanta iactetis, ne propter zizania triticum accusetis, ne propter paleam frumenta deseratis, ne propter uasa inhonorata extra domum magnam remaneatis.

49. Ecce quantum nos abs te commemoratus beatus Cyprianus adiuuit, cui, de Baptismo repetendo si quid aliter sapuit, pro tantis meritis flagrantissime caritatis corrigendum procul dubio Dominus reuelauit: quia in ea uite permansit tanquam sarmentum tanto fructu pacis et dilectionis opulentum, ut etiam si quid in eo purgandum reperiretur, si nulla re alia, certe falce martyrii purgaretur. Quanquam itaque ad errorem uestrum conuincendum, et si uolueritis corrigendum, satis superque potuerint ista sufficere: tamen ne quisquam arbitretur aliquid te in epistola posuisse, quod refellere non ualerem, aut in quo te nostris contra Petilianum litteris nichil idoneum respondisse, demonstrare non possem, sequenti uolumine cetera uideamus.



LIBER TERTIUS. Reliquam partem Epistole Gresconii, singula breuiter ex ordine refellens, percurrit.


 CAPUT PRIMUM.---1. Si tardorum mihi ingenia curanda non essent, qui intelligere nequeunt, me duobus uoluminibus superioribus ad causam totam, que tua, frater Cresconi, epistola continetur, multis modis ita respondisse, ut etiam illa que ibi restant, iam soluta atque frustrata sint, iam debuit a me huic operi finis imponi. Sed quia multi sunt, quibus seruire nos conuenit, qui omnia depulsa esse non putant, nisi locis suis etiam singula pertractentur, residua sermonis tui breuiter ex ordine refellenda percurram.

2. Quidquid de Cypriani uenerabilis martyris, et de quorumdam Orientalium litteris inserendum putasti, quod eis placuerit apud hereticos et schismaticos datum improbare Baptismi sacramentum  ; nichil impedit causam nostram, si eam Ecclesiam retinemus,  quam non deseruit Cyprianus, etiam cum multi eius college in hanc sententiam consentire noluissent. Nam et in ipso concilio dixit: Neminem iudicantes, nec a iure communionis aliquem, si diuersum senserit, amouentes. Et eamdem epistolam ad Iubaianum ita conclusit:

CAPUT II.---Hec tibi, carissime, pro nostra mediocritate respondimus, nemini prescribentes aut preiudicantes, quominus unusquisque episcoporum quod putat faciat, habens arbitrii sui liberam potestatem, etc. In his ergo nos interim deputa, quibus illud non potuit persuadere Cyprianus, a quibus tamen etiam in hac re diuersa sentientibus, communionem suam minime separauit. Maiores autem uestri, quibus tale testimonium perhibuisti, quod ab Orientalium propterea communione discreti sunt, quia illi suum iudicium resciderunt, quo eis placuerat de ista Baptismi questione  Cypriano atque illi Africano concilio consentiri oportere, contra Cyprianum fecerunt. Debuerunt enim cum collegis suis etiam in hac questione diuersa sentientibus tenere communionis unitatem, quod in suis litteris fecisse legimus Cyprianum. Respondent, ideo eum sic loqui uoluisse, ne fortasse excommunicationis timore deterriti, non auderent libere dicere quod sentirent, non quia cum eis esset in communione mansurus si diuersa sensissent: ubi aperte dicunt Cyprianum esse mentitum. Si enim dicebat, Neminem iudicantes, nec a iure communionis aliquem, si diuersa senserit, amouentes, quod eum dixisse conscripta indicant gesta concilii  ; et tamen si quisquam eorum, quibus ea dicebat, diuersum sentire se ostenderet, non cum eo fuerat Sacramenta Christi communicaturus: procul dubio mentiebatur, qui talia dolose, non ueraciter promittebat; et quod est in eo mendacio deterius, simplicitatem fratrum duplici corde fallebat, cum presertim et scriberentur que dicebantur. Nam quicumque ab illo concilio diuersum sensisset, quomodo posset ab eius ore damnari [1 1Kb] uel excommunicari, cum eiusdem concilii pro se principium recitaret? Quis ergo de Cypriano tolerabilius sentit, utrum nos, qui eum dicimus in obscura de Baptismo questione hominem falli potuisse; an uos, qui eum dicitis in promittenda christiana communione episcopum fallere uoluisse, non unum aliquem fratrum, sed uniuersam episcopalem societatem? quod si et uobis de illo credere nefas est; uestri maiores contra eius sententiam fecerunt, qui se ab Orientalium communione, quod de hac re diuersa senserint, diuiserunt.

CAPUT III.---3. Proinde, si omnino iam credendum sit, quinquaginta episcopis Orientalium id esse uisum, quod septuaginta Afris uel aliquanto etiam pluribus, contra tot millia episcoporum, quibus hic error in toto orbe displicuit; cur non potius etiam ipsos paucos Orientales suum iudicium correxisse dicamus, non, ut tu loqueris, rescidisse? Sicut enim laudabile est a uera sententia non moueri, ita culpabile persistere in falsa: quam nunquam tenere prima laus est, secunda mutare; ut aut ex initio uera permaneat, aut mutata falsa uera succedat. Neque nunc ad nostram pertinet questionem, quale sit quod pars christiani orbis maxime [2 1Kb] cum Orientalibus sensit. Si enim hoc uerum, si hoc tenendum atque seruandum est, quod de Baptismo tenemus atque seruamus; duo mala uestra uobis obiicimus: unum, quod erratis in Baptismi questione; alterum, quod uos ab eis qui de hac re uerum sentiunt separatis. Si autem, ut secundum uos loquar, hoc est in ea questione uerum, quod ipsi sentitis; illo certe crimine maculamini, quod ab Ecclesia recassistis, propter cuius pacem sicut Cyprianus et fecit et monuit, etiam diuersa sentientes ferre debuistis.

CAPUT Iu.---4. Nunc exclama quod ego dixerim,  Nihil inter fidelem perfidumque discernas; idem tibi pius atque impius uideatur: quod ego non dixi. Sed plane illud dixi, unde tu quasi hoc dicerem exclamare uoluisti, et dicere quod non dixi: Siue, inquam, a fideli, siue a perfido dispensatore Sacramentum quisque percipiat . In qua sententia non nichil inter fidelem perfidumque discreui, nec iussi ut idem cuique pius atque impius uideatur: sed idem Sacramentum pium et impium posse habere; quod nec tu negas, qui saltem post impios occultos baptizandum non esse concedis. Proinde sine causa coniungis et dicis, Nihil prodest bonis moribus uiuere, quia quidquid iusto licet, potest et iniustus implere: quia et falsum est, et a me dictum non est. Boni quippe mores uitam bonorum malorumque discernunt, et ad diuersa perducunt. Nec quidquid iusto licet, potest et iniustus implere; quia iustus implet legem Christi per dilectionem, unde iniustus alienus est; potest tamen aliquid quod et iustus implere, ut et ipse baptizet, si nichil aliud, certe cum latet: sicut etiam illi possunt Dei mandata predicare sicut iusti, sed non secundum ea uiuere sicut iusti, de qualibus dictum est, Que dicunt, facite; que autem faciunt, facere nolite .

CAPUT u.---5. Sed fac iniustum non latentem et nonnullis cognitum bonis per aliquam seditiosam factionem [1 1Kb] de Ecclesia non posse separari. Audi Cyprianum, tolera zizania, esto frumentum. Quam tibi bene sonare uisa sunt, que in una re uarie repetisti. Quid hoc precepto, inquis, dici iniquius potest: Purificet alium maculosus, abluat sordidus, emundet immundus, det infidelis fidem, criminosus faciat innocentem? Breuiter respondeo: Nec maculosus, nec sordidus, nec immundus, nec infidelis, nec criminosus est Christus, qui dilexit Ecclesiam, et se ipsum tradidit pro ea, mundans eam lauacro aque in uerbo , faciens nos certos de bonis suis, ne malis uitiaremur alienis. Nam ecce cum minister iniquus occultus est, a quo tamen datum Baptismum non rescindis; nonne omnia tibi uerba tua ista replicari possunt, quia et purificat maculosus, et abluit sordidus, et emundat immundus, et dat infidelis fidem, et criminosus efficit innocentem? Non, inquis, ipse, sed fama eius bona, quamuis inanis et falsa. Hinc non uis ut ego exclamem, O scelus, o portentum, non, sicut ait quidam, in ultimas terras exportandum , sed potius extra omne celum et omnes terras, si fieri possit, abigendum! Non te ipsum dico, quem correctum uolo; sed hunc errorem, a quo te corrigi cupio. Itane ad mundandum hominem, quando boni ministri defuerit uera uita, tunc mali ministri [2 1Kb] falsa sufficit fama, que hoc efficiat, quod efficeret bona uita, ut ad hominem sanctificandum quando ministri latet iniquitas, ministra Deo militet falsitas? Hoc totum ideo, ne dicatis quod  dicimus, siue a fideli siue a perfido dispensatore Sacramentum quisque percipiat, non sanctificat nisi Deus.

6. Deinde commemoras uerba mea, quod dixerim, Semper Christus det fidem, Christus sit origo christiani; in Christo radicem christianus infigat, Christus christiani sit caput . Dixi plane, et dico: nec tu omnino respondere potuisti. uideris enim quasi succubuisse tanto ponderi ueritatis, cum subiecisti, Hoc et nos suademus, hoc uolumus.

CAPUT uI.---Deinde rursus supponis hominem in quo spem constituat accepturus: Sed querimus, inquis, per quem hoc melius fiat? Et quia sine ministro nec nos dicimus posse hominem baptizari, queris a me, utrumne melius iniustus sit minister, an iustus? Ubi respondeo, ad hoc esse melius, ut iustus minister sit, quod infirmitas hominis, cui sine exemplo laboriosum est et difficile quod imperat Deus, imitatione boni ministri ad uitam bonam facilius erigatur. Unde dicit apostolus Paulus, Imitatores mei estote, sicut et ego Christi . Ad hominem uero baptizandum et sanctificandum, si tanto est melius quod accipitur, quanto est melior per quem traditur; tanta est in accipientibus Baptismorum uarietas, quanta in ministris diuersitas meritorum. Si enim, quod sine controuersia creditur, melior erat Paulus quam Apollo, meliorem Baptismum dedit, secundum istam uestram uanam peruersamque sententiam: et si meliorem Baptismum dedit, profecto eis quos a se non baptizatos gratulatur , inuidit. Porro, si inter bonos ministros cum sit alius alio melior, non est melior Baptismus qui per meliorem datur, nullo modo est malus, qui etiam per malum datur, quando idem Baptismus datur. Et ideo per ministros dispares Dei munus equale est, quia non illorum, sed eius est.

CAPUT uII.---Non ergo, sicut inaniter inueheris, nichil inter fidelem perfidumque discernimus: sed discernimus humana merita, non Sacramenta diuina; que tu quoque ui ueritatis adductus et heretice intentionis oblitus, nobis et uobis non alia, sed una eademque esse dixisti.

7. Quomodo dicis: Hoc et nos suademus et uolumus, ut semper det Christus fidem, Christus sit origo christiani; in Christo radicem christianus infigat, Christus christiani sit caput: cum defendas litteras Petiliani, ubi apertissime cum baptizantis meritum commendaret, quantumque ad dandum Baptismum ualeret humana iustitia, pro suscepta causa conaretur ostendere, Conscientia, inquit, sancte dantis attenditur, que abluat accipientis. Nam qui fidem sciens a perfido sumpserit, non fidem percipit, sed reatum ? Et tanquam ei diceretur, Unde hoc probas? secutus adiunxit, Omnis enim res origine et radice consistit; et si caput non habeat aliquid, nichil est . Quid, obsecro, quia incidisti in defensionem temerarie falsitatis, nebulas manifestis rebus moliris offundere? Aperte dicit homo, originem, radicem, caputque hominis regenerandi per Baptismum non esse posse, nisi cuius ministerio  baptizatur: et tu dicis, Hoc et nos uolumus, ut Christus sit origo et radix caputque christiani; sed querimus per quem hoc melius fiat. Hoc aliud est quod dicis, aliud quod dixit Petilianus: hoc quod dicis etiamsi uerum sit, non hoc est quod ille dixit.

CAPUT uIII.---8. Proinde si hoc et tu uis, ut Christus sit origo et radix et caput christiani; Petiliano resiste, non mihi: quoniam neque qui plantat est aliquid, neque qui rigat; sed qui incrementum dat Deus . Quod ego ex Apostolo cum in meis litteris posuissem, ita tu respondere uoluisti, ut diceres: Dei quidem dare est incrementum; sed sicut qui plantat et rigat, non nisi colonus fidelis et diligens queritur, sic etiam in sacramento Baptismatis nonnisi fidelis et iustissimus operarius adhibetur. Quasi uero quod infidelis colonus plantauerit, propter eius infidelitatem non germinet uis seminis, et fecunditas terre celique temperies hanc efficaciam diuinitus non acceperint, ut ad propagandos fructus plantatorem uel rigatorem operarium tantummodo exspectent, qua mente operetur, qua laboret intentione non curent, utrum dominum agri fideliter diligat, an sua non illius lucra conquirat. Adiungis etiam testimonium propheticum, dicens: Dabo uobis pastores secundum cor meum, et pascent uos, pascentes cum disciplina . Scio, completum est: tales Apostoli fuerunt, tales etiam nunc, etsi pro Ecclesie latitudine perpauci, non tamen desunt. Sed quid etiam per Ezechielem prophetam dicatur aduersus pastores malos, debuisti querere, legere, cogitare. Ibi enim dicit, Ego pascam, non pastores .

CAPUT IX.---9. Proinde et per pastores bonos et pastores malos cum uerbum suum Sacramentumque dispensat, ipse pascit; quia de se ipso ait, Ut sit unus grex et unus pastor . Bonum est enim confidere in Dominum, quam confidere in hominem ; et, Maledictus omnis qui spem suam ponit in homine . Quod a me in illa epistola commemoratum, sic te intelligere ostendis, ut ideo magis te dicas iustum, et fidelem, per quem hoc Sacramentum celebretur, inquirere, quia spem et fiduciam Dei, non hominis habes; Dei esse autem fidem atque iustitiam; quam semper in ministris eius attendis. Hoc uerum dicis, quia bonorum omnium nichil habemus quod non accipimus ; et ideo fides et iustitia nobis a Deo est. Sed cum dicis hanc tibi Deum dare non posse, nisi habeat eam homo per quem baptizaris; spem profecto in homine ponis, qui utrum sit iustitie particeps, nescis; et si non est, tunc famam eius attendis, et cum famam bonam de malo latente repereris, ad sanctificationem tibi sufficere credis. Obsecro te, si fiduciam Dei, non hominis habes, et ideo magis ut iustus et bonus et fidelis sit per quem hoc Sacramentum celebratur inquiris, quia Dei est fides atque iustitia; numquid Dei est etiam falsitas fame, quam si habeat bonam minister malus, hanc tibi dicis in tua sanctificatione [1 1Kb] sufficere? Iam mallem in hominem confideres, unde  te uehementissime prohibebam, quam in fame ipsius falsitatem. Homo enim qualiscumque sit, quantum ad id quod homo est attinet, Dei creatura est: nulla uero falsitas Dei creatura est. Porro, si maledictus est qui spem suam ponit in homine, quanto magis qui spem suam ponit in falsitate opinionis humane, ut in illud aliud incidat quod scriptum est, Qui fidit in falsis, hic pascit uentos : id est fit esca spiritibus malis?

CAPUT X.---10. Si datum, inquis, a quocumque et quomodocumque Baptisma rescindi non debet, cur post Ioannem Apostoli baptizauerunt? Quanto uehementius ita proponitur: Si post Ioannem Apostoli baptizauerunt, cur non etiam post quemlibet sanctum baptizat uel melior uel equalis? ut uel hinc intelligere cogaris, ad istam questionem non pertinere baptismum Ioannis? Et Iudeis, inquis, a Moyse baptizatis Petrus dixit, »Penitemini, et baptizetur unusquisque uestrum in nomine Iesu Christi« . Si propterea iam baptizati erant Iudei, quia Moyses per mare Rubrum ante tam longum tempus parentes eorum baptizauerat ; qui de Christianis baptizatis nascuntur, sine causa hodie baptizantur: et tamen dicis ista, et scribis ista; audiris et legeris, et putaris respondere litteris nostris: quasi hoc sit respondere potuisse, quod est tacere noluisse.

CAPUT XI.---11. Nec illud, quod pretereundum putasti, refellisti principio huius epistole, sicut tibi uideris, quod a me dictum est: Si errabant illi qui uolebant esse Pauli, que tandem spes eorum est qui uolunt esse Donati ? Quis enim non uideat hinc esse istam diuisionem factam, hinc hodieque in hac peste persistere, dum in hominis iustitia spes ponitur, ut tunc sit acceptabilis Baptismus Christi, si ab homine iusto quisque tingatur? Contra quem errorem, aduersus eos qui iam schismata propter diuersa merita hominum facere ceperant, clamat ipse Paulus, Gratias ago Deo, quia neminem uestrum baptizaui, ne quis dicat quod in nomine meo baptizaui : quid aliud insinuans, nisi Baptisma Christi non esse nisi eius in cuius nomine datur, et ideo non fieri melius cum per meliorem datur, nec deterius per deteriorem?

12. Frustra itaque deinceps exsultas, et dicis, Sequitur ut omnia illa que a sancto Petiliano  scripta sunt, recte dicta concludam. Ipsa enim uerba que uelut recte dicta concludis, non se recte dicta conuincunt; quia nec conscientia sancte dantis attenditur, que abluat accipientis, cum maculosa dantis occulta est. Ibi uictus, cum ueritati acquiescere debuisses, ad falsam eius famam, tanquam ad deceptum mendacio infelicem iudicem prouocasti: quia neque attenditur conscientia, quando fama eius attenditur, et tam non potest falsa cuiusquam fama quam nec mala uita quisque mundari; et nemo fidem christianam sumit ab homine, nec perfido nec fideli, sed ab illo de quo scriptum est, Fide mundans corda eorum . Qui si per fidelem audit quid credendum sit, eum quidem imitatur, non tamen ab  eo iustificatur. Nam si minister iustificat impium, consequens est ut etiam in ministrum recte credatur: apostolica quippe clara et certa sententia est, Credenti in eum qui iustificat impium, deputatur fides eius ad iustitiam . Proinde, si minister non audet dicere, Crede in me; non audeat dicere, Iustificaris a me.

13. Iam uero quod sequitur, Omnis res origine et radice consistit; et si caput non habeat aliquid, nichil est: si origo et radix et caput baptizati, baptizans minister est, Christus non est; si Christus est, ille non est. Denique cum minister occultus est malus, que origo, que radix, quod caput est baptizati? an falsa eius fama? Hoc quidem Cresconius dicit, sed ueritas contradicit. Ergo si tunc origo [1 1Kb] et radix et caput Christus est; ipse est etiam quando minister est bonus, ne, quod absurdissimum est, melior sit conditio baptizati per occultum malum, quando Christus est caput, quam baptizati per manifestum bonum, si tunc minister est caput. Hoc et de bono semine dixerim. Sequitur enim, Nec quidquam bene regenerat, nisi bono semine regeneretur.

14. Que uero sequuntur ex epistola Petiliani abs te posita, ubi ait , Que cum ita sint, fratres, que potest esse peruersitas, ut qui suis criminibus reus est, alium faciat innocentem, cum scriptum sit, »Arbor bona bonos fructus facit; et arbor mala malos fructus facit? Numquid colligunt de spinis uuas« ? et iterum, »Omnis homo bonus de thesauro cordis sui producit bona; et malus homo de thesauro cordis sui profert mala« : satis aperteque conuincunt, Petilianum hec omnia non retulisse nisi ad hominem per quem Baptismus ministratur, ut ipse intelligatur, si innocens est, facere innocentem quem baptizat; ipse sit bona arbor, cuius fructus sit qui baptizatur; ipse bonus homo, de cuius cordis thesauro procedit sanctificatio baptizati. Ac per hoc cum iste occultus est malus, dic mihi, a quo fit ille innocens? dic mihi, cuius erit arboris fructus? dic mihi, de cuius cordis thesauro sanctificabitur baptizatus? Aut si tunc effectorem innocentie sue, tunc arborem de qua fructus bonus nascatur, non hominem ministrum Baptismi meretur habere, sed Christum; felicius incidit in ministrum latentem malum, quam si incidisset in manifestum bonum. Quod si absurdissime atque insanissime dicitur, Christi fructus est qui eius Baptismo sanctificatur, cuiuslibet ministri opere baptizetur. Nisi forte ad consilium tuum recursurus est, quando incurrerit in ministri conscientiam maculosam et occultam, ut ei de qua nascatur arborem ostendas, falso bonam mali hominis famam: cuius radicem si quesieris, inuenies fallentis astutiam; de qua si potest nasci fructus bonus, quod absit, mentitus est Christus, qui dixit, Non potest arbor mala fructus bonos facere . Sed quia uerum dixit Christus, habeat homo bonus tanquam bona arbor bonum fructum, opus bonum; sicut homo malus tanquam mala arbor malum fructum, opus malum: qui autem baptizatur, non de cuiusquam hominis, sed de spiritu Christi nascatur, si uult esse fructus qui uento non corrumpatur, et arbor que non eradicetur. Que cum ita sint, cum tu dixeris, Ergo sequitur ut omnia que a sancto Petiliano  scripta sunt, recte dicta concludam: puto quia ego potius illa omnia non recte dicta concludo.

CAPUT XII.---15. Iam nunc uideamus quod deinde in epistola tua contexuisti, quomodo te Optati causam et Maximianistarum, quinimo, ut abs te doctior fiam, Maximianensium, uestri docuerunt. Et de Optato quidem, de quo nichil conscriptum ualeo recitare, quodlibet sentias, facile cedo. Unum illud scio: si uera sunt que de illo, ut non dicam ostendebantur, certe tamen dicebantur, nec ipse erat bonus, nec famam habebat bonam; unde quicumque per eum baptizati sunt, nec conscientia eius secundum Petilianum, nec fama eius secundum te, ablui potuerunt: si autem falsa mala eius, sicut sepe assolet, inuida fama iactauit; uide quam recte non facile credamus, quod nunquam nobis de traditoribus quos accusatis probare potuistis: quia solet etiam de bonis mala fama mentiri. Si ergo non illorum innocentia, non denique, quod uerum atque firmum est, Dei gratia et non nostra conscientia [1 1Kb] ratum nobis Baptismum facit, faciat saltem sententia tua.

CAPUT XIII.---16. Tu enim cum de Optato loquereris dixisti, Ego quidem Optatum nec absoluo, nec damno. Si hoc ego, imo non tantum ego, sed omnis Africana catholica Ecclesia; quanto magis etiam transmarina tam longe lateque diffusa, de Ceciliano et eius ordinatoribus dicat, Ego illos nec absoluo, nec damno? Parumne putas esse illis quos ii baptizauerunt, quorum nemo unquam Cecilianum uidit, quod de Optato sufficere credis eis quos ille etiam suis manibus baptizauit? An quia de Ceciliano parentum uestrorum concilium recitatis, de Optato autem nullum recitatur a nobis; ideo putas nulli nostrum licere dicere, Ego Cecilianum nec absoluo, nec damno: quod tibi licuit de Optato? Sed factum est pro Ceciliano posterius iudicium transmarinum [2 1Kb]  , uestris apud Constantinum imperatorem ut fieret instantibus. Aut si ecclesiastica iudicia, que prius facta fuerint, iam conuelli non possunt; quid de Primiano facturi estis, uestro episcopo Carthaginensi, contra quem primo centum, plures utique quam de Ceciliano iudicauerunt  , eique abrogato episcopatu Maximianum pro illo constituerunt? Nonne Primianus posteriore iudicio nititur, quod pro illo factum est in oppido Bagaiensi;  secundum quod iudicium non uult de se dubitari, sed ab omnibus uobis se extorquet absolui? Unde et nos secundum posterius de Ceciliano iudicium prorsus eum incunctanter absoluimus. Sufficit tamen ad causam, si hoc de illo dicamus, quod tu de Optato dixisti: Nos Cecilianum nec absoluimus, nec damnamus. uiderint illi, seu uestri, seu nostri, quemadmodum de illo iudicauerint; ipsi suarum sententiarum rationem reddant, ipsi portent seu mali seu boni sui operis sarcinam: nobis de alienis factis saltem dubitare permittite, ne cogamur in nobis ea Sacramenta damnare, de quibus non licet dubitare. Sed iam dixi, senti de Optato quod uis: neque enim est unde conuincamus eum, qui non apud acta commisit; que tamen ita commisit, ut inter Gildonis satellites precipuus haberetur, teneretur, moreretur. Numquid etiam de Feliciano et Pretextato sociis Maximiani, quos trecenti et decem episcopi uestri cum ceteris similiter nominatim expressis, una eademque sententia Bagaitani concilii damnauerunt, eosdemque non post paruum tempus  cum omnibus quos damnati baptizauerunt, sicut fuerunt, episcopos susceperunt, quodlibet uobis garrire permittitur?

CAPUT XIu.---17. Quocirca quecumque in nos siue in nostros quasi parcendo et pretereundo dixisti [1 1Kb] , sine nominibus, sine testibus, sine ullis omnino documentis, partim culpando que culpanda non sunt, partim que culpanda sunt, non probando, superuacaneum est uelle purgare. Istos, istos iterum attende [2 1Kb] , Felicianum Mustitanum et Pretextatum Assuritanum aliquanto diligentius intuere, quorum totam causam suo loco ita, si Dominus permiserit, explicabo , ut etiam si nimius hostis ueritatis esse uolueris, uestrorum mendacium defendere uel negare non possis: sec nunc interim secundum hoc mihi placet agere quod tibi dixerunt; nondum discutio quam uerum dixerint, nondum ostendo quam mira impudentie cecitate mentiti sint. Certe cum de iis quos Maximianistas appellaui, et damnatis uestrorum concilio et receptis, in epistola mea perlegeres, sicut scribis, ualde permotus es: quippe cum adhuc  quod haberet ueritas ignorares. Denique statim, sicut narras, ex uestris episcopis diligentius inquisisti; atque ipsis docentibus, et decretum concilii, et sententiam in eos qui damnati sunt dictam, et rei totius ordinem cognouisti. Et quia et me quid gestum sit ignorare credebas, quid ueritas haberet hortatus ut discerem, ita deinceps cuncta narrasti. uide quia in hac causa uerba ipsa tua pono ex epistola tua; sunt enim mihi pernecessaria.

CAPUT Xu.---18. Cum quam plurimos, inquis, episcopos error sibi Maximiani sociare contenderet, contracto a nostris concilio, in eos omnes qui in eius schismate perstitissent, prolata sententia est: quam tu  quoque te legisse testaris. Que cum sententia consensu omnium firmaretur, placuit tamen, inquis, decreto concilii dilationem temporis dari, intra quod si quis corrigi uoluisset, innocens haberetur. Sic factum est, inquis, ut non solum duo illi quos memoras  , sed etiam multi alii purgati atque innocentes se Ecclesie reddidissent. Quorum ideo Baptisma rescindi non debuit, quia intra diem prestitutum restituti, peremptoria sententia non tenerentur; nec, cum baptizarent, fuerunt ab Ecclesia separati, quippe necdum transacti temporis definita meta disiuncti. Hi autem qui etiam post predictum diem cum Maximiano pertinaciter perstiterunt, sententia damnationis retenti, simul et Baptisma et Ecclesiam perdiderunt  . Hec uerba tua certe, mi Cresconi, cognoscis ex epistole tue contextione expressa.

CAPUT XuI.---19. Proinde quero abs te, Si nondum fuerant ab Ecclesia separati, quomodo in eos omnes qui in Maximiani schismate perstitissent, prolata sententia est, que cum consensu omnium firmaretur, placuit tamen decreto concilii dilationem temporis dari, intra quod si quis corrigi uoluisset, innocens haberetur? Quibus uerbis ostendis, eorum qui in Maximiani schismate perstitissent, si quis intra dilationem temporis corrigi uoluisset, innocens haberetur. Corrigeretur ergo, si quis corrigi uoluisset, ab illo schismate in quo cum Maximiano perstiterat: proinde antequam corrigeretur, in schismate erat, in quo perstiterat; quamuis in eo, quia intra placitum tempus correctus est, non pertinaciter perstitisset. Nam et posterioribus uerbis paulo post ita distinguis: Hi autem qui etiam post predictum diem cum Maximiano pertinaciter perstiterunt, sententia damnationis retenti, simul et Baptisma et Ecclesiam perdiderunt: dicens utique, persinaciter perstiterunt, ostendis etiam illos qui correcti sunt perstitisse, sed non pertinaciter. In quos simul omnes prolata est illa sententia [1 1Kb] , qua consensu omnium confirmata, placuisse tamen dicis decreto concilii dilationem illam temporis dari. Quomodo igitur in Ecclesia erant, qui antequam corrigerentur, in schismate cum Maximiano perstabant? Quod si in Ecclesia non erant, quia in schismate erant, quomodo baptizabant? Deinde, quomodo factum est, sicut dicis, ut non solum illi quos memoraui, sed etiam multi alii purgati atque innocentes se Ecclesie reddidissent, si ab Ecclesia non erant separati? Cui se reddiderunt, unde non recesserunt? Aut si recesserunt, dic, queso, antequam se Ecclesie reddidissent, quo iure baptizauerunt? Quorum ideo, inquis, Baptisma rescindi non debuit, quia intra diem prestitutum restituti, peremptoria sententia non tenerentur. Restituti, quo? Euigila, obsecro, dic nobis, quo restituti? Profecto dicturus es, In Ecclesiam, cui se illos reddidisse dixisti. Quisquamne restituitur in Ecclesiam, qui non fuerit ab Ecclesia separatus? Quisquamne ab Ecclesia non separatus quamlibet paucos dies persistit in schismate? Quisquamne ab Ecclesia non separatus  se post tempus quamlibet paruum reddit Ecclesie?

CAPUT XuII.---20. Arbitror te, carissime, non solum uerba tua non considerasse conscribenda, sed nec legisse conscripta. uerumtamen quid faceres, cui necessitas in hoc opere ingerebatur in Maximianum ac socios eius, non propriam dicere, sed ab aliis dictam, quomodo [1 1Kb] posses, defensare sententiam? Nam et si tu non utereris his uerbis, idem ipsum decretum concilii Bagaiensis recitarem, ubi scriptum est: Eos autem quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permisimus.

CAPUT XuIII.---21. Proinde, et si talia tua uerba non reperirem, hic certe dicerem, hic pro ueritate clamarem, Quomodo ad matrem Ecclesiam redire permittuntur, qui ab Ecclesia matre non recesserunt? Aut si recesserunt, quo iure, antequam redirent, baptizare potuerunt; nisi quia in causa resarciendi huius schismatis obliti estis proprie uanitatis, qua post episcopos ab ipsis Apostolorum sedibus inconcussam seriem usque in hec tempora perducentes, non unum hominem, non unam domum, non unam ciuitatem, non unam gentem, sed orbem terrarum baptizandum esse censetis? aut certe quia huius facti horror semper etiam facientium corda concussit, tot populis ad uestram communionem a Maximiani communione redeuntibus, tam multos quidem libuit reparare, sed puduit tam multos rebaptizare: quod tamen, quibuslibet detestantibus et exhorrentibus, propter salutem hominum faceretis, que quanto plurium fuerat, tanto minus utique contemnenda erat, si hoc unquam contuitu ueritatis, et non preiudicio faceretis erroris. uides certe in hoc Maximianensium ad uestram communionem reditu patefactum, uera esse que de Baptismo dicuntur a nobis. Nam si ullus est in hominibus intellectus, uel dicendi aliquid uel audiendi, qui antequam redeat ad Ecclesiam baptizat, profecto extra Ecclesiam baptizat: et tamen rescindendus Baptismus non est, sicut nec in illis rescissus a uobis est. Quo non mutato, nec in suo, nec in cuiusquam alterius, sed in Patris et Filii et Spiritus sancti nomine quisque baptizat. Deinde, preter Baptismi sacramentum, quod uel ad penam peruersi, uel ad salutem recti siue correcti integrum perseuerat, de ipsa correctorum expiatione uel mundatione uolo aliquid dicere. Meministi enim que aduersus nos dixeris, quod uenientes ad nos a uobis ex hereticorum sacrilego errore, sine ulla expiatione susceptos habeamus. Tu nobis dic modo, de schismate Maximiani redeuntes ad uos, cum in suis etiam susciperentur honoribus; qua tandem, queso, expiatione mundati sunt? In illo tanto scelere participato, non erant tam nefaria societate maculati?

CAPUT XIX.---22. Attende quid insonet, quid increpet, quid in illo preclaro concilio fateatur ueridicum  os illud episcoporum tuorum. Maximianum, inquit, fidei emulum, ueritatis adulterum, Ecclesie matris inimicum, Dathe, Chore, et Abiron ministrum, de pacis gremio sententie fulmen excussit: et quod adhuc eum dehiscens terra non sorbuit , ad maius supplicium superis reseruauit. Raptus enim penam suam compendio lucrauerat funeris: usuras nunc grauiores colligit fenoris, cum mortuus interest uiuis. Itane tandem in huius schismate, sicut ipse dixisti, persistentes, antequam intra tempus dilationis, sicut tu item dixisti, se uestre Ecclesie reddidissent, nullam uel paruam de huius societate traxerant maculam? Sed audi deinde quid sequatur; audi, inquam, dictator uel dictor illius sententie quid connectat. Nec hunc solum, inquit, sceleris sui mors iusta condemnat: trahit etiam ad consortium criminis plurimos catena sacrilegii, de quibus scriptum est, »uenenum aspidum sub labiis eorum; quorum os maledictione et amaritudine plenum est, ueloces pedes eorum ad effundendum sanguinem: contritio et infelicitas in uiis eorum, et uiam pacis non cognouerunt« . Nollemus quidem tanquam e proprii corporis iunctura precidi; sed quoniam tabescentis uulneris putredo pestifera plus habet in abscissione solaminis, quam in remissione medicaminis, inuenta est causa salubrior ne per cuncta membra pestilens irrepat uirus ut compendioso dolore natum decidat uulnus. Famosi ergo criminis reos uictorianum Carchabianensem, Martianum Sullectinum, Beianum Baianensem, Saluium Ausafensem, Theodorum Usulensem, Donatum Sabratensem, Miggenem Elefantariensem, Pretextatum Assuritanum, Saluium Membresitanum, ualerium Melzitanum, Felicianum Mustitanum, et Martialem Pertusensem, qui funesto opere perditionis uas sordidum collecta feculentia glutinarunt; sed et clericos aliquando Ecclesie Carthaginis, qui dum facinori intersunt, illicito incestui lenocinium prebuerunt, Dei presidentis arbitrio uniuersalis concilii ore ueridico damnatos esse cognoscite  . Que grauiora in illos dicere potuistis? Que grauiora in nos ipsos dicere soletis? Sed ab hoc, inquis, tam magno malo intra dilationis tempus correcti sunt. uidero utrum correcti sint: quia reuera correcti essent, si ad ueram Ecclesiam remeassent. Sed si uestra uera est, quomodo expiati sint a tam immani scelere, dicite. Si enim non sunt expiati, omnes uos estis secundum uestram sententiam eorum scelere maculati: si autem expiati sunt, solo ipso reditu, propter caritatem que cooperit multitudinem peccatorum, expiari potuisse conceditis; et nos de uestris cum correcti ad nos ueniunt, inanibus calumniis accusatis: nisi forte, iam quidem [1 1Kb] , sicut concilii uerba indicant, et schismatis sacrilegium perpetrauerant, sed ante diem concesse dilationis eodem sacrilegio nondum fuerant inquinati, et ideo non putati sunt expiandi.

CAPUT XX.---23. Hoc si ita est, quis uos non audiat, qui tam mirabilem potestatem in homines accepistis? Peccant quando uolunt, et inquinantur  quando uultis. Non obscurum aliquid recitamus, minusue notum atque uulgatum. Illa sententia est, que tante facundie merito in manibus omnium, in omnium ore uersatur, qui legendorum talium studiosi sunt: de qua nunc saltem cernis quam uere dixerim, quod non eam deberent primo gaudere disertam, ne postea plangerent diffamatam . Attende quid habeat, audi quid perstrepat.

CAPUT XXI.---24. Maximianum, inquit, fidei emulum, ueritatis adulterum, Ecclesie matris inimicum, Dathe, Chore et Abiron ministrum, de pacis gremio sententie fulmen excussit. Cum hoc igitur si quis Sacramentum altaris uno die sciens communicasset, secundum iactantissimam illam seueritatem uestram, non de tanto malo sic pollueretur, ut par eius fieret? Quid ergo fuerunt, uel quid ex illo facti sunt, qui non solum ad altaria cum eo accesserunt, uerum etiam ipsi eum ordinatum episcopum contra Primianum uestrum erectis altaribus admouerunt? Sed quid ego te de istis interrogem? Ipsa sententia loquatur, cuius uerba sic fulgent, ut si eam uolueritis abscondere, quarumlibet latebrarum tenebras suo nimio splendore perrumpat. uideamus in socios Maximiani, quanto sonitu damnationis insurgat.

CAPUT XXII.---25. Nec solum hunc, inquit, sceleris sui mors iusta condemnat: trahit etiam ad consortium criminis plurimos catena sacrilegii, de quibus scriptum est, »uenenum aspidum sub labiis eorum; quorum os maledictione et amaritudine plenum est, ueloces pedes eorum ad effundendum sanguinem: contritio et infelicitas in uiis eorum, et uiam pacis non cognouerunt.« Deinde paulo post, cum omnes ordinatores Maximiani nominatim enumerasset, inter quos etiam isti de quibus ago, Felicianus et Pretextatus leguntur, quid fecerint, ut tanta in eos digne dicenda essent, ita subiungit: Qui funesto, inquit, opere perditionis uas sordidum collecta feculentia glutinarunt: sic intelligi uolens, quod ipsi adfuerint, ipsi Maximianum impositis manibus ordinauerint. Addens etiam de Carthaginis clericis: Sed et clericos, inquit, Carthaginis Ecclesie, qui dum facinori intersunt, illicito incestui lenocinium prebuerunt.

CAPUT XXIII.---26. Rogo te, Cresconi, numquid ullis meis uerbis hoc crimen exaggero? Quod si uoluissem, fortasse mihi, etsi non talia, tamen qualitercumque sufficientia non defuissent. Quero igitur abs te, antequam isti duo, de quibus interim ago, ad uestre communionis concordiam remeassent, in illa catena sacrilegii constituti, sub quorum labiis erat uenenum aspidum, cum ore pleno maledictione et amaritudine, cum pedibus uelocibus ad effundendum sanguinem, quomodo baptizarunt? Numquid in his erat conscientia sancte dantium, que ablueret accipientium? Numquid eos saltem fama bona uel falsissima commendabat, que tibi in illis angustiis non qua euaderes, sed qua te precipitares, exitum prebuit, cum eos tam insigne concilium clamet famosi criminis reos? Redeuntes deinde, sicut falsa narrantibus uestris episcopis credidisti, ante dilationis diem,  quomodo suscipiuntur in honoribus suis, cum eis quos extra Ecclesiam cum Maximiano, constituti in catena sacrilegi schismatis baptizauerant [1 1Kb] ? Unde a sacrilegio tanto expiantur? A catena illa unde soluuntur? Labia eorum, os eorum a ueneno aspidum [2 1Kb] , a maledictione et amaritudine unde mundatur? Unde pedes ab effusione spiritualis sanguinis abluuntur, quo uelociter cucurrerunt? Unde manus a funesto opere perditionis emaculantur? Unde ab illicito incestu, non membra corporis, sed anime purgatur [3 1Kb] affectus?

CAPUT XXIu.---27. Nempe istam causam ut defendatis, uelitis nolitis, ad patrocinium ueritatis uenire cogemini, que dicit Baptismum Christi, non solum per occultos, sed etiam per manifestos malos; nec solum a conuersis, uerum etiam a peruersis datum, habere inconcussam sui roboris firmitatem; et eis posse quidem inesse, sed nisi correctis non posse prodesse; correctos autem etiam fraternis orationibus expiari, per caritatem cooperientem multitudinem peccatorum. Ecce antequam ostendam quam impudenter tibi uestri episcopi de Maximianensium susceptione mentiti sunt, secundum ipsum mendacium eorum et narrationem tuam, quam tota causa uestra subuersa sit puto quod non iam querere debeas, sed agnoscere, nec parare contradictionem, sed correctionem potius cogitare. uides enim nunc saltem, quam ueraciter a me illa dicta sint, quibus frustra mendaciter respondere conatus es: quam recte dixerim, Si pro unitate partis Donati in nefario schismate baptizatos nemo rebaptizat, cur non pro unitate Christi uera et plenaria lex illius hereditatis agnoscitur ? Cum ipse fatearis, eos qui in Maximiani schismate perstitissent meruisse sententiam, qua non tenerentur si intra diem dilationis se Ecclesie reddidissent. Unde constat, antequam se reddidissent, eos in schismate in quo perstiterant baptizasse, cum quibus in uestram communionem recepti sunt. uides quemadmodum mortui baptizauerint: quia de illis qui in Maximiani schismate perstitissent, antequam ad uos redirent, dictum erat sententia concilii Bagaiensis, Aegyptiorum admodum exemplo pereuntium funeribus plena sunt littora.

CAPUT XXu.---28. Quod uero dixi: Quando apud eos decernenda recitata est, ore latissimo acclamauerunt; nunc autem cum a nobis recitata fuerit, obmutescunt : quibus penis [4 1Kb] ecce iam multo melius obmutescerent, quam cum talia loquuntur, implicarentur. uides quam uerum sit quod a me dictum est, Iam tandem sentire deberent, quanta sint pro pace toleranda, et pro pace Christi redire ad Ecclesiam, que non damnauit incognita, si pro pace  Donati placuit reuocare damnata . Multo magis enim hoc secundum tuam narrationem uerum est, qui dixisti etiam illos dilatione concessa reuocatos, de quibus nominatim expressis iam dictum fuerat, Dei presidentis arbitrio uniuersalis concilii ore ueridico damnatos esse cognoscite. Cum enim post hec uerba illa est dilatio constituta, quomodo non placuit reuocare damnata? aut quomodo nobis tanto post natis, uel ipsi etiam christiano orbi terrarum incognita esse non possint, que probari non potuerunt de Ceciliano, in eo quod postea factum est iudicio transmarino; quando ea que de Maximianensibus gesta sunt, et in Africa, et temporibus nostris, tu cum sis Afer, sicut dicis, post tot annos adhuc usque non noueras? sicut autem nos docere poterimus, adhuc usque non nosti, quia episcopis uestris mentientibus credidisti.

CAPUT XXuI.---29. Quod autem me de traditione in uestros maiores, dicis, quasi per anticategoriam, quod a nostris maioribus factum est, retorquere uoluisse, culpans quod hoc fecerim, quasi in schola de cause generibus uel questionibus ageretur, non in Ecclesia ueritas quereretur: numquid hoc Elie prophete diceres, qui cum sibi a rege iniquissimo esset obiectum, qood ipse euerteret Isrel; respondit, Ego non euerto, sed euertis tu et domus patris tui ? Quid enim ad nos pertinet hoc retorte obiectionis genus, quo nomine a Grecis appellatur in arte rhetorica, cum hoc inueniamus in auctoritate prophetica? Cum ergo quisque dicit, Non ego feci, sed tu fecisti: uerum dicere opus est, non dicere metuendum est. Et tu quomodo ostendas non fecisse maiores uestros, quod suis confessionibus lectis fecisse monstrantur, debes si quid uales uigilantissime cogitare, non uerbo greco imperitos ne nos audiant deterrere. Et maiores quidem nostros fuisse traditores non docuisti: neque enim quia dixisti esse multas litteras quibus hoc possit ostendi, ideo iam ostendisse putandus es. De uestris autem maioribus exstat Secundi Tigisitani concilium, cum paucissimis quidem factum apud Cirtam post persecutionem codicum tradendorum, ut illic in locum defuncti ordinaretur episcopus.

CAPUT XXuII.---30. Ibi que gesta sint accipe: nam que necessaria fuerunt, infra scribere curaui. Diocletiano octies, et Maximiano septies consulibus, quarto nonas martii, Cirte  , cum Secundus episcopus Tigisitanus prime cathedre consedisset in domo Urbani Donati  , idem dixit; Probemus nos primo,  et sic poterimus hic ordinare episcopum. Secundus Donato Masculitano dixit: Dicitur te tradidisse. Donatus respondit: Scis quantum me quesiuit Florus ut thurificarem, et non tradidit me Deus in manibus eius, frater: sed quia Deus mihi dimisit, ergo et tu serua me Deo. Secundus dixit: Quid ergo facturi sumus de martyribus? Quia non tradiderunt, ideo et coronati sunt. Donatus dixit: Mitte me ad Deum, ibi reddam rationem. Secundus dixit: Accede una parte. Secundus Marino ab Aquis-Tibilitanis dixit: Dicitur et te tradidisse. Marinus respondit: Dedi Pollo chartulas; nam codices mei salui sunt. Secundus dixit: Transi una parte. Secundus Donato Calamensi dixit: Dicitur te tradidisse. Donatus respondit: Dedi codices medicinales. Secundus dixit: Transi una parte. Et alio loco: Secundus uictori a Rusiccade dixit: Dicitur te tradidisse quatuor Euangelia. uictor respondit: ualentianus curator fuit, ipse me cegit ut mitterem illa in ignem. Sciebam illa deletitia fuisse [1 1Kb] . Hoc delictum mihi indulge, et indulget mihi et Deus [2 1Kb] . Secundus dixit: Transi una parte. Et alio loco: Secundus Purpurio a Limata [3 1Kb] dixit: Dicitur te necasse filios sororis tue duos Milei. Purpurius respondit: Putas me terreri a te, sicut et alteri? Tu quid egisti, qui tentus es a Curatore et Ordine ut Scripturas dares? quomodo te liberasti ab ipsis, nisi quia dedisti aut iussisti dari quodcumque? Nam non te dimittebant passim. Nam ego occidi et occido eos qui contra me faciunt. Ideo noli me prouocare ut plus dicam. Scis me de nemine tractare. Secundus minor patruo suo Secundo dixit: Audis que dicat in te? Paratus est recedere et schisma facere, non tantum ipse, sed et omnes quos arguis: quos scio quia dimittere te habent, et dare in te sententiam, et remanebis solus hereticus. Ideo quid ad te pertinet, quis quid egit? Deo habet reddere rationem. Secundus Felici a Rotaria Centurioni [4 1Kb] et uictori a Garbe dixit: Quid uobis uidetur? Responderunt: Habent Deum cui reddant rationem. Secundus dixit: uos scitis et Deus. Sedete. Et omnes responderunt: Deo gratias.

31. Hos tu traditores, qui cum aliis apud Carthaginem in Cecilianum et socios eius dixerunt sententias  , inter quos et Siluanus Cirtensis fuit  , de cuius traditione gesta mox inseram, preclara uidelicet  ratione defendis: hoc enim de his iam pluribus utique dicturus es, quod de uno Siluano tanquam magnum aliquid dictandum putasti, hinc te arbitratus manifeste falsum crimen quod ei traditionis obiicitur, demonstrare, quia interposuisti sententiam eius quam in concilio inter ceteros episcopos contra Cecilianum et alios communionis eius participes dixit; tanquam fieri non posset ut traditores traditor condemnaret. Prudentius enim tu uides ista quam Paulus apostolus: nam ille quibusdam res obiiciebat absurdas, nec considerabat non posse fieri quod dicebat, Qui predicas non furandum, furaris; qui dicis non adulterandum, adulteras; qui abominaris idola, sacrilegium facis? et illud precipue, In quo enim alterum iudicas, te ipsum condemnas; eadem enim agis que iudicas . Hos ergo traditores, quibus confessis territus Secundus ignouit, secum habuit in Carthaginensi concilio, et in absentes non confessos dixerunt sententias, qui presentes de sua non sunt confessione damnati. Hoc concilium non maneret, nec in posteritatis memoriam perduraret, nisi describeretur ab aliis, conseruaretur ab eis qui eo se defendere preparabant, si quis eis eadem crimina, postea quam illic relaxata sunt, obiecisset.

CAPUT XXuIII.---32. Intererat etiam Secundi ipsius, ut appareret eum, ne schisma fieret, quod solent pre ceteris pacifici, precauere, illa omnia diuino iudicio dimisisse: quod multo magis facere deberet in concilio Carthaginensi, ubi contra absentes nulla [1 1Kb] constiterant, nisi Lucilla tunc prepotens et pecuniosissima femina odiis accensa furialibus uehementer instaret, ut contra Cecilianum ueluti damnatum alter ordinaretur episcopus  . Quod in Zenophili consularis iudicio postea commemoratum est per quemdam Nundinarium Siluani Cirtensis tunc uestri episcopi diaconum, qui cum memorato episcopo suo quem perpessus fuerat inimicum, sicut uolebat, concordare non potuit. Egerat sane hoc apud collegas eius magis terribiliter, ne omnia proderet, quam suppliciter, ut ueniam mereretur.

CAPUT XXIX.---33. Ex illius iudicii gestis hec pauca interposui: Constantino Maximo Augusto [2 3Kb] et  Constantino iuniore nobilissimo Cesare consulibus, idibus decembris ex tota Mociaciensi inducto [1 1Kb] et applicito uictore grammatico, astante etiam Nundinario diacono, Zenophilus consularis dixit: Quis uocaris? Respondit: uictor. Et paulo post alio loco: Nundinarius respondit: Legantur acta. Zenophilus consularis dixit: Legantur. Et legit Nundinius exceptor: Diocletiano octies et Maximiano septies consulibus, quarto decimo calendas iunii, ex actis Munatii Felicis flaminis perpetui curatoris Colonie Cirtensis: Cum uentum esset ad domum in qua Christiani conueniebant, Felix flamen perpetuus curator Paulo episcopo dixit, Proferte Scripturas legis, et si quid aliud hic habetis, ut et precepto et iussioni parere possitis. Paulus episcopus dixit: Scripturas lectores habent, sed nos quod hic habemus, damus. Felix flamen perpetuus curator dixit Paulo: Ostende lectores, aut mitte ad illos. Paulus episcopus dixit: Omnes cognoscitis. Felix flamen perpetuus curator dixit: Non eos nouimus. Paulus episcopus dixit: Nouit officium publicum, id est Edesius et Iunius exceptores. Felix flamen perpetuus curator dixit: Manente ratione de lectoribus quos monstrabit Officium, et uos quod hic habetis date. Sedente Paulo episcopo, et Montano et uictore de Castello et Memorio presbyteris [2 1Kb] , astante Marte cum Aelio, et Marte diacono, proferente Marcuclio, Catulino, et Siluano et Caroso [3 1Kb] subdiaconis, et Ianuario, Marculio, Fructuoso, Miggene, Saturnino, uictore Samsurico [4 1Kb] , et ceteris fossoribus, contra scribente uictore Aufidii in breue sic: Calices duo aurei; item calices sex argentei, etc. Et alio loco: Posteaquam peruentum est [5 1Kb] in bibliothecam, inuenta sunt ibi armaria inania, ibi protulit Siluanus capitulatam argenteam et lucernam argenteam, quod diceret se post arcam [6 1Kb] inuenisse eas. uictor Aufidii Siluano dixit, Mortuus fueras, si non illas inuenisses. Felix flamen perpetuus curator Siluano dixit: Inquire diligentius, ne quid hic remanserit. Siluanus dixit: Nihil hic remansit, totum hoc eiecimus, etc. Et alio loco. Exemplar libelli traditi episcopis a Nundinario diacono. Testis est Christus et Angeli eius, quoniam traditoribus communicastis [7 1Kb] : id est Siluanus a Cirta traditor est, et fur rerum pauperum, quod omnes uos episcopi,  et presbyteri, et diacones, et seniores scitis; et de quadringentis follibus  Lucille clarissime femine, pro quo uobis coniurastis, ut fieret Maiorinus episcopus, et inde factum est schisma. Nam et uictor fullo uestri presentia et populi dedit folles uiginti, ut factus esset presbyter, quod scit Christus et Angeli eius, etc. Et alio loco: Quibus lectis Zenophilus consularis dixit: Et actis et litteris que recitate sunt, traditorem constat esse Siluanum. Item alio loco: Zenophilus consularis dixit: Quid administrabat tunc Siluanus in clero? uictor respondit [1 1Kb] : Sub Paulo episcopo orta persecutio est, et Siluanus subdiaconus fuit.

CAPUT XXX.---34. Habesne, frater Cresconi, ad ista quod dicas? Puto non usque adeo frontem periisse de rebus humanis, ut ad purgationem Siluani adhuc putes sententiam recitandam quam dixit in Cecilianum et collegas eius quasi traditores; ne magis nos admoneas dicere ex Epistola Apostoli simile aliquid, ut paulo ante commemoraui, Qui predicas non tradendum, tradis; et, »In quo alium iudicas, temetipsum condemnas; eadem enim agis que iudicas.« Sed postea, inquis, Ursacio [2 1Kb] et Zenophilo persequentibus cum communicare noluisset, actus est in exsilium. Imo qui iam traditor fuit, permanere etiam hereticus uoluit, ut falsum honorem in ipsa parte Donati haberet, qui habere in Catholica nullum posset, tam manifestis traditionis sue gestis publico iudicio reseratis. Hec tu profecto falsa esse dicturus es, et pro uestris maioribus, ut plurimum possis, contra nostros alia prolaturus. Quod quidem forsitan non ualebis, non inueniendo quid proferas. Sed fac te inuenisse, fac protulisse: tantane furis impudentia, ut abs te prolatis magis contendas credi oportere, quam eis que proferuntur a nobis? Aut enim et hic et illic fuerunt traditores, si et tu aliqua recitas de confessione nostrorum: aut si aliquid putas contra uestros a nostris esse confictum, cur non et a uestris contra nostros hoc idem nobis putare conceditis? Ergo pro humanis factis, aut et hinc et inde manifestatis, aut ex utroque latere incertis, ne qui in unum Deum credimus litigemus, quod certum et diuinum munus est, in Christi gratia concordemus. Cum enim gesta maiorum nostrorum atque uestrorum hinc atque inde contraria recitantur nobis tanto post natis, si nec saltem dubitare permittitur, quid iniquius? si autem permittitur, quid sufficientius? Neque enim sicut incertum est a quibus exstiterit traditionis malum, sic incertum est a quo iubeatur reddi turbate [3 1Kb] pacis bonum.

CAPUT XXXI.---35. Ac per hoc qui pro incerto alieno malo pacem Christi respuit, certissime malus est: quandoquidem Cyprianus nec pro certa permixtorum  malitia zizaniorum pacem deseruit frumentorum, qui scribens ad Maximum dixit, Et si uidentur in Ecclesia esse zizania, non tamen impediri debet fides aut caritas nostra, ut quoniam zizania esse in Ecclesia cernimus, ipsi de Ecclesia recedamus. Non dixit, Suspicamur, opinamur, arbitramur, coniicimus, credimus; sed, Cernimus dixit. O uerbum, quo cuncta dubitatio tolleretur, ut corpus Christi non diuideretur! Si sola frumenta desideras, geme in labore agri, gaude in spe horrei, tolera malos in communione Sacramentorum Christi, ne ante littoris tempus retia disrumpendo, flas quod tolerare noluisti. Ista dicerem, si de traditoribus quos accusatis aliquid probassetis. Imo hoc uero tempore nec ista iam dicerem: non enim iubeor tolerare, cum quibus iam non cogor uiuere. Quod si mihi etiam nunc traditor demonstretur, qua conscientia desero tot christianas gentes, quibus non demonstratur? Deinde, ego ipse si nunc disco quod paulo ante nesciebam, cur in me rescinditis quod sciebam? Baptismum quippe Christi me accepisse sciebam: uos etiam ipsi alienum scelus, quod ignoratum nemini obesse conceditis.

CAPUT XXXII.---36. Cur ergo heri baptizatum, hodie rebaptizatis, cum alienum scelus quod heri nesciebam, hodie doceatis? Nesciens a quali acceperit, Baptismi accepti non erat reus. Modo abs te hoc didicit, Baptismi rescissi quare fit reus? Nam siue consenserit documentis tuis, siue non consenserit, qui Christi Baptismum ministerio traditoris accepit, nisi probaueris eum scisse a quo acceperit, nec secundum uos recte potueris baptizare. Iam nunc auerte ab studio partium mentem tuam, et considera quam innumerabilis multitudo Christianorum in Africa ipsa nesciat qui fuerint traditores: quanto magis in cetero orbe terrarum, quantam multitudinem, nisi cum baptizaretur scisse conuiceris, aut baptizandam dicere non audebis, aut iudicare de occultis cordis audebis? Et ubi est quod tibi placet, que abs te interposita est diuina sententia: Que manifesta sunt, uobis; que autem occulta sunt, Domino Deo uestro ? Crede orbi christiano dicenti tibi, Baptismum Christi scio; qui fuerint traditores in Africa, uel ubilibet, ignoro. Quid in me occulta humana iudicas, ut manifesta in me diuina rescindas? Fac te scelus alienum modo mihi probare, quod dicis: hoc cum Baptismum acciperem, nesciebam: si propter eos quos nunc mihi prodis  , baptizare eos qui nescientes ab adulteris acceperunt, quos modo prodideris. Quid ad hec dicis; nisi, Non est sanctum, non est mundum, nisi quod uoluero, et quomodo uoluero [1 1Kb] ?

CAPUT XXXIII.---37. In hac re testis est, inquis, totius orbis pene conscientia. Respondetur tibi: In hac re totius orbis nulla est omnino conscientia. Hoc, inquis, maiores nostri a suis parentibus acceperunt.  Respondetur: Sed errantes ab errantibus aut calumniantibus. Nam et maiores Iudeorum corpus Christi de sepulcro furatum a suis maioribus acceperunt. Non olim defuncti sunt, inquis, qui traditionis huius facinus per quos et quibus locis admissum sit cognouerunt. Respondetur: Hoc et nostri pro suis partibus [1 1Kb] dicunt. Exstant, inquis, etiam libri quibus ordo rerum gestarum fideliter ac diligenter adscriptus est: sunt acta, sunt littere, multorum quoque tenetur manifesta confessio. Respondetur tibi, hec et nostris pro suis partibus non deesse. Aut ergo illis credamus, qui potuerunt causam suam illis Ecclesiis persuadere, quas scriptas in Libris diuinis et canonicis legimus: aut quod tu dixisti de Optato, nec absoluamus dubia, nec damnemus; et pacem Christi cuius bonum dubium non est, fraterna dilectione teneamus.

CAPUT XXXIu.---38. Sed Orientales, quos modo nostros esse concedis, non latuisse hoc facinus dicis. Atque ut hoc probes, inseris principium epistole concilii Sardicensis [2 1Kb] , ubi Donati Carthaginis episcopi uestri nomen inuenitur adscriptum. Quod ideo factum putas et affirmas, quod uidelicet Orientalibus, qui de concilio suo hec scripta miserunt, facinus displicuerit traditorum, et ab eorum se communione retraxerant, et propterea Donato uestro communicabant  . Disce ergo quod nescis: Sardicense concilium Arianorum fuit  , quod totum iamdiu est [3 1Kb] , ut habemus in manibus, contractum maxime contra Athanasium episcopum Alexandrinum catholicum, qui eorum errorem ex ipsa ciuitate ortum, pre ceteris acriter arguebat et refellebat. Non igitur mirum si illi heretici Donatum sibi asciscere tentauerunt, quos per totum orbem catholica damnabat Ecclesia. Quanquam nos sine ciuitatum nominibus episcopos ad quos he littere date sunt habeamus. Aut ergo aliquis Donatus fuit non in Africa episcopus, cui nomini Carthago a uestris est addita; aut, ut dixi, Africanam heresim Orientalis heresis sibi tentauit adiungere. Quod hinc maxime credibile est, quod ad Carthaginis episcopum Romano pretermisso, nunquam Orientalis catholica scriberet: ubi saltem uester scribi debuit, quem soletis Romam paucis uestris mittere ex Africa. Sed Deo gratias, quod nec ualuit, si tamen cepta est, illa conspiratio hereticorum Orientalium cum Afris hereticis preualere. Tu Arianos iam inter hereticos et nobis et uobis detestandos in tua epistola posuisti; unde mihi tecum nulla necessitas est etiam de hac questione confligere. Nam quod tibi proposuisti questionem tanquam a nobis obiectam, Si hec ita sunt, a communione uestrorum quemadmodum Orientales postea disgregati sunt? et respondisti quod in recipiendis iterum nostris damnate cause non potuerint seruare constantiam:  numquid mirandum est de tam longinquis terris episcopos tuos impune tibi narrare quod uolunt? Quod si omnino ita esset, tot populi quid fecerunt, qui cum ista nescirent, tamen a uobis rebaptizandi censentur? Annon est credibile quod hec populi ignorare potuerint, cum tu harum rerum aliquantum studiosior, quid cum Maximianensibus egerint uestri Afri in Africa, nisi [1 1Kb] litteris meis uelles respondere, non quereres?

CAPUT XXXu.---39. Illud uero quod dixi, Neque si aliquorum in nostra communione defunctorum traditio probaretur, que a nobis improbatur et displicet, nos ex aliqua parte macularet : quam ridicule putasti ridiculum et minus conueniens prudentie mee. Proinde iam cupio nosse quomodo id refellerit prudentia tua. An quia dicis te non uidere quomodo a nobis improbetur, uel quatenus displiceat, quod nunquam cognito errore damnauimus in eorum schismate positi? uide potius, quam breuiter ad ista respondeam. Ego in Ecclesia sum, cuius membra sunt ille omnes Ecclesie, quas ex laboribus Apostolorum natas atque firmatas simul in Litteris canonicis nouimus: earum communionem, quantum me adiuuat Dominus, siue in Africa, siue ubicumque non deseram. In hac communione si fuerunt quos nescio traditores, cum eos demonstraueris, et carne et corde mortuos detestabor: nequaquam tamen a uiuis in eiusdem Ecclesie sancta unitate manentibus, propter mortuos alienabor. Neque enim ipsi hanc Ecclesiam condiderunt [2 1Kb] ; sed in ea, si boni, frumentum; si autem mali, palea fuerunt. uos autem quos tam manifeste Ecclesie zizania, uel palea maculare non posset, que causa fuit uestre diuisionis, nisi appetitus sacrilegi schismatis? Si tibi, inquis, displicet [3 1Kb] , improba, fuge et relinque Ecclesiam traditorum. Noli errantium maiorum tuorum sequi uestigia. Ad hoc respondeo: Si nec illi fuerunt traditores, maiores mei sunt: si fuerunt, quod ego non sum, non sunt maiores mei. Ecclesiam teneo plenam tritico et palea. Non dico, si alios qui suam sarcinam portant, sed si me ipsum in ea mihi ostenderes traditorem, ubi mihi licet in melius commutari, non mihi opus est inde separari. Si quos tales in Sacramentorum eius communione cognouero, uerbo et disciplina Domini emendo quos possum, tolero quos emendare non possum. Fugio paleam, ne hoc sim: non aream, ne nichil sim.

CAPUT XXXuI.---40. Proinde noli frustra in hanc sententiam uentilari [4 1Kb] . Magis enim me admonet, quomodo id agam, preceptum apostolicum quod ipse posuisti: Ne communices peccatis alienis; te ipsum castum serua . Nam ut ostenderet quemadmodum quisque non communicaret peccatis alienis; ad hoc addidit, te ipsum castum serua. Non enim qui se castum seruat, communicat peccatis alienis:  quamuis non eorum peccata, sed illa que ad iudicium sibi sumunt, Dei Sacramenta communicet cum eis, a quibus se castum seruando fecit alienum. Alioquin etiam Cyprianus, quod absit, peccatis raptorum et feneratorum collegarum communicabat, cum quibus tamen in communione diuinorum Sacramentorum manebat, de quibus dicit [1 1Kb] : Episcopi plurimi, quos et ornamento esse oportebat ceteris et exemplo, diuina procuratione neglecta, procuratores rerum secularium fieri, derelicta cathedra, plebe deserta, per alienas prouincias oberrantes, negotiationis questuose nundinas aucupari: esurientibus in Ecclesia fratribus, habere argentum largiter uelle; fundos insidiosis fraudibus rapere [2 1Kb] , usuris multiplicantibus fenus augere . Numquid talium ille communicabat peccatis? numquid eorum sectam sequebatur? Et tamen cum eis in eorumdem Sacramentorum communione persistebat: quia illa Sacramenta non ipsi instituerant moribus suis, sed ad penam sibi ualere faciebant moribus malis.

CAPUT XXXuII.---41. Quid est autem quod dicis, cum ex persona mea tibi proposuisses, quod ego nunquam diuinum tradiderim Testamentum? Adiungis enim: Sed ille qui tradidit, te creauit. Deinde contexis que tibi bene sonare uidebantur: Fonte deducitur riuus, et caput membra sequuntur. Sano capite omne sanum est corpus, et si quid in hoc morbi uel uitii est, omnia membra debilitat. Originem suam respicit, quidquid in stirpe processit. Et post hec quasi in extremo concludis: Non potest innocens esse, qui sectam non sequitur innocentis. In his omnibus uerbis tuis creatorem meum, caput meum, non fecisti nisi traditorem; quem quidem accusare tantum, non conuincere potuisti. Ego autem nec eius innocentiam mihi creatricem, uel fontem caputue constituo: sed tu ad illud redis, in quo Petilianus errauit, ne cuiusque in sanctificatione Baptismatis Christus sit origo caputque nascentis: et non uis uenire in maledictum, de quo scriptum est, Maledictus omnis qui spem suam ponit in homine : cum te aliunde non inuoluas, ne cum resilieris [3 1Kb] , in aliud recidas.

CAPUT XXXuIII.---42. Sed et testimonio me admones de Scripturis, quid tibi adhuc ad ista respondeam. Dicis enim propter hoc scriptum esse, In legalibus patrum uestrorum ne ambulaueritis . Nec aduertis dictum esse Iudeis, ut mala facta patrum suorum non imitarentur, non ut ab illo Dei populo scinderentur. Si ergo licuit regi Dauid, Samueli, Isaie, Ieremie, Zacarie, ceterisque sanctis ac prophetis Dei inter contemptores legis Dei mandata seruare, atque in illos ipsos mandati transgressores multa digna et uera uerba iaculari, patrum quoque illa peccata quibus sub Moyse ita offenderunt Deum, ut nemo eorum dignus esset terram promissionis intrare, non imitari, non sectari, sed detestari ac fugere, et illos  qui ea committerent, similitudine talium patrum increpare [1 1Kb] , nec tamen sibi alterum populum quasi purgatum et liquatum [2 1Kb] separatione sacrilega constituere: quomodo nobis non liceat nec facta, nescio quorum, que magis obiicitis quam probatis imitari; nec tamen ab ea que in uniuerso mundo, sicut Apostolus dicit, fructificat et crescit , sancta Ecclesia separari? Numquid aliqua Sacramenta instituerunt traditores, in quibus baptizarer? Numquid aliquos libros de facienda uel imitanda traditione posteris condiderunt, et eorum tenemus sequimurque doctrinam? Quod si fecissent, nec sibi communicare paterentur, nisi eos qui illa legerent, approbarent; ipsi ab Ecclesie se unitate diuiderent: in quorum diuisione me si uideres, tunc me dicere deberes esse in ecclesia traditorum. Quod si sua pessima de facienda traditione precepta conscriberent, nec tamen extra Ecclesiam sua propria congregatione atque communione colligerentur; zizania propterea computarentur, quorum causa frumenta non recte desererentur.

CAPUT XXXIX.---43. Ecce dico iterum, que me ulterius uetas dicere: Arguis apud me eos, quos iam olim defunctos mea cognitio non iudicauit . Dicis tu contra: Licet tibi et hodie iudicare, et iudicium non tantum de uiuis, sed etiam de mortuis haberi potest. Licet enim sit mortuus qui peccauit, nunquam illud moritur quod admisit. Quid, si cum uiueret se correxit, Deumque placauit? Nonne mortuum et deletum est quod admisit? sicut Felicianus et Pretextatus Maximiani ordinatores, data sicut dicis dilatione, se tanto scelere correxerunt. Mirum est autem si propria peccata non obsunt hominibus qui ea facta correxerint, et aliis obsunt qui ea omnino non fecerint: quod si de nobis agitur, adde, Qui nec facta cognouerint. Sed dicis licere mihi etiam hodie iudicare, quia iudicium non tantum de uiuis, sed etiam de mortuis fieri potest. Ecce uolo iudicare, sed uos causam ipsam non uultis agere; imo uero tunc actam, tunc etiam sine dubio terminatam, nobis demonstrantibus, non uultis agnoscere. Sed faciamus uos potius habere quod docere possitis: quos nondum docuistis, quare iam rebaptizandos esse contenditis, quandoquidem a traditoribus quos ignorauerant baptizatos, nec cum docueritis baptizare debeatis; sicut eos qui nescientes ab adulteris baptizati sunt, et illis proditis atque conuictis non baptizatis?

CAPUT XL.---44. Hic forte dicas: Sed de Ceciliano iam iudicatum est. Respondetur tibi: Iam iudicatum erat et de Primiano a centum episcopis uestris, quibus eum iniquissimum Maximianus persuaserat, antequam Bagaiense concilium faceretis. Sed in primo iudicio damnatus est absens, in secundo absolutus est presens. Si post primum quos baptizauit rebaptizari non possunt, quanto potius post secundum? Ita et Cecilianus primo apud Carthaginem iudicio Secundi Tigisitani damnatus est absens, secundo iudicio Miltiadis  [1 1Kb] Romani absolutus est presens: adhuc nos de illo certos esse non uultis, saltem dubitare permittite; uincit enim uos non solum qui Cecilianum scit innocentem, uerum etiam qui nescit nocentem. uos autem utrosque rebaptizandos esse censetis, et qui dicunt. Nouimus, et qui dicunt, Non nouimus qualis fueri. Cecilianus. Non sunt baptizandi quos baptizauit Primianus post primum iudicium quo damnatus est absens, et baptizandi sunt quos baptizauit Cecilianus post secundum iudicium quo absolutus est presens? Illum damnatum damnare non licuit: de isto absoluto saltem liceat dubitare. Cuius crimina etiamsi certa nobis essent, in Ecclesia constitutos [2 1Kb] , quam Spiritus sanctus uelut aream cum palea prenuntiauit, nequaquam nos aliena peccata non imitata macularent. Et tamen etiamsi nobis incerta esse dicuntur, non solum rei constituimur, uerum etiam baptizandi iudicamur. Itane agitis? siccine cuncta peruertitis? Tantumne reuera uobis licere arbitramini, ut quod uultis sit sanctum, quod uultis immundum? Cohibete uos; non proficiatis in malis, ne pereatis a bonis.

CAPUT XLI.---45. Nam illud quod dixi, Quod si de persecutionibus agis, cito respondeo, si aliquid inique passi estis, non pertinere ad eos qui talia quamuis improbe facientes, pro pace tamen unitatis laudabiliter tolerant ; quam. fallaciter refellere uoluisti, prorsus non cogitans litteras tuas sani capitis habituras esse lectorem. Ita enim respondes, quasi ego dixerim, persecutionem uobis pro pace unitatis fieri debere. Quod illo quidem loco non dixi: sed dixi, Si aliquid inique passi estis, non pertinere ad eos a quibus laudabiliter pro unitatis pace tolerantur, qui talia in uos quamuis improbe faciunt. Quod cum apertissime dictum sit, saltem expositum attendant quos fallere uoluisti. Neque enim te, quod tam apertum est, non intellexisse arbitror: sed breuitatem sententie mee facile putasti posse in caliginem mitti, ubi quodlibet aliud diceres, ei respondisse uidereris. Cur autem dixerim malos communionis nostre, hoc est, aree dominice paleam; cum in uos inique agunt, a bonis nostris laudabiliter pro pace tolerari, quid opus est ut ipse ostendam, ipse defendam; cum pro me beatus Cyprianus apertissime et candidissime dicat, etiam cum cernuntur in Ecclesia mali, non propter eos Ecclesiam deserendam : hoc est, quod dixi, eos pro unitatis pace tolerandos? Neque enim uos amplius quam nos persequuntur, qui uos inique persequentes dant uobis ad decipiendos imperitos, licet falsam similitudinem glorie, nobis autem uulnus grande tristitie.

CAPUT XLII.---46. Deinde commemorans etiam nescio quos mortuos, quos a nostris dicis occisos, tanquam in campo facundie tue positus [3 1Kb] latissime  exaggeras locum, in quo uobis uidemini similes martyrum; cum quotidie uestrorum incredibilia patiamur facta clericorum et Circumcellionum, multo peiora quam quorumlibet latronum atque predonum. Namque horrendis armati cuiusque generis telis, terribiliter uagando, non dico ecclesiasticam, sed ipsam humanam quietem pacemque perturbant, nocturnis aggressionibus clericorum catholicorum inuasas domos nudas atque inanes derelinquunt: ipsos etiam raptos et fustibus tunsos, ferroque concisos, semiuiuos abiiciunt. Insuper nouo et antehac inaudito sceleris genere, oculis eorum calcem aceto permixto infundentes et infertientes, quos euellere compendio poterant, excruciare amplius eligunt quam citius excecare. Nam primo tantum calce ad hoc facinus utebantur, sed posteaquam illos quibus hoc fecerant, cito salutem reparasse didicerunt, acetum addiderunt.

CAPUT XLIII.---47. Omitto ante quanta commiserunt, quibus easdem leges aduersus errorem uestrum constitui cegerunt, magis christiana mansuetudine temperatas, quam in tam magna scelera ui congrui uigoris exsertas. Episcopus catholicus a Thubursicubure Seruus nomine, cum inuasum a uestris locum repeteret, et utriusque partis procuratores proconsulare prestolarentur examen, repente sibi in oppido memorato uestris armatis irruentibus uix uiuus aufugit. A quibus pater eius presbyter, etate ac moribus grauis, ea cede qua uehementer afflictus est, post dies paucos excessit e uita. Maximianus episcopus catholicus Bagaiensis, dicta inter partes iudiciaria sententia, basilicam fundi Caluianensis [1 1Kb] euicerat, quam uestri illicite aliquando usurpauerant: hanc cum iure perspicuo retineret, in ea ipsa sub altari quo confugerat, eodem supra se fracto, eiusque lignis aliisque fustibus, ferro etiam crudeliter cesus, totum illum locum sanguine oppleuit. Acceperat autem et grande uulnus in inguine, unde cruore largius effluente, continuo moreretur, nisi maior eorum crudelitas per occultam Dei misericordiam profuisset. Nam cum membris ex ea parte nudatis semiuiuus insuper pronusque traheretur, exundantes uenas latenter puluis obstrusit [2 1Kb] . Inde nostrorum manibus cum ferretur, rursus illis irruentibus uiolenter extortus est, grauiusque mulctatus, et de excelsa turri noctu precipitatus, subter cinere stercoris molliter iacebat exceptus, sensu amisso uix extremum spiritum tenens [3 1Kb] . Ibi eum transiens quidam pauper inuenit, cum uentris exonerandi causa ad eum diuertisset locum. Agnouit autem, eum pauidus suam coniugem accersiit [4 1Kb] , quam procul uerecundia dimouerat lucernam ferentem. Tunc eum ambo peruexerunt domum, uel miserando, uel aliquid etiam lucelli sperando, cum siue uiuus siue mortuus, collectus tamen nostris ostenderetur. Quid plura?  Mirabili curatione sanatus est, uiuit, plures in eius corpore cicatrices quam membra numerantur. Hunc ad transmarinas terras occisum a uestris, fama nuntiauerat, et eius facinoris immanitas, grauisque indignitas, quaquauersum audiri potuit, dolore horrendo cuncta commouerat. Quo posteaquam ipse secutus est, recentissime cicatrices eius fame illud mendacium defenderunt: nam quem tunc inspicientes uix crederent uiuum, non temere illa iactasse uidebatur occisum. Hic cum illic inuenisset collegam Thubursicensem, quem paulo ante commemoraui, et alios nonnullos similia uel non multo inferiora perpessos, nec eis ad propria reuertendi ulla facultas patere uideretur; et quia Circumcellionum uestrorum nobilis furor horrendum prebens uestris clericis satellitium usquequaque odiosissime innotuit; ingens in uos conflagrauit inuidia, atque inde factum est ut et preterite omnes contra uos leges excitarentur, et iste conderentur noue  . Quarum tamen uniuersarum seueritas, si uestrorum inordinate ac sine ulla lege grassanti seuitie comparetur, mira lenitas appellanda est. His enim magis tanta potestate accepta mansuetudo catholica commendatur, quam heretica immanitas plectitur: imo uero in nos, cedes, rapinas, incendia, cecitates, excogitando, minando, exercendo, audacius et insanius debacchatur.

CAPUT XLIu.---48. Hec enim ego commemorare uolui, per que factum est, ut his nostris temporibus aduersus uos ista imperialia statuta ferrentur, imo aduersus errorem uestrum  . Nam quid tam, si sapiatis, prodesse probabis [1 1Kb] ? Ceterum omnia que uel anteriorum litteris didici, uel ipse cognoui, seua facta uestrorum, quibus ab initio diuisionis uestre usque ad hoc tempus Ecclesiam catholicam persecuti sunt, si uelim retexere, que lingua, quis stilus, quantum tempus otiumque sufficiat?

CAPUT XLu.---49. De Optato cum agerem, tuque hoc magis excusare uoluisses, quam purgare, dixisti reos hinc uestros esse non posse, quod eos ad uindicandum nemo pertulerit. Tot protestationes nostrorum de furiosissimis uestrorum uiolentiis archiua publica citius impleuerunt, quam ullam apud uos uindictam illa facta meruerunt. Sed forte et hic dicatur, protestationes quidem depositas, sed ad ipsos uindicanda nulla perlata [2 1Kb] . Audi ergo quedam, que ipse sum expertus. Cum receptorum a uestris Maximianensium, quos damnauerant, causam cognouissemus, et eam quaquauersum poteramus feruenti diffamaremus instantia; illi rebus tam recentibus et tanta manifestatione clarentibus, quid respondere possent non inuenientes, solito crebrius et audacius Circumcellionum uiolentiis turbisque furentibus nos a predicanda catholica ueritate, suaque fallacia conuincenda, deterrere  ceperunt. Et quia multi erroris eorum laqueis implicati, cum quibus ut inde liberarentur agebamus, respondebant nobis, hoc nos cum episcopis suis agere debere, collationemque nostram se uehementer optare, ubi possent uidere quibus asserentibus superaret ueritas falsitatem; in Carthaginensi totius Africe concilio nobis placuit, ut adhibita etiam publicorum testificatione gestorum, quo possemus eis qui hoc flagitabant probare, desiderio eorum nos minime defuisse, uestri pacifice conuenirentur episcopi, quisque ab eo nostrum qui eodem loco in quo ille consisteret  ; ut per collationem nostram errore sublato, christiana et fraterna societate, unitate, caritate, pace frueremur: id intuentes, quia si hoc fieri uellent, adiuuante misericordia Dei facillime poterat, quidquid in causa nostra esset, agnosci; si autem recusarent, saltem diffidentia eorum non frustra illis qui hoc a nobis poposcerant, appareret. Factum est, conuenti sunt, recusarunt: quibus uerbis, quo dolo, maledictione, amaritudine plenis, nunc longum est demonstrare.

CAPUT XLuI.---50. Interea Crispinus Calamensis uester episcopus, a Possidio collega meo in eadem ciuitate apud acta conuentus, ad concilium uestrum primo distulerat, pollicens cum collegis suis ibi se uisurum quid respondere deberet. Deinde post non paruum tempus repetita conuentione, rursus apud acta respondit: »uerba uiri peccatoris ne timueris« . Et iterum: »In aures imprudentis caue quidquam dixeris; ne cum audierit, irrideat sensatos sermones tuos« . Postremo, hanc responsionem meam patriarchali sermone definio: Recedant a me impii, uias eorum nosse nolo. Hanc eius responsionem cum docti indoctique riderent; quippe hominis dicentis uerba uiri peccatoris se non timere, cui respondere minime auderet; et in aures imprudentis nolle se aliquid dicere, quasi aliquod secretum fuerat imprudentis auribus temere commissurus, cum ea que diceret multi possent prudentes audire, qualium causa et Dominus Christus tanta Phariseis quamuis imprudentibus loquebatur; et nolle se nosse uias impiorum, quasi uias suas eum docere uellent quos impios putabat, ac non potius ipse si teneret uias Dei, etiam impios docere deberet, sicut scriptum est: Doceam iniquos uias tuas, et impii ad te conuertentur . Cum ergo ista responsio a multis intelligeretur, multis etiam demonstraretur quam inanis esset, quantum attinebat ad causam; quam uero amara et maledica, quod non pertinebat ad causam; atque ita eius, sicut apud uos habetur, doctissima annositas, hesterno  contra stante tirone nichil aduersum ueritatem posse probaretur, rideretur [1 1Kb] : subito post paucos dies iter agenti Possidio, alius Crispinus eius presbyter, et, ut perhibetur, propinquus, tetendit insidias armatorum, in quas pene iam noster inciderat, nisi eis prospectis atque nuntiatis, ad quemdam  fundum fugiens diuertisset, ubi ille nichil auderet, uel non preualeret, uel si quid etiam fecisset, negare non posset. Quo comperto, continuo consecutus est tanta cecus insania, ut iam latere turpe arbitraretur. Tum domum in qua cum suis se Possidius incluserat, sepire armatis, lapidibus circumtundere, ambire flammis, aditum ex omni parte moliri. Que uero aderat incolentium multitudo, memor periculi sui, si in eo loco aggressum tantum facinus impleretur, partim illum deprecabatur ut parceret, quem resistendo non audebat offendere, partim uero ignes suppositos exstinguebat. Cum ille nichilo segnius ceptis feruidus atque inexoratus instaret, cessit aliquando ictibus ianua; ingressi sunt, sauciatisque cede iumentis, que in inferiore domus parte compererant, de superioribus episcopum deposuerunt, afficientes plagis et contumeliis. Ubi ne grauius seuirent, intercessit ipse Crispinus, uelut aliis rogantibus flexus, quorum non tam uidebatur in ira sua curare deprecationem, quam in facinore testimonium formidare.

CAPUT XLuII.---51. Hec posteaquam nota facta sunt in oppido Calamensi, exspectabatur Crispinus episcopus uester, quemadmodum in suum presbyterum uindicaret. Accessit etiam protestatio municipalibus gestis expressa, cuius uel timore uel pudore cogeretur exercere ecclesiasticam uindictam. Quod cum omnino contemneret, tantusque fieret uestrorum tumultus [1 1Kb] , ut ueritati predicande, cui respondere [2 1Kb] non poterant itinera clausuri putarentur, imo uero iam etiam cernerentur: leges que non deerant, sed quasi deessent, in nostris manibus quiescebant, aduersus Crispinum episcopum uestrum commote sunt, magis ut nostra mansuetudo demonstraretur, quam ut illorum puniretur audacia. Neque enim aliter innotesceret, quid adiutorio Christi Ecclesia catholica in suos inimicos posset et nollet, non secundum hereticam presumptionem priuato furore Circumcellionibus seuientibus, sed secundum propheticam ueritatem iugo Domini Dei subditis regibus. Exhibitus igitur Crispinus, et quod se esse proconsuli querenti negauerat, facillime conuictus hereticus, decem tamen libras auri, quam mulctam in omnes hereticos imperator maior Theodosius constituerat, intercedente Possidio non est compulsus exsoluere  . Qua mitissima sententia non contentus, nescio quo consilio, quod displicuisse uestris omnibus dicebatur, ad eiusdem Theodosii filios prouocandum putauit. Acceptatum est, rescriptum est. Quid aliud, nisi quod pars Donati iam sciret se ad illam penam aurariam cum ceteris hereticis pertinere? cum quibus propter communionem talis persecutionis, aut communem se deputet habere iustitiam; aut si non deputat, non se ideo iactet iustam, quia ea pena cercetur, qua cerceri et eas hereses uidet quas concedit iniustas: et tandem  intelligat quod Christi martyrem non facit pena, sed causa: nos autem usque adeo seuos persecutores esse arguat, ut nec post imperiale rescriptum aurum illud fisco Crispinus expenderit, indulgentiam illi catholicis episcopis impetrantibus; et nunc inter ipsas etiam recentissimas leges  proscriptionem uestris episcopis comminantes in re propria securus sedeat, et catholici clerici inter manus Circumcellionum clericorumque uestrorum, domos, uictum, salutem ac lumen corporis pendant.

CAPUT XLuIII.---52. Hec qui faciunt, quid ego dicam latronibus, piratis, truculento alicui generi barbarorum, quando nec ipsi omnium crudelitatum magistro diabolo comparandi sunt? Ille sanctum uirum Iob omnibus eius rebus ablatis, grauissimo uulnere a capite usque ad pedes percussit, et tamen fuit illic integris integer luminibus locus, nec oculos eius exstinxit, cuius totum in potestatem corpus accepit. uerum hec uidelicet non perferuntur [1 1Kb] ad uestros, cum Crispinus maluerit Carthaginem pergere, propria pertinacia superari, mansuetudinis episcopalis intercessione mitissimam in se prolatam recusare sententiam, appellare ad eius filios cuius lege se irretitum uidebat, ut excitaret uniuerse parti Donati, quod solus perpeti nec uolebat nec cogebatur, quam unius sui presbyteri audacissimum et inuidiosissimum facinus sola degradatione punire.

53. Restitutus quidam in regione Hipponensi uester presbyter fuit, qui cum ad catholicam pacem, antequam istis imperialibus legibus iuberetur, ueritatis ratione permotus, manifesta uoluntate transisset, de domo sua raptus est a clericis et Circumcellionibus uestris, luce palam in castellum proximum ductus, et multitudine spectante, nichilque resistere audente, ad furentum arbitrium fustibus cesus, in lacuna lutulenta uolutatus, amictu iunceo dehonestatus: posteaquam satis excruciauit [2 1Kb] oculos dolentium, ridentiumque satiauit, inde ductus ad alium locum quo nemo nostrorum audebat accedere, duodecimo die uix dimissus est. Hoc episcopo uestro Hipponensi Proculiano ipse sum questus, gestis sane municipalibus, ne si quid agere esset necesse, hoc ad se negaret fuisse perlatum. Quid responderit, quemadmodum ab inquirenda causa dissimulauerit, nostramque intentionem dolosius eludendam post etiam non respondendo putauerit, satis eadem gesta testantur  . Nunc uero qui ad nos a uobis clerici transierunt, quanta patiantur a uestris, quando narrare sufficimus? Denique non quicumque ad nos inde ueniunt, ueritatem persecutione derelinquunt; sed multi ad nos inde non ueniunt, quia persecutionem a uestris pro ueritate perpeti metuunt.

CAPUT XLIX.---54. Aufer itaque de medio superuacuas inuidias molestiarum, quas regalibus iussis pro uestro errore patimini, perparuas et prope nullas  pro magno furore uestrorum, imputantes etiam nobis que ab ipsis terrenis potestatibus, ut uestrorum impetus a sua salute depellant, necessitate fiunt, non uoluntate. Neque si quadraginta illi, qui Paulum apostolum interficere coniurauerant, in armatos a quibus deducebatur  irruissent, penasque sumpsissent, Paulo ista fuerant imputanda. Omitto quod etiam uoluntarias mortes, quas ipsi sibi ingerunt, in nos mentiendo transfertis. Nam de Marculo, quod se ipse precipitauerit audiui  . Quod profecto est credibilius, quam hoc aliquam potestatem Romanam iubere potuisse, Romanis legibus nimis insolitum: cum hoc malum, inter tot hereses sub christiano uocabulo errantes, proprium sit heresis uestre. Unde quid prodest, quod conciliis suis hoc uestri episcopi prohibuisse et damnasse se iactant, sicut ipse commemorasti; cum tot rupes et abrupta saxorum ex Marculiano illo magisterio quotidie funestentur? Dixi ergo quid de Marculo audiuerim, et unde hoc credibilius possit uideri: quid autem uerum sit, Deus nouerit. De aliis autem tribus, quorum mortes pariter obiecisti, quid uel quomodo factum sit, ab eis quos nosse existimo, fateor, non quesiui.

CAPUT L.---55. Nullis tamen bonis in Catholica hoc placet, si usque ad mortem in quemquam, licet hereticum, seuiatur. Neque uero, si longe a morte cuiuslibet molestiis libido ulciscendi malum pro malo retribuat, approbamus, multo amplius detestantes, si ex occasione, uelut pro unitate conandi, concupita quisque auferat aliena, non illa que sub nomine Ecclesie non debent ab hereticis possideri, sed quorumque priuata. Hec omnia displicent bonis, et ea prohibent et cohibent quantum possunt, quantum autem non possunt ferunt; et sicut dixi, pro pace laudabiliter  tolerant, non ea laudabilia, sed damnabilia iudicantes: nec propter zizania segetem Christi, nec propter paleas aream Christi, nec propter uasa inhonorata domum magnam Christi, nec propter pisces malos retia Christi derelinquunt.

CAPUT LI.---56. Reges cum in errore sunt, pro ipso errore leges contra ueritatem ferunt; cum in ueritate sunt, similiter contra errorem pro ipsa ueritate decernunt: ita et legibus malis probantur boni, et legibus bonis emendantur [1 1Kb] mali. Rex Nabuchodonosor peruersus legem seuam dedit, ut simulacrum adoraretur: idem correctus seueram, ne Deus uerus blasphemaretur . In hoc enim reges, sicut eis diuinitus precipitur, Deo seruiunt in quantum reges sunt , si in suo regno bona iubeant, mala prohibeant, non solum que pertinent ad humanam societatem, uerum etiam que ad diuinam religionem.

57. Frustra dicis, Relinquar libero arbitrio. Cur enim non in homicidiis et in stupris, et in quibusque aliis facinoribus et flagitiis libero te arbitrio dimittendum esse proclamas? Que tamen omnia iustis legibus comprimi, utilissimum ac saluberrimum est. Dedit quidem Deus homini liberam uoluntatem, sed nec bonam infructuosam, nec malam esse uoluit impunitam. Quisquis christianum, inquis, persequitur, Christi est inimicus. uerum dicis, si non hoc in illo persequitur [2 1Kb] quod Christo est inimicum. Neque enim dominus in seruo, pater in filio, maritus in coniuge, cum sunt utrique christiani, non debent persequi uitia christiane contraria ueritati. An uero si non persequantur, non rei negligentie merito tenebuntur? Sed in omnibus tenendus est modus aptus humanitati, congruus caritati; ut nec totum quod potestatis est exseratur, et in eo quod exseritur, dilectio non amittatur, in eo autem quod non exseritur, mansuetudo monstretur. Ubi uero nulla ex diuinis humanisue legibus potestas conceditur, nichil improbe atque imprudenter audeatur.

CAPUT LII.---58. Audi iam de Maximianensibus quod paulo ante distuleram, ut et tuos episcopos noueris tibi esse mentitos; et non solum quod pertinet ad Baptismi questionem, uel ad alienorum peccatorum in Ecclesia sine propria contaminatione tolerantiam, uerum etiam quod ad persecutionis inuidiam, in qua quidem uestri in nos omnia Romana iura et presidia superarunt, in hac una Maximianensium causa noueris terminari. Nam si concilii Bagaiensis episcoporum uestrorum trecentorum et decem, memorabilem illam, de qua superius quod satis esse uidebatur inserui, non te piguit legere sententiam, cum illa uerba damnatos cum Maximiano duodecim, quorum presentium manibus ordinatus est, apertissime ostendant; dilationem autem redeundi ad communionem uestram illis esse concessam, qui cum essent in communione Maximiani, Primianumque  damnassent, tamen quando Maximianus ordinatus est, non interfuerunt; neque enim omnes interesse potuerunt, aut ex more debuerunt: plurimum miror quomodo te falli, nescio quo mentiente, permiseris, cui uerba ipsa que obscura non sunt, nec acutum ingenium quo discutiantur, sed tantum animum quo aduertantur exposcunt, ne ab eo fallereris, recitare potuisti. Sed quia fieri potest ut non eam legeris, et simplici affectu tanquam episcopo uel episcopis aliud tibi insinuantibus facile credideris; accipe eam et lege, et quam tibi a me uerum dicatur attende. Neque enim possunt eam tegendi mendacii sui causa, ut libitum fuerit, emendare, imo falsare, quam iudicio publico apud proconsulem allegauerunt, quam toties gestis municipalibus inserendam, pro sue cause necessitate curarunt, quando agebant aduersus eos, ut de basilicis pellerentur.

CAPUT LIII.---59. Sic certe incipit ea sententia: Cum omnipotentis Dei et Christi eius uoluntate in ecclesia Bagaiensi [1 1Kb] concilium gereremus, Gamalius, Primianus, Pontius, Secundianus, Ianuarius [2 1Kb] , Saturninus, Felix, Pegasius, Rufinus, Fortunius, Crispinus, Florentius, Optatus, Donatus, Donatianus, et ceteri numero trecenti et decem: placuit Spiritui sancto qui in nobis est, pacem firmare perpetuam, et schismata resecare sacrilega. Deinde cum multa in eos horrenda uomuissent, paulo post ait: Maximianum fidei emulum, ueritatis adulterum, Ecclesie matris inimicum, Dathe, Chore, et Abiron ministrum, de pacis gremio sententie fulmen excussit. uides, ut arbitror, Maximianum sine ulla dubitatione damnatum. Deinde post pauca, sed plane grauissima, que in eum libuit declamare, adiungens ordinatores eius, et cum eo sine dilatione damnans: Nec solum hunc, inquit, sceleris sui mors iusta condemnat, trahit etiam ad consortium criminis plurimos catena sacrilegii. Deinde cum etiam in ipsorum exaggerandum scelus, que putauit declamanda, fudisset, nominauit eos ita, conclusitque damnatos: Famosi ergo, inquit, criminis reos, uictorianum Carcabianensem, Martianum Sullectinum, Beianum Baianensem [3 1Kb] , Saluium Ausaphensem, Theodorum Usulensem, Donatum Sabratensem, Miggenem Elephantariensem, Pretextatum Assuritanum, Saluium Membresitanum, ualerium Melzitanum [4 1Kb] , Felicianum Mustitanum et Martialem Pertusensem, qui funesto opere perditionis uas sordidum collecta feculentia glutinarunt; sed et clericos aliquando Ecclesie Carthaginis, qui dum facinori intersunt, illicito incestui lenocinium prebuerunt; Dei presidentis arbitrio uniuersalis concilii ore ueridico damnatos esse cognoscite. Quid planius, quid manifestius, quid expressius dici potest?

CAPUT LIu.---60. Audi iam quibus dilatio temporis impertita sit; ut uideas eos esse qui non interfuerunt, quando Maximiano, cum ordinaretur, manus imposite sunt. Eos autem, inquit, quos sacrilegi surculi  non polluere plantaria, id est, qui a Maximiani capite proprias manus uerecundo pudore fidei retraxerunt, ad matrem Ecclesiam redire permisimus. Hos cernis quemadmodum non dicant esse damnatos, sed tunc eadem damnationis sententia retinendos, si transacto die constituto, redire noluerint. Quem diem ita constituunt: Ac ne angustum, inquit, redeuntibus tempus spem salutis arctate diei pressura subducat, agnoscentibus quibus licet, manentibus precedentibus statutis, uniuersis usque in diem octauum calendarum ianuariarum proxime futurarum agnitionis pandimus ianuam, ut integri honoris ac fidei regressi habeant fundamenta: quam si quisquam ingredi nequiuerit pigra segnitia, sciat sibi ad omnes ueniales aditus sua uoluntate uiam esse subductam. Manebit enim circa eos dicta sententia, et post prestitutum diem redeuntibus fixa penitentia.

CAPUT Lu.---61. Certe iam perspicis, uir disertissime, in illos te potius, a quibus mendacium audisti, omnia retorquere debere, que in nos, tanquam mentiti de hac re fuerimus, dicenda arbitratus es. Certe perspicis illos duos, de quibus agimus, ex eorum esse numero, qui cum Maximiano duodecim sine dilatione damnati sunt, non ex eorum quibus redeundi tempus indultum est. Certe liquet, claret, et cernitur [1 1Kb] , obscurari, obtegi nullo modo potest, quanta eloquentia is a quo sententia illa dicta est, discreuit, illustrauit, expressit. Cur uerba adhuc dantur? Cur contra lucidissimam ueritatem pro manifesto errore contenditur? Cur homines se ipsos decipiunt? Si laqueos diaboli, quos resoluere atque abrumpere deberent, constrictius implicant et obuoluunt; adhuc accipe unde uehementius, et utinam cum aliquo fructu correctionis erubescant.

CAPUT LuI.---62. In memorato concilio Bagaiensi dies et consul adscriptus est, non solum quo decretum concilii conditum est, uerum etiam ipsius dilationis. Ergo a die octauo calendarum maiarum post consulatum Theodosii Augusti III, consulatu Augustorum, Arcadii III et Honorii iterum [2 1Kb] , qui dies est concilii Bagaiensis, usque ad octauum calendarum ianuariarum, qui dies est dilationis, octo menses ferme numerantur. Inuenitur autem postulatio apud Herodem proconsulem  aduersus Felicianum et Pretextatum de Mustitanis et Assuritanis locis excludendos, cuius pauca subiunxi. Post consulatum dominorum Arcadii III et Honorii iterum Augustorum  , sexto nonas martias, Carthagine in secretario pretorii Titianus dixit: Peregrinus presbyter, et seniores Ecclesie Mustitane regionis [3 1Kb] tales desiderium prosequuntur: Cum Ecclesie catholice sanctitatem uir memorie uenerabilis ab errore perfidie Donatus assereret, in eius nomen et cultum mundi penetotius obseruantia nutrita coaluit: sed cum eius religionis laudandum  mirandumque propositum Maximiani cuiusdam uenena polluerent, multorum cetus antistitum in unum Deo conspirante collectus, hominem uel potius pestem, que superne displicuit maiestati, etiam pure mentis propria cercitione damnauit. Eos quoque quos aliene presumptionis error attraxerat, portu primo proposito penitendi, si reuerti cuperent intra tempus ad religionis tramitem destitutum [1 1Kb] , pari uigoris admonitione compescuit. Sed suis institutis iniquitas delectatur, et semetipsam non deserit, cum semel precipitata corruerit. Idem namque Maximianus ceptam nutrit audaciam, et alios sibimet consociat ad furorem. Inter quos etiam Felicianus quidam, qui primo recta sectatus, deprauationis huius attaminatione fuscatus, in Mustitana positus ciuitate, Deo omnipotenti parietes consecratos, et Ecclesiam uenerandam quasi quadam obsessione credidit retinendam. Hunc etiam Pretextatus in Assuritanis partibus imitatur. Sed cum equitatis tue innotesceret potestati consortium sacerdotum, iussisti, ut gesta testantur  , exploso omni contradictionis effectu, sacratissimis sacerdotibus a profanis mentibus ecclesias uindicatas oportere restitui. uides nempe usque ad huius postulationis diem ab illo prestitute dilationis, quod trium fere mensium tempus effluxerit. Producitur autem iste conflictus, quantum ex gestis proconsularibus et municipalibus indagare potuimus, usque ad Theodorum proconsulem, hoc est, usque ad anni alterius diem undecimum calendas ianuarii. Quo die clerici et seniores agentes sub Rogato episcopo, qui in locum damnati Pretextati Assuritani fuerat subrogatus, allegauerunt memorati proconsulis iussionem, cum aforis erant a communione uestra, et eiusdem communionis uestre inimici in iudiciis publicis arguebantur, et expellendi de locis Deo summo consecratis tanquam sacrilegi petebantur.

CAPUT LuII.---63. Ex quolibet ergo numero fuerint , qui intra constitutum dilationis diem communioni se uestre non reddiderunt [2 1Kb] ; quomodo cum iis quos extra communionem uestram baptizauerunt, non expiatis alio Baptismate, redierunt? In quo facto non uos reprehendimus, quod Baptismum Christi nequaquam sacrilegum etiam in schismate sacrilego cognouistis; quod hominum peruersitate correcta, illud quod etiam in peruersis rectum fuerat, approbastis; quod humana uitia cum diuinis signaculis non confudistis; quod dona Ecclesie, que preter Ecclesiam quoque haberi et dari ad habentium et accipientium supplicium potuerunt, nec in damnatis damnanda, nec in receptis mutanda censuistis.

CAPUT LuIII.---64. Nec illud reprehendimus, quod eosdem ipsos famosi criminis reos, et post sententiam damnationis ipsorum, et post dilationis diem aliis constitutum, tamen propter populus infirmos qui eis adheserunt, recordantes, credo, patrisfamilias sollicitudinem, ne simul cum zizaniis  eradicaretur et triticum, sine aliqua detractione [1 1Kb] colligendos, et ipsa abundantia caritatis expiandos esse credidistis. Nec illud reprehendimus, quod eos, cum adhuc famosi schismatis sacrilegio tenerentur, etiam per terrenas potestates persecuti estis. Fiebat enim hoc, quantum res ipsa consecuta indicauit, corrigendi studio, non nocendi, ut illis molestiis agitati, suum scelus cogitare cogerentur, et repressis animositatis furiis emendare. Sed quia ista non reprehendimus, ideo uestri schismatis crimen iure culpamus, merito detestamur, omni ratione conuincimus, quo uos a nobis, imo ab orbis terrarum catholica communione separatis, talia nobis obiiciendo, quali uos in causa Maximianensium fecisse, negare, ut arbitror, non potestis. Si enim Baptismus Christi est, et ideo nullo modo destruendus, qui datus est per Felicianum et Pretextatum, cum separati a uobis Maximiano coniungerentur, cum illo a uobis pro nefarii schismatis crimine condemnati; quomodo non est Baptismus Christi, uel quomodo destruendus est, qui datur in Ecclesia, que ramos suos, ut uerbis Cypriani utar, per uniuersam terram copia ubertatis extendit : qui postremo datur in illis Ecclesiis, quas nunquam in Litteris apostolicis recitare cessatis, nunquam damnastis [2 1Kb] ? Si damnatos in integrum restituere placuit pro resarcienda parte Donati; quid uos offendit toto orbe diffusa unitas Christi, que uel damnare non potuit inauditos, uel omnino nec damnauit nec absoluit incognitos, uel innocentes credidit quos didicit absolutos? Si discissos a uobis Maximianenses per iussa iudicum persequendo sedibus expulistis; quid uos per imperatores, qui eosdem iudices mittunt, indigna [3 1Kb] pati querimini, qui uos ab eius Ecclesia de quo scriptum est quod adorabunt eum omnes reges terre, omnes gentes seruient illi, et quod dominabitur a mari usque ad mare, et a flumine usque ad terminos orbis terre , nefario schismate discidistis?

CAPUT LIX.---65. Ecce iam non dico, si persecutionem facere non licet, fecit Optatus; ne adhuc dicas non pertinere ad uestros, quidquid Optatus eis ignorantibus fecit; cum ipsi dicere non permittant terras ab Africa remotissimas. Qui traditores in Africa fuerint, quid mali Afri episcopi fecerint, ignoramus: sed plane dico, si persecutionem facere non licet, uestri Maximianensibus, ita ut non possitis negare, fecerunt. Si persecutionem qui patiuntur innocentes sunt, passi sunt Maximianenses. Numquid et nunc dicturus es, Basilicam uel speluncam Maximiani populus nullo nostrorum auctore destruxit? Quanquam si cuius communionis turba illa fuerit inquiratur , ipsi reperientur forsitan uestri, aut certe uestris adiuuando permixti. Sed quid ad nos? Respondes enim, Non fecimus, non immisimus,  quinam illi fuerunt ignoramus: persecutionem tamen a quibuscumque passum eum quem fateris [1 1Kb] iniustum, quoniam clara res est; ea que patimini, uos iustos demonstrare non possunt. Sed a quibus etiam Maximianenses persecutionem passi sunt, proconsularia gesta testantur. Instructi sunt aduocati, adita iudicia [2 1Kb] , et tanquam in hereticos excitata. Illi sibi tuitionem possidentibus postulabant. Allegabant uestri Bagaiense concilium, et damnatos flagitabant [3 1Kb] sacris edibus pelli, instabatur, dicta causa est; cum eo presente Saluium Membresitanum [4 1Kb] hereticum ostendistis, uicistis, expulistis. Persecutionem igitur illos passos esse, uos fecisse uideo. Iustos quero, uos esse perhibetis. Ego concludo: Non ergo qui eam patitur, consequenter iustus; nec qui facit, consequenter iniustus est.

CAPUT LX.---66. Tu rursus artes dialecticas accusabis: me tamen uerum dicere saltem tacitus approbabis, et eliges tuam sententiam potius corrigere, qua nullam iustam persecutionem esse dixisti, quam Maximianensium persecutores dicere iniustos, quos uestros esse tandem gestis proconsularibus agnouisti. Non sane sine fructu schismaticorum uestrorum persecuti estis errorem: nam Felicianum et Pretextatum eodem conflictu et molestiis correxistis; et Optatum quidem Gildonianum grauiora exitia comminantem, Mustitani et Assuritani, sicut ab eis quoque presens audiui, timuisse dicuntur, et suos episcopos cegisse ut ad Primiani communionem reuerterentur. Sed cum hoc Optatus nullis gestis publicis exegerit; utquid agam talibus aduersus uos, paratos negare quidquid negare potueritis? Acta exstant proconsularia et municipalia, quibus recitatis ostendimus, quanta ui memorati a uestris ut locis cederent urgebantur [5 1Kb] . Non culpamus, non inuidemus: non frustra laborastis, non incassum terruistis, non inaniter agitastis: displicuit eis afflictis animositas sua; fracti sunt, emendati sunt, correcti ac recepti sunt, post suam damnationem, post aliorum dilationem, post uestram persecutionem. Recepti sunt autem sicut fuerant, honorati, nulla penitentie grauioris humiliatione [6 1Kb] uel expiati uel degradati, nec ipsi nec illi cum quibus recepti sunt, quos secum separauerant contra uos, baptizauerant extra uos, quos rebaptizauerant fortasse post uos.

CAPUT LXI.---67. Nihil habetis iam unde caliginosa mendacia hominibus ignaris de rebus longe preteritis ingeratis. Quod uestri apud Constantinum tunc imperatorem accusauerunt Cecilianum, publica monimenta proclamant; dictam esse causam, et ad debitum  finem esse perductam, usque ad purgationem Felicis Aptugnensis ordinatoris Ceciliani, quem in concilio Carthaginensi malorum omnium fontem dixerunt, et apud eumdem Constantinum, sicut scriptis suis ipse indicat, assiduis interpellationibus accusarunt, proconsularia testantur archiua. Resistitis, reclamatis, repugnatis apertissime ueritati. Dicitis etiam transmarinos iudices a Ceciliano esse corruptos, ipsum Imperatorem nescio qua gratia deprauatum. Eo quippe est impudentior uictus accusator, quo fit etiam iudicis calumniator. uerumtamen inter omnia illa uestra mendacia, quibus transmarinis iudicibus calumniamini, saltem hoc obtinemus, quod primi maiores uestri ad Imperatorem causam istam detulerunt, primi apud Imperatorem Cecilianum et eius ordinatorem accusauerunt, primi apud Imperatorem Cecilianum et eius socios persecuti sunt: unde nobis, sicut uobis uidetur, grauissimam concitatis inuidiam, quia uicti patimini quod uictores utique faceretis; uelut si Danielem criminari uellent, quia illo innocente liberato, ipsi ab eis leonibus consumpti sunt, a quibus eum per calumniam consumi uoluerunt [1 1Kb] . Obtinemus etiam: quodlibet de iudicibus; [  presens iudicio transmarino absolutus est Cecilianus;] quodlibet de ipso, apud quem maiores uestri Cecilianum accusauerunt, cuius postremo iudicium episcopali prelatum iudicio delegerunt, Constantino imperatore tanquam corrupto gratia, siue sentiatis siue fingatis: omnes tamen qui tunc erant uel in propinquis uel in remotis terris tam longe lateque diffusi catholici Christiani, ad quos fama de Ceciliano et collegis eius potuit peruenire, non debuisse accusatoribus uictis, sed ecclesiasticis iudicibus credere: ubi enim iudices omnes esse non possumus, melius his qui esse potuerunt iudicibus credimus, quam credendo litigatoribus uictis, quorum esse iudices non potuimus, de ipsis iudicare iudicibus audeamus.

CAPUT LXII.---68. Proinde, quoniam illi quibus accusantibus presens absolutus est Cecilianus, non solum eos a quibus absolutus est [2 1Kb] , uerum etiam omnes Christianos catholicos in quibuslibet gentibus constitutos, qui uel illam dissensionem Afrorum penitus nescierunt, uel in ea iudicibus, sicut eis uisum est, quo periculo pronuntiantibus, quam uictis accusatoribus credere maluerunt, Ceciliani criminibus uel fictis, uel certe non probatis, perfundere audacissima improbitate conati sunt, et omnes negare esse christianos: missa est uobis tandem aliquando Maximianensium causa, in qua ipsi damnarent, ipsi damnatos persequerentur, ipsi persecutos in eodem honore reciperent, ipsi Baptismum damnatorum acceptarent; ut qui innocentes ausi sunt accusare, innocentes cogerentur absoluere; non quos innocentes  esse crediderant, sed quos, ut dicunt, Dei presidentis arbitrio, ueridico plenarii concilii sui ore damnauerunt. Quis cuiquam dixit aliquando, Quoniam iudici absoluenti potius quam mihi accusanti credidisti, reus es cum ipsis quos accusaui? Et hoc tamen orbi christiano dicitur: quod si uni homini diceretur, non dico iniquissimum, sed insanissimum uideretur. O rem mirabiliter indignam! Accusarunt Afros crimine traditionis, accusatos transmarini iudices absoluerunt, et traditores facti sunt populi gentium, quia iudicibus absoluentibus potius quam accusatoribus criminantibus crediderunt!

CAPUT LXIII.---69. Merito tibi est, pars Donati, Maximianensium causa propinata. Bibe calicem de manu Domini corripientis et admonentis. Si intelligis et acquiescis, misericordia est ista emendantis, ne incidas in iudicium punientis. Tibi dicitur, Superba et dura ceruice, reconciliare christianis usquequaque populis a te inique accusatis, saltem iam tuis reconciliata [1 1Kb] damnatis. Quid rescindis Baptisma Christi in illis uel ex illis Ecclesiis, quas Apostoli fundauerunt? Iam Baptisma recepisti, quod tui damnati, antequam tibi reconciliarentur, dederunt. Quid de persecutione quam pateris, gloriaris? Si iustitie signum est, iustior est pars Maximiani. Nam et a te passa est, et patitur: et cum eo [2 1Kb] audite Psalmum diuinum, Nolite esse sicut equus et mulus non habentes intellectum . Persecutores enim uestros nos dicitis, cum uos saluos fieri cupientes, uestra que sanari uolumus, uulnera [3 1Kb] medicinaliter persequamur: unde a clericis et Circumcellionibus, tanquam dentibus et calcibus uestris, grauiter, dum uos curamus, affligimur. Nolite esse ingrati tali medicine, quam estis imitati. Et uos Felicianum et Pretextatum persecutionibus correxistis: atque utinam totum corrigeretis; et sicut illi ad uos, ita illi et uos ad matrem Catholicam rediretis!

70. Contra quam, frater Cresconi, tanta es elatus audacia, ut a me commemorata etiam illa diuina testimonia refellere conareris, et obstrepere Dei uocibus. Hoc enim posui in illa epistola, contra quam loqueris , quod in sancto Libro est de semine Abrahe, ad illum patrem nostrum Deo dicente, In semine tuo benedicentur omnes gentes . Quod testamentum appellat Apostolus, dicens: Fratres, secundum hominem dico, tamen hominis confirmatum testamentum nemo irritum facit aut superordinat. Abrahe dicte sunt promissiones et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus . Huius seminis fecunditas tam copiosa promissa est, ut diceretur ei, Sic erit semen tuum sicut stelle celi, et sicut arena maris que non potest dinumerari . Huic tu multiplicationi atque ubertati [4 1Kb] Ecclesie, que toto  orbe dilatatur, que prophetata sic creditur, sic omnium etiam infidelium oculis exhibetur, ut claudat etiam ora Paganorum, qui aduersus eam paucissimi remanserunt, partem Donati audes preponere, dicens quod et preter Africam nescio quos habeatis, quibus tamen non apparentibus, ex Africa uos solere mittere episcopos non negatis, unum, aut duos, aut ut multum tres: et argumentaris inaniter contra euidentissimam ueritatem, quod ideo nobis non totus orbis communicet, quia uel adhuc multe sunt gentium barbararum que in Christum nondum crediderunt, uel sub nomine Christi hereses multe a communione nostre societatis aliene.

CAPUT LXIu.---71. Nec attendis, nec saltem ab scientibus queris, quam multe ipsarum barbararum gentium quas commemorasti, Christi iam nomini mancipate sint, et quemadmodum in ceteras Euangelium crescendo fructificare non cesset, donec in omnibus cum fuerit predicatum, ueniat finis. Sic enim Dominus ait: Et predicabitur hoc Euangelium in uniuerso orbe, in testimonium omnibus gentibus; et tunc ueniet finis . Nisi forte etiam in tantum uos precipitat insana superbia, ut hoc quod predictum est, de parte Donati putetis incipiendum, non ex illis Ecclesiis quas Apostoli plantauerunt, quibus non communicat pars Donati. An et ipsas ut mundum impleat rebaptizare conabitur, cum Catholica per cuncta crescente, illa et in ipsa Africa quotidie minuatur? O uesana peruersitas hominum! Laudari te credis, de Christo credendo quod non uides; et damnari te non credis, de Ecclesia negando quod uides; cum illud caput in celo sit, hoc corpus in terra?

72. Agnoscis Christum in eo quod scriptum est, Exaltare super celos, Deus: et non agnoscis Ecclesiam in eo quod sequitur, Et super omnem terram gloria tua ? Agnoscis Christum in eo quod scriptum est, Foderunt manus meas et pedes meos, dinumerauerunt omnia ossa mea; ipsi uero considerauerunt et conspexerunt me: diuiserunt sibi uestimenta mea, et super uestem meam miserunt sortem: et non agnoscis Ecclesiam in eo quod paulo post sequitur, Commemorabuntur et conuertentur ad Dominum uniuersi fines terre; et adorabunt in conspectu eius uniuerse patrie gentium [1 1Kb] ? Agnoscis Christum in eo quod scriptum est, Deus, iudicium tuum regi da, et iustitiam tuam filio regis: et non agnoscis Ecclesiam in eo quod Psalmus ipse testatur, Dominabitur a mari usque ad mare, et a flumine usque ad terminos orbis terre: coram illo decident Aethiopes, et inimici eius terram lingent. Reges Tharsis et insule munera offerent, reges Arabum et Saba dona adducent; et adorabunt eum omnes reges terre, omnes gentes seruient ei ? Agnoscis Christum ubi dicitur ad Iudeos, Non est mihi uoluntas in uobis, dicit Dominus omnipotens, nec accipiam sacrificia de manibus  uestris; quia utique Christi aduentus abstulit illa omnia sacrificia Iudeorum: et non agnoscis Ecclesiam in eo quod sequitur, Quoniam ab ortu solis usque ad occasum, glorificatum est nomen meum in gentibus [1 1Kb] , dicit Dominus omnipotens ? Agnoscis Christum in eo quod dicit propheta, Sicut ouis ad immolandum ductus est , et cetera que ibi de illo tanquam in Euangelio leguntur: et non agnoscis Ecclesiam in eo quod paulo post dicit, Letare, sterilis, que non paris; erumpe et clama, que non parturis: quoniam multi filii deserte, magis quam eius que habet uirum. Dixit enim Dominus: Dilata locum tabernaculi tui, et aulas tuas confige; non est quod parcas, porrige longius funiculos, palos ualidos confirma, etiam atque etiam in dexteram atque sinistram extendens. Semen enim tuum hereditabit gentes; et ciuitates que deserte erant, inhabitabis. Non est quod metuas; preualebis enim: nec erubescas quod detestabilis fueris; confusionem enim in perpetuum obliuisceris, ignominie uiduitatis tue non eris memor: quoniam ego sum Dominus qui facio te, Dominus nomen ei; et qui eruit te, ipse Deus Isrel uniuerse terre uocabitur .

CAPUT LXu.---73. In his certe Litteris sanctis Ecclesiam dicit Cyprianus, ut diceret: Sic Ecclesia Domini luce perfusa, per orbem totum radios suos porrexit, ramos suos per uniuersam terram copia ubertatis extendit . Huic, Cresconi, tante manifestationi diuinorum eloquiorum calumniaris, intuendo residua gentium, que nondum occupauit Ecclesia; et quanta occupauerit, unde ad residua tenenda quotidie diffunditur, non attendis. Quomodo enim prophetiarum istarum futuram perfectionem non negas, qui tantum prouectum, cui debetur ipsa perfectio, negare non dubitas, non dico aduersus uoces diuinas, sed iam et aduersus tuas? Nam et de te ui magna ipsius ueritatis expressum est, ut diceres nesciens, uel non attendens quid dixeris, quod in Christianum nomen totus quotidie uertitur mundus. Cur ergo huic Ecclesie, que toto mundo crescendo dilatatur, non communicat pars Donati? uidelicet ne a peccatoribus polluatur. Et ubi est quod non istam uestram, que in Africa remanens orbi terrarum calumniatur, aut ex Africa in paucis latentibus peregrinatur, sed illam que ramos suos per uniuersam terram copia ubertatis extendit, noluit deseri Cyprianus, etiamsi in eius communione non tantum sint, uerum appareant peccatores, dicens, Nam etsi uidentur in Ecclesia esse zizania, non tamen impediri debet uel fides, uel caritas nostra; ut quoniam zizania esse in Ecclesia cernimus, ipsi de Ecclesia recedamus .

CAPUT LXuI.---74. Hic et tu responde, si tibi placet ueri aliquid respondere, et quomodo implebitur quod scriptum est, Filius malus ipse se iustum dicit, exitum autem suum non abluit ? Da ergo filium malum [2 1Kb] , Maximianenses damnet et  persequatur, damnatis et persecutis reconcilietur; uel sic conuincatur, uel sic confundatur, uel sic corrigatur. Quomodo, inquis, totus orbis communione uestra plenus est, ubi tam multe sunt hereses, quarum uobis nulla communicat? Imo non tantum hereticis, uerum etiam ceteris hominibus malis plenus est orbis, et sanctis ac fidelibus Dei seruis plenus est orbis: quia et mare plenum est amaris fluctibus, plenum est et dulcibus piscibus.

75. In paucis, inquis, frequenter est ueritas; errare multorum est. Et ne uerbis tuis tante illius sterilis fecunditati contradicere uidereris cui dictum est, Multi filii deserte, magis quam eius que habet uirum: adhibuisti ex Euangelio testimonium, Quoniam pauci sunt qui saluantur . Solue ergo questionem, quomodo ipse Dominus dicat, Quam arcta et angusta est uia que ducit ad uitam, et pauci sunt qui inueniunt eam ! et idem ipse alibi dicat, Multi ab oriente et occidente uenient, et recumbent cum Abraham et Isaac et Iacob in regno celorum ; quomodo etiam in Apocalypsi demonstretur eorum multitudo, quam numerare nemo poterat ex omni gente et tribu et lingua, habentium stolas albas, palmasque ferentium, qui pressuras propter fidem Christi sustinuerant : quomodo iidem sint pauci qui multi. Neque enim alterum horum est uerum, alterum falsum, cum sit utrumque diuina ueritate prolatum, nisi quia iidem ipsi boni uerique Christiani, qui per se ipsos multi sunt, in comparatione malorum falsorumque itidem pauci sunt. Sic multa grana quibus horrea magna complentur, pauca dicimus in comparatione palearum. Sic etiam, ut de ipso Dei testamento dicam, quod factum est ad Abraham de semine eius quod est Christus, multe sunt stelle quas numerare non possumus, quibus tam grande celum undique circumfulget, et paucas dicimus in comparatione arene maris. Forte stelle significauerunt spirituales Christianos, maris autem arena carnales, per quos et ex quibus etiam hereses et schismata fiunt: utroque tamen genere plenus est mundus, quia idem Dominus dicit, Ager est hic mundus; et tu ipse tibi ueritate extorquente dixisti, In nomen christianum totus quotidie uertitur mundus. Per totum igitur agrum, hoc est, per totum mundum frumenta, per totum zizania; quia de utroque dixit qui falli non potest, Sinite utraque crescere usque ad messem .

CAPUT LXuII.---76. Cohibeant itaque se frumentorum per totum mundum tanta ubertate crescentium impii desertores, et non audeant de quorumdam zizaniorum separatorum paucitate gloriari. Quod si gloriantur, etiam in hoc ipso procedunt aduersus eos iidem illi Maximianenses, iudicio [1 1Kb] diuino, ad eos in omnibus confundendos, et, si sapiant, corrigendos appositi: quos multo pauciores prefidentia  multitudinis sue persecuti sunt, et persequendo ad suam communionem aliquos eorum denuo conuerterunt, ac sic ceteros iustissimos, quo [1 1Kb] paucissimos reliquerunt.

77. Non, inquis, communicat Oriens Africe, nec Africa Orienti. Non sane, sed in paleis hereticis ab area dominica separatis: in frumentis autem catholicis et interioribus paleis omnino communicat Oriens Africe, et Africa Orienti. Alii quippe hic, alii uero alibi atque alibi heretici cum diffusa ubique catholica unitate confligunt. Ubique est enim illa de qua exierunt, qui esse ubique minime potuerunt, dicentes secundum id quod de illis predictum est, Ecce hic est Christus, ecce illic : alii hoc loco, alio alii uariarum presumptionum, uel potius amputationum proprias particulas ostendentes, atque impia superbia radicem unde fracti sunt abnegantes. Huic ergo Ecclesie, que copiosis successibus, cum dilatatur toto orbe terrarum, ex omni gente, tribu et lingua, parit multitudinem candidatorum et palmatorum, sicut in Apocalypsi scriptum est, quam nemo numerare potest: huic, inquam, Ecclesie cui partem Donati non communicare manifestum est, maiores uestri probare debuerunt, quecumque uera documenta de traditoribus habuerunt. Quod si fecissent, ipsi in illa essent, extra illam uero illi quos accusassent: nunc autem cum accusatos in illa permansisse uideamus, quid boni de accusatoribus sentire debemus, quos extra illam uidemus? Ac per hoc in illa quadripartita distributione, ubi dixi, cum de traditoribus proferuntur ex utraque parte documenta, aut utraque uera esse, aut utraque falsa, aut nostra uera et uestra falsa, aut nostra falsa et uestra uera ; cum uideres in superioribus tribus uos facillime superari, frustra tibi hoc extremum, quasi qua euaderes, elegisti. Quamuis enim quam impudenter dicatur aduertas; tamen ea ipsa uera uestra, si qua essent humana documenta, illi Ecclesie probari debuerunt, quam probant documenta diuina.

CAPUT LXuIII.---78. Dic mihi, obsecro te; sed noli offundere nebulas imperitis, ut quoniam traditores accusatos non uales conuincere, identidem uelis artes dialecticas accusare: dic ergo, rogo te, causa ista uestra cum ueris documentis uestris perducta est ad iudicium transmarinarum Ecclesiarum labore apostolico fundatarum, an non est perducta? Si perducta est, uicistis in eo iudicio, an uicti estis? Si uicisse uos dicitis, cur eis Ecclesiis, in quarum iudicio uicistis, non communicatis? Si autem  uicti estis, quid nobiscum uel mala uel bona causa perdita litigatis, id habentes maximum crimen, quod crimine traditorum quos in iudicio transmarinarum Ecclesiarum etiam uera documenta proferentes conuincere minime potuistis, orbem christianum perfunditis, quia in ea causa in qua interesse non potuit, elegit iudicibus  credere, non accusatoribus uictis? Non itaque ideo rei estis, quia bonam causam, ut secundum uos loquar, in transmarino iudicio perdidistis: sed quia crimen reorum, atque, ut nimium uobis cedatur, et iudicum, tot innocentibus populis christianis per tot gentes longe lateque diffusis, obiicere minime dubitatis. Quorum communioni tanquam frumentis dominicis coherendo, et illos uiros, sicut dicitis, traditores, et illos malos, sicut arbitramini, iudices, secundum euangelicas Litteras, etiam monente Cypriano, usque ad tempus uentilationis, tanquam paleam tolerare debuistis, ne aream deserendo periretis. Si autem causa illa uestra cum ueris, quod tibi elegisti, documentis suis ad iudicium transmarinarum Ecclesiarum non est perducta; quomodo ab eis potuerunt tot episcopi in suis plebibus constituti causa incognita, et ad se omnino non delata, iure damnari? Aut quomodo debuerunt Afri Christiani, non dico illi qui eos putauerunt innocentes, uerum etiam illi si qui eos nouerant traditores, propter zizania que in Ecclesia esse cernebant, a frumentorum tam longe lateque crescentium, et hos ignorantium, tam manifesta innocentia separari, ut propter crimen alienum, quo pro unitate tolerato non macularentur, uiolate ipsius unitatis crimine damnarentur?

CAPUT LXIX.---79. Quid tibi ergo ad causam prodest, hoc ex illis quatuor propositis elegisse, ut uestra documenta sint uera, contra uestros autem que proferimus, falsa esse deputentur. Ecce et hic uinceris; quoniam ueris que putas documentis tuis, non potuerunt, ubi debuerunt, conuinci traditores; siue a uestris eadem documenta occulta sint, siue ipsi traditores qualibet astutia se iudicibus occultauerint, siue ab ipsis prauis iudicibus occultati sint [1 1Kb] . Semen Abrahe respice, quod in testamento Dei per omnes gentes crescit sicut stelle celi, et sicut arena maris ; et utrum propter occultata quibuslibet causis nescio qua Africana zizania, tam copiosa messis per agrum mundum perire potuerit, aude dicere, aude credere, aude, si ullus in te Dei timor est, cogitare.

80. Exaggeras persecutiones quas uos pati dicitis, quibus in tam sacrilega et manifesta obstinatione aduersus pacem sancte Ecclesie rebellantibus mirabili mansuetudine parcitur: et dicis in primis partibus epistole tue, quod imperatori Constantino Ceciliani crimen cum fieret manifestum, ipse quoque eum, ut Brixie [2 1Kb] in exsilio degeret, sua sententia condemnauit. In quo te quis dubitet uel falli, uel fallere; quando et Felicem Aptugnensem commemorasti in iudicio proconsulis a uincentio nescio quo de traditione conuictum?

CAPUT LXX.---Ecce ego insero sententiam Aeliani proconsulis, qua purgatus atque absolutus est Felix. Si tota gesta uis legere, ex archiuo proconsulis accipe. Aelianus proconsul dixit: Ex professione Ceciliani, qui acta falsa [3 1Kb] esse dicit, atque epistole plurima  addita, manifestum est qua uoluntate hec gesserit Ingentius; et ideo recipietur in carcerem: est enim arctiori interrogationi necessarius. Felicem autem religiosum episcopum liberum esse ab exustione Instrumentorum deificorum manifestum est; cum nemo in eum aliquid probare potuerit, quod religiosas Scripturas tradiderit, uel exusserit. Omnium enim interrogatio supra scripta manifesta est, nullas Scripturas deificas uel inuentas, uel corruptas, uel incensas fuisse. Hoc actis continetur, quod Felix episcopus religiosus illis temporibus nec presens fuerit, neque conscientiam commodauerit, neque tale aliquid fieri iusserit.

81. Insero etiam rescriptum imperatoris Constantini ad Probianum idipsum attestantis, et quam molesti apud cum maiores uestri accusatores innocentium fuerint, ostendentis. Imperatores Cesares Flauii, Constantinus, et Maximianus [1 1Kb] , et ualerius Licinianus Licinius ad Probianum proconsulem Africe. Aelianus predecessor tuus, merito, cum uir perfectissimus, uerus, uicarius prefectorum tunc per Africam nostram incommoda ualetudine teneretur, eiusdem partibus functus inter cetera etiam id negotium, uel inuidiam que de Ceciliano episcopo, et Ecclesia catholica [2 1Kb] uidetur esse commota, ad examen suum atque iussionem credidit esse reuocandam. Etenim cum iam Superium centurionem [3 1Kb] , et Cecilianum magistratum Aptugnitanorum, et Saturninum excuratorem, et Calibium [4 1Kb] iuniorem, eiusdem ciuitatis curatorem, atque Solonem [5 1Kb] seruum publicum supra scripte ciuitatis, presentes esse fecisset, audientiam prebuit competentem: adeo ut, cum Ceciliano fuisset obiectum quod a Felice eidem episcopatus uideretur esse delatus, cui diuinarum Scripturarum proditio atque exustio uideretur obiecta, innocentem de eo Felicem fuisse constiterit. Denique cum Maximus Ingentium decurionem Ziquensium ciuitatis epistolam Ceciliani exduumuiri falsasse contenderet, eumdem ipsum Ingentium suspensum actis que suberant peruidimus, et ideo minime tortum, quod se decurionem Ziquensium ciuitatis esse asseuerauerit. Unde uolumus eumdem ipsum Ingentium sub idonea prosecutione ad comitatum meum Constantini Augusti mittas, ut illis qui in presentiarum agunt, atque diuturnis diebus [6 1Kb] interpellare non desinunt, audientibus, et coram assistentibus apparere et intimari possit, frustra eos Ceciliano episcopo inuidiam comparare, atque aduersus eum uiolenter insurgere uoluisse. Ita enim fiet ut omissis, sicuti oportet, eiusmodi contentionibus, populus sine dissensione aliqua, religioni proprie cum debita ueneratione deseruiat.

 CAPUT LXXI.---82. Insero adhuc et uerba Constantini ex litteris eius ad Eumalium [1 1Kb] uicarium, ubi se inter partes cognouisse, et innocentem Cecilianum comperisse testatur. Cum enim narrasset in his que supra locutus est, quemadmodum ad iudicium eius post episcopalia iudicia partes perducte fuerint: In quo peruidi, inquit, Cecilianum uirum omni innocentia preditum, ac debita religionis sue officia seruantem, eique ita ut oportuit seruientem: nec ullum in eo crimen reperiri potuisse, eidem apparuit, sicut absenti fuerat aduersariorum suorum simulatione compositum.

83. Tu quare non inseruisti sententiam Constantini, qua eum dicis esse damnatum, et Brixie in exsilio constitutum, uir disertissime? Quanto congruentius hanc inseruisses, quam nescio quid de Sardicensi concilio, quod nec ad uos, nec ad causam que inter nos est et uos, omnino pertinere monstratur? Cur enim fuerit Brixie Cecilianus, quod uos calumniosissime appellatis exsilium, cum suam presentiam maluit Ecclesie deesse quam pacem, quid a me opus est dici; cum tu interim damnantis imperatoris sententiam nullam recitas, et damnatum ab imperatore Cecilianum tam temere, non dico audiendum uel dicendum, sed etiam scribendum putas? uerumtamen secundum uerba tua, ecce in exsilio uideo Cecilianum imperatore damnante, saltem responde quo accusante: et modo me interroga, quod in epistola tua post multa similiter inane [2 1Kb] posuisti, Quis prolato testamento minus consentit? qui persecutionem patitur, an qui facit? Hec certe uerba tua sunt. Aspice ergo Cecilianum persecutionem passum, et, sicut ipse dixisti, in exsilio constitutum. Aspice etiam uestros, sicut suis uerbis imperator ipse testatur, aduersus Cecilianum diuturnis diebus interpellare non desistentes: et eisdem ipsis uerbis tuis interroganti mihi responde, Quis minus testamento prolato consentit? qui persecutionem patitur, an qui facit? Diligenter autem perlectis omnibus, inuenies Cecilianum a uestris etiam apud imperatorem persecutionem passum: sed non inuenies ab imperatore damnatum, imo etiam inuenies absolutum.

CAPUT LXXII.---84. Porro, si quod tibi pro magno elegisti, ut de criminibus traditorum [3 1Kb] que uos profertis documenta uera sint, que autem nos proferimus falsa sint; etiam in eo uos ueritas Dei superat, que sicut predixit, ita reddit Ecclesiam in uniuerso mundo fructificantem atque crescentem: quia nichil ei preiudicant alienorum criminum licet uera documenta, que propinquioribus episcopis transmarinis, per quos in longinquiores partes, siue transit talium rerum fama, siue non transit, aut non sunt demonstrata sicut debuerunt, aut non sunt credita quibus demonstrari potuerunt, aut credita et occultata nequaquam ad alios peruenerunt; nec quisquam uel unus homo, quanto minus tantus Christianorum  numerus in tot gentibus constitutus, reus potest esse participati sceleris alieni, siue uel nulla eius uera documenta cognouerit, uel eum simulata innocentia falsis documentis quisque fefellerit [1 1Kb] . Si ergo, ut dicere ceperam, in hoc quod tibi pro magno elegisti, ut que uos de traditoribus testimonia profertis, uera sint, que autem proferuntur contra uos, falsa sint, nichil ualetis aduersus Ecclesiam catholicam toto terrarum orbe diffusam, et aduersus prouidentiam Dei, qua in christianum nomen, ut tuis uerbis utar, totus quotidie uertitur mundus: quanto magis deficitis [2 1Kb] in accusationibus uestris, cum hanc ipsam traditionem, cuius nomen uelut horrentes qui hoc schisma fecerunt, a Christi corpore separatos se ipsos diabolo tradiderunt, multo probabilius, sicut in illis litteris dixi, et nunc dico, nos uobis obiicimus , a quibus nomina et crimina traditorum dici tantummodo audimus, nos autem et gesta ecclesiastica quibus de se ipsi confessi sunt  , et gesta municipalia quibus hoc fecisse leguntur  , ostendimus?

CAPUT LXXIII.---85. Tu uero callidus examinator appensorque uerborum, doces nos quid ualeat comparatiuus gradus, et tanquam uictor exsultas, quod non possem dicere, traditionem probabilius nos uobis obiicimus, nisi uos nobis eam probabiliter obiicere confiterer. Si enim uos, inquis, probabilius, nos ergo probabiliter. Et hoc doces, quia sic est probabiliter et probabilius, ut si dicas, uere et uerius; et quia gradus iste quod ante positum est auget, non quod ante dictum est improbat. Adiungis alia uerba, quibus hoc euidentius intelligamus; ac dicis, Sic est bene et melius, male et peius, horribiliter et horribilius: sic esse ostendens probabiliter et probabilius. Unde colligi putas, quia si ego probabilius quod falsum est obiicio, superest ut uos probabiliter quod uerum est obiecisse confirmes. Hic ego numquid dico, quod in questione uel disputatione ecclesiastica nos artificialia grammatice [3 1Kb] docere conaris, quid ualeat comparatiuus gradus, quia id quod ante positum est auget, non quod ante dictum est improbat? uideo enim quam hoc inepte tibi obiiciam: quod tu uidere noluisti, quando mihi anticategoriam uelut ex arte rhetorica obiiciendam putasti: quod genus questionis, ubi dicitur, Non ego feci, sed tu fecisti, etiam in auctoritate prophetica demonstraui .

CAPUT LXXIu.---86. Considera tamen diligentius, ne forte inuenias in latine locutionis auctoribus, quibus grammaticorum artificialia seruiunt, non semper istum gradum quod ante positum est augere, sed aliquando contrario superferri. Cuius locutionis exemplum interim mihi ex Apostoli Epistola occurrit, quam scripsit ad Hebreos. Cum enim loqueretur de benedictione terre, que accepta pluuia fructum reddit,  deinde subiecit: Proferens autem spinas et tribulos, reproba et maledictioni proxima est; cuius finis in ustionem. Quod ne illis quibus loquebatur optasse uideretur: Confisi sumus [1 1Kb] autem, inquit, de uobis, fratres karissimi, meliora et herentia saluti . Attendis certe quomodo hic dixerit, melliora: non quia bona erant que supra dixerat, proferre spinas et tribulos, et ustionem mereri; sed magis quia mala erant, ut illis deuitatis meliora eligerent et optarent, hoc est, bona tantis malis contraria. Sed forte Apostolum sic audiendum esse arbitraris, quemadmodum de se ipse dicit, tanquam hominem, et si imperitum sermone, sed non scientia : et ideo non uerborum in eo, sed rerum atque sententiarum auctoritatem putas esse sectandam, bona poni debuisse contendens, ubi posuit ipse meliora. Quid si et ego iam his litteris assuefactus, et illas quas puer didici oblitus, sic dixi, Obiicitis traditionem, hanc ipsam multo probabilius nos uobis obiicimus: tanquam dicerem, Probabiliter, comparatiuum pro positiuo ponens, non quia uos probabiliter, sed magis quia improbabiliter; sicut ille meliora, non quia illa erant bona, sed magis quia mala: tu quare tam temere concludis ex hoc confirmasse me, uos probabiliter, quia dixi nos probabilius?

CAPUT LXXu.---87. Quanquam nec secundum grammaticos in uerbo me errasse reprehenderes, si saltem uerborum ipsorum auctores uel attente legere, uel memoriter recolere uoluisses. Pueriles enim habent littere, sed non a puero imperito dictum,

Di meliora piis, erroremque hostibus illum!
Discissos nudis laniabant dentibus artus. 
Quomodo ergo meliora piis, quasi bona essent istis, ac non potius magna mala, qui discissos nudis laniabant dentibus artus? Iam uides certe, quia sicut iste piis potuit optare meliora, quamuis illa in quorum comparatione optabat, non essent bona; sic et ego potui dicere, traditionem probabilius uobis obiicimus, quamuis eam uos nobis non probabiliter obiiceretis. Ut omittam quia et probabile quando dicitur, non consequenter est uerum; cum ea dicuntur que fieri possunt ac solent, et ideo probantur, hoc est, approbantur et creduntur, etiamsi facta non sint: quod autem uerum est, cum ostenditur, necessario probabile est, et illo utique probabilius. Recole libros ubi uerba didicisti: quam te non fallam, profecto reperies.

CAPUT LXXuI.---Unde etiamsi uestros probabiliter nostris traditionem obiecisse concederem; non ideo uerum obiecisse, contenderem, et recte nos dicerem probabilius hanc obiicere: quandoquidem a uobis nominari tantum traditores solemus audire, nullis autem gestis uel ecclesiasticis, uel publicis, recitari demonstrarique confessos; a nobis autem proferri et gesta publica ubi uestri tradiderunt, et ecclesiastica ubi confessi Deo iudici derelicti sunt.

CAPUT LXXuII.---88. Sed non omitto tam manifestum  adiutorium tuum, quo nobis etiam nesciens plurimum faues, docendo regulas comparatiui gradus: Quia id quod ante positum est auget, non quod ante dictum est improbat. Secundum enim hanc regulam tuam, secundum quedam uerba tua in epistola tua, sine ulla difficultate obtinuimus causam nostram. Tu enim dixisti in primis partibus litterarum tuarum, uelut nostram pertinaciam criminando, tot documenta legalia, quod melius et uerius est, nobis persuadere non posse. Ubi ego concludo secundum artificialia tua, iam nos uerum et bonum tenere, si quod uerius et melius est, nobis persuaderi non potest. Cum ergo nos non rescindamus, ut secundum te loquar, uerius et melius Baptisma uestrum, quare uos rescinditis uerum et bonum nostrum? Item cum dixisses, Hoc et nos uolumus, ut Christus sit origo, et radix, caputque christiani: continuo subiecisti, sed querimus per quem hoc melius fiat. Quod dicendo utique concessisti, et per malum ministrum bene fieri, sed melius per bonum. Cum itaque nos non rescindimus Baptismum, quem per uestrum tanquam per bonum ministrum dari dicitis: quare uos rescinditis Baptismum, quem per nostrum tanquam per malum ministrum datum esse contenditis? Tu enim dixisti, Querimus per quem melius fiat. Et tua regula est, Quia gradus iste quod ante positum est auget. Unde si per uestrum, sicut putas, melius fit; ergo et per nostrum bene fit. Ac per hoc quando per nos baptizatum rebaptizatis, id quod ex ista tua regula bene factum esse conceditis, sacrilega presumptione rescinditis.

CAPUT LXXuIII.---89. uereor ne nimis urgeam uerecundiam tuam, si ostendam quam Ieuiter et scurriliter quedam etiam uerba mea, que translate posui, frontem pro pudore, os pro sermone, tridens telum pro tripartita oratione, tricipitem bestiam pro errore tribus calumniis aduersus tot populorum innocentiam seuiente , quasi urbanus et dicax exagitanda putaueris. Serua potius puerilia pueris. Neque enim me mouet quod Neptunium telum propter tridentem dicis episcopum non decere, cum sit et piscatorium [1 1Kb] , ac per hoc apostolicum, quos suos Apostolos Dominus piscatores hominum fecit . Nam et Deum nostrum Scriptura dicit et alas habere  et sagittas , nec tamen Cupidinem colimus.

90. Quin etiam me promissam in exordio lenitatem non seruasse reprehendis, eo quod Manicheorum facta mentione permotus dixerim, Sicut non potest, quod Dominus ait, satanas satanam excludere , ita non potest error Manicheorum Donatistarum errorem euertere : quasi Petilianum satane comparauerim, ac non errorem, cuius eum cupio laqueis expediri. Bene quod Apostolus nos aduersus tales calumnias communiuit eo ipso loco, ubi nos mites, patientes, et modestos esse admonet, quando aliquem dissentientem corripimus. Cum enim dixisset, Seruum autem  Domini litigare non oportet, sed esse mitem ad omnes, docibilem, patientem, in modestia corripientem diuersa sentientes: continuo subiunxit, Ne forte det illis Deus penitentiam ad agnoscendam ueritatem, et resipiscant de diaboli laqueis, captiuati ab ipso secundum ipsius uoluntatem . Ecce apostolica mansuetudo: cum quibus placide, patienter, modesteque agi precepit, eos ipsos dicit a diabolo captiuatos; nec tamen quam commendabat, amisit lenitatem [1 1Kb] , quia eam quam docebat, tacere noluit ueritatem.

CAPUT LXXIX.---91. Sed ipse uideris cuius partes agas, qui mea uerba uelut conuitiosa et seua criminando, eos quos ad disputandum conuenire non uis, ad litigandum niteris excitare. Nolo enim dicere, quia et te litigare delectat. Parcius quippe ac uerecundius, sed quasi ex obliquo mihi obiicis, que ad me omnino non pertinent. Quid enim iudicem de Manicheorum pestilentiosissima et Christianis omnibus anathemanda uanitate, si tantum dicere solerem, ac non etiam conscriptis libris multis multiplicibusque testarer; ne sic quidem esset aduersus me ullus calumnie uestre locus. Neque enim me Catholica falso a uobis argui miraretur, a quibus totus christianus orbis cum tot Ecclesiis etiam illis primis apostolico labore propagatis, falsis criminibus accusatur. Cum uero contra Manicheos, qui me adolescentulum aliquando deceperant, mea tanta scripta qui uoluerit legere possit, non usque adeo desipit, ut de me credat potius uerbis uestris, quam oculis et sensibus suis.

CAPUT LXXX.---92. Sed epistolam, inquis, principis uestri, qua nescio quid de te scripsit, cum te ordinari nollet, tenent non pauci nostrorum. Illam uero minime curarem, nec si eius a quo scripta dicitur, non perspicua pro nobis sententia legeretur, illam calumniam falsitatemque condemnans: quanto minus eam curat catholica Ecclesia, cuius causam contra uos agimus, cui tot diuinis testimoniis presidenti [2 1Kb] , nulla humana de quoquam homine testimonia seu uera seu falsa, qua gaudet auferunt ueritatem? Desine talibus: unus homo sum, Ecclesie inter nos agitur causa, non mea; Ecclesie, inquam, que in nullo homine spem ponere a suo didicit Redemptore. Quanquam nec de me ipso uobis, etiamsi meam conuersationem nossetis, recte crederetur inimicis mihi. Ad existimationem hominum magna testium qui me nouerunt, suppetit copia; ad Dei uero conspectum sola conscientia, quam contra uestras criminationes cum intrepidam geram, non me tamen sub oculis Omnipotentis iustificare audeo, magisque ab illo affluentem misericordie largitatem, quam iudicii summum  examen exspecto; cogitans quod scriptum est, Cum rex iustus sederit in throno, quis gloriabitur castum se habere cor? aut quis gloriabitur mundum se esse a peccato .

CAPUT LXXXI.---93. Sed quid ad rem cuius inter nos uertitur questio, qualis ipse sim? cum in area dominica sim stipula, si malus; granum, si bonus. uos tamen si grana essetis, paleam commixtam, sicut admonet etiam ipse Cyprianus, ante tempus uentilationis non refugeretis. Proinde nos, si quem reperimus in uobis notum hominem malum, recte uobis obiicimus. Ibi enim tota defensio uestra consistit, quia propterea uos separastis, ne alienorum peccatorum contagione periretis: unde nouum genus aree uos fecisse gloriamini, aut que solum triticum habeat, aut in qua solum triticum appareat, cui non sit necessarius uentilator, sed perscrutator. Nam et Parmenianus uester preclaram uestram munditiam uelut immunditie nostre a contrario comparans, ausus est interponere sententiam prophete Ieremie , ubi ait, Quid palee [1 1Kb] cum tritico ? Quod ille dixit, ut ipsa indicat lectio, aduersus eos qui diuinis oraculis sua somnia cequabant. Arrogantia tamen uestra et horrenda superbia Parmeniani litteris declaratur, ubi uos contra Scripturas diuinas, et contra monita Cypriani, ante ultimam uentilationem quam mundus exspectat, tanquam purgatum a palea triticum predicauit.

CAPUT LXXXII.---94. Quid ergo dignius aduersus hanc fallacissimam elationem, quam causa Maximianensium, uobis potuit procurari? Quecumque in nos dicere tanquam in traditores soletis, in Maximianenses, quos recepistis damnatos, quando damnati sunt, grauiora dixistis. De imperatoribus nobis tanquam persecutoribus facitis inuidiam: uos apud iudices, quos ipsi imperatores miserunt, Maximianensibus persecutionem fecistis. Baptismum Ecclesie dari extra Ecclesiam non posse contenditis: uos Baptismum, quem in crimine schismatis Maximianenses dederunt, in receptis eis quibus dederunt, non rescidistis. Si hec pro pace unitatis fieri debuerunt, unde nos accusetis non inuenitis: si autem non debuerunt, non nos accusetis [2 1Kb] , nisi uos ipsos damnaueritis. Nolo te per multa distendas; nam et ego possem breuiter ea que contra te dicta sunt, in memoriam reuocare: sed hinc solum cogita, Maximianensium causam tibi ante oculos pone [3 1Kb] ; si de hac nobis respondere potueris, aggredere cetera; si autem non potueris, melius quiescas quam calces aduersus stimulum iacias.



LIBER QUARTUS. Ad omnes rursum Epistole Cresconii partes respondet, obiectiones ipsius et calumnias singillatim ex sola Maximianensium causa refellens.


 CAPUT PRIMUM.---1. Quamuis iam tribus nec paruis uoluminibus epistole tue, Cresconi, diligenter satisque responderim, qua Petiliani litteras contra mea scripta, quibus refellebantur, defendendas putasti: tamen etiam hoc breuiori opere institui de sola causa Maximianensium tecum agere, et ex hac una ostendere omnia que in illa epistola posuisti, quam frustra, quam inaniter dixeris. Neque enim contemnendum est beneficium Dei, quod et ad nostre dispensationis compendium, et ad uestre correctionis, si sapiatis, adiutorium prestare dignatus est: qui nescientibus uobis, neque id agentibus nobis, ita uestrorum episcoporum mentibus dominatus est, ut qui orbem christianum per communionem Sacramentorum maculatum peccatis criminabantur alienis, quamuis etiam ipsis falsis et non probatis, in Maximiani causa cogerentur fateri, eorum quos damnauerunt, peccatis non fuisse maculatos in una Sacramentorum communione constitutos, eos quibus tanquam innocentibus ad reuertendum dilationem dederunt, et si non ordinatoribus Maximiani, tamen in eius parte constitutis damnatoribus Primiani: et qui Baptismum Christi nolebant agnoscere, nec in eis Ecclesiis datum quas Apostolorum labor propagauit atque fundauit, contendentes extra unam Ecclesiam Baptismum dari non posse, nosque culpantes quod per eos datum Baptismum non rescinderemus, quos esse in uera Ecclesia negaremus, susciperent in Maximiani sacrilego schismate baptizatos, et in eis Baptismum rescindere non auderent: et qui de legibus christianorum imperatorum, quibus eorum peruersitas corrigenda precipitur, nos tanquam crimine persecutionis accusant, adirent iudices ab ipsis imperatoribus missos, et Maximianum ac socios eius apud eos grauiter accusarent, et concilium quo eos damnauerunt, gestis proconsularibus allegarent, ac iussiones quibus illi sedibus pellerentur, efficacissimas impetrarent. His omnibus a se gestis, adhuc nebulas imperitis conantur offundere: non solum Scripturis sanctis, et priorum rerum gestarum quando se ab unitate separauerunt multis certisque documentis, uerum etiam recentissimis suis factis et exemplis euidentissime superati.

CAPUT II.---2. Hinc ergo tantum agam, hinc ad omnes epistole tue partes, quantum Dominus me adiuuat, sine ulla difficultate, imo cum magna facilitate respondeam. Ac primo illud quod tibi ipse contrarius eloquenter eloquentiam uituperare uoluisti, tanquam esset ueritatis inimica, et patrona potius falsitatis, ut eo modo me quasi eloquentem cauendum atque fugiendum ostenderes imperitis: si reuera tanta esset eloquentia mea, quantum mihi, quamuis accusatorie, tribuis [1 1Kb] ; nonne recitato decreto concilii Bagaiensis,  quo, sicut ibi scriptum est, Maximianum fidei emulum, ueritatis adulterum, Ecclesie matris inimicum, Dathe, Chore, et Abiron ministrum, de pacis gremio sententie fulmen excussit, laudare eloquentiam cogereris? Porro si mihi materies illa proponeretur, quando possem dicere, Licet uiperei seminis noxios partus uenenati uteri alueus diu texerit, et concepti sceleris uda coagula in aspidum membra tardo se calore uaporauerint; tamen conceptum uirus euanescente umbraculo occultari non potuit. Nam etsi sero, publicum facinus et parricidium suum feta scelerum uota pepererunt? Quando me in hec uerba exquirenda coarctarem? quando in exprimenda prouoluerem? quando tanto impetu, tanto sonitu in odium noxiorum lectoris uel auditoris animum concitarem? Num ideo hec in quos dicta sunt, minus ueraciter dicta sunt? Num hac eloquentia tanti concilii fides minuitur, uel labefactatur auctoritas? Nempe illud quo uisum est eloquentius, eo potissimum electum est, quod omnes esse suum uellent, quo uno trecentorum et decem ora tacentia personarent. Ecce eloquentia quam uituperasti, quam uelut seditiosam, et greco etiam nomine malitiose artificiosam [1 1Kb] , detestandam, uitandamque monuisti, tantum permulsit tot episcopos tuos, ut in plenario concilio suo nollet suam quisque proferre sententiam, sed unam que ab uno dici disertius ornatiusque potuit, eam cuncti facerent suam. Liceat igitur nobis sine inuidia non usquequaque impolite contra errores hominum disputare, si licuit tot ac tantis episcopis uestris ipsos homines tam diserte ornateque damnare.

CAPUT III.---3. Illud etiam quod studium pro ueritate certandi, quia sepe uoluimus cum uestris conferre, ut errore sublato, fraterna caritas pacis uinculo necteretur [2 1Kb] , contentionis et animositatis uitioso nomine reprehendis: nonne melius, obsecro te, causa ueritatis et unitatis pacificis uerbis et pacatioribus locis inter episcopos ageretur, quam in foro ab episcopis per aduocatos litigaretur? quod a partibus Primiani Carthaginensis episcopi uestri aduersus Maximianum, et aduersus eos qui cum illo Bagaiensi concilio damnati sunt apud legatum Carthaginis, et apud quatuor uel amplius proconsules factum est. Certe in collatione disputationis hoc cauendum est, ne prorumpatur in litem, et caueri a modestis ac mitibus et potest, et solet: cum uero aduocatis utrinque luctantibus in foro controuersia uertitur, iam procul dubio litigatur. Neque hoc in uestris reprehendo, si ad hoc non amore litigandi, sed consulendi necessitate compulsi sunt: uerumtamen admoneo te bono  ingenio preditum uirum, ut aduertas, ut sentias, ut intelligas eos qui forensem strepitum et iudiciaria iurgia, quibus accusatos conuincerent, et expellerent quos in concilio iam damnauerant, non declinauerunt, sed susceperunt et exercuerunt, multo nobiscum facilius pacifice conferre potuisse, nisi mallent causam malam cooperire excusatione, quam disputatione finire.

CAPUT Iu.---4. Iam uero quod antequam uenias ad sermonem meum quo reprehendi Petilianum, a me interim queris a quo te baptizari conueniat, utrum ab eo potius quem et ego Baptismum habere confirmo, an ab eo quem tuus hoc non habere contendit: hec etiam questio per Maximiani causam de uana imperitorum loquacitate sublata est, quantum quidem ad uos attinet; nam apud ipsos Maximianenses adhuc manet. uestri enim, damnato propter sacrilegium schismatis Maximiano, quem diaconum suum Primianus damnauerat, et per quem conspirantibus aduersum se plurimis collegis damnatus fuerat, continuo cum eo duodecim ordinatores eiusdem Maximiani eadem sententia damnauerunt. Ex quibus duos, Pretextatum Assuritanum et Felicianum, cum eos in iudicio proconsulari accusassent, cum Bagaiensi concilio damnatos allegata per aduocatos eadem sententia demonstrassent, cum iubente proconsule locis quos tenebant, pellere conati, minime ualuissent; sic postea susceperunt, ut cum eis in honoribus eorum integris communicarent, et simul in pacem redactis populis eorum, ex his quos in schismate baptizauerant, nullum rebaptizarent.

5. Exstat decretum Bagaiensis concilii, allegatum apud proconsulem, aduocato prosequente Nummasio, cum ageret ut Primiani communioni Membresitana ecclesia traderetur expulso Saluio, qui eam tenebat antiquitus, ubi episcopatum meruerat in parte Donati. Sed pellendus propterea petebatur, quia eum damnatum Bagaiensi concilio recitabat inter duodecim Maximiani ordinatores, quos idem Nummasius in numero errans undecim dicit. Hanc Nummasii postulationem recitauit postea Titianus, expresse ac nominatim agens apud eumdem proconsulem aduersus Pretextatum et Felicianum: cuius aduocati uerba ista sunt. Sed suis, inquit, institutis iniquitas delectatur, et semetipsum non deserit, cum semel precipitata corruerit. Idem namque Maximianus ceptam nutrit audaciam, et alios sibimet consociat ad furorem. Inter quos etiam Felicianus quidam, qui primo recta sectatus, deprauationis huius attaminatione fuscatur, in Mustitana positus ciuitate, Deo omnipotenti parietes consecratos, ecclesiam uenerandam quasi quadam obsessione credidit retinendam. Hunc Pretextatus etiam in Assuritanis partibus imitatur. Sed cum equitatis tue innotesceret potestati consortium sacerdotum, iussisti, ut gesta testantur, exploso omni contradictionis effectu, sacratissimis sacerdotibus a profanis mentibus ecclesias uindicatas oportere restitui. Deinde paulo post, ut idem aduocatus ostendat quid iussum sit, recitat Nummasii postulationem quam supra commemoraui: in qua proconsul  Nummasio cum dixisset, Lege episcopale iudicium [1 1Kb] ; illud Bagaiense recitatum est, in quo Maximianus damnatur his uerbis: Maximianum fidei emulum, ueritatis adulterum, Ecclesie matris inimicum, Dathe, Chore, et Abiron ministrum, de pacis gremio sententie fulmen excussit: et quod adhuc eumdem dehiscens terra non sorbuit , ad maius supplicium superis reseruauit. Raptus enim penam suam compendio lucrauerat funeris; usuras nunc grauiores colligit fenoris, cum mortuus interest uiuis. Deinde in illos duodecim ordinatores eius ita profertur Bagaitana sententia: Nec solum hunc, inquiunt, sceleris sui mors iusta condemnat; trahit etiam ad consortium criminis plurimos catena sacrilegii, de quibus scriptum est, »uenenum aspidum sub labiis eorum; quorum os maledictione et amaritudine plenum est, ueloces pedes eorum ad effundendum sanguinem. Contribulatio et calamitas in uiis eorum, et uiam pacis non cognouerunt; non est timor Dei ante oculos eorum« . Nollemus quidem tanquam e proprii corporis iunctura precidi; sed quoniam tabescentis uulneris putredo pestifera plus habet in abscisione solaminis, quam in remissione medicaminis, inuenta est causa salubrior, ne per cuncta membra pestilens irrepat uirus, ut compendioso dolore natum decidat uulnus. Famosi ergo criminis reos, uictorianum Carcabianensem, Martianum Sullectinum, Beianum Baianensem, Saluium Ausaphensem, Theodorum Usulensem [2 1Kb] , Donatum Sabratensem, Miggenem Elephantariensem, Pretextatum Assuritanum, Saluium Membresitanum, ualerium Melzitanum, Felicianum Mustitanum, et Martialem Pertusensem, qui funesto opere perditionis uas sordidum collecta feculentia glutinarunt; sed et clericos aliquando Ecclesie Carthaginis, qui dum facinori intersunt, illicito incestui lenocinium prebuerunt; Dei presidentis arbitrio, uniuersalis concilii ore ueridico damnatos esse cognoscite. Post istorum damnationem, in quibus leguntur Pretextatus Assuritanus et Felicianus Mustitanus, cum quibus, ut ante dixi, proconsulis aduersus eos impetrata iussione concordauerunt [3 1Kb] ; ceteris in eodem Maximiani schismate constitutis, Primiani etiam damnatoribus, tantum quia non interfuerant Maximiani ordinationi, dilationem dederunt in eodem Bagaiensi concilio certo diei termino definitam, que continetur his uerbis: Eos autem, inquiunt, quos sacrilegi seculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permisimus. Quantum enim de reorum morte purgamur, tanto de innocentium reditu gratulamur. Ac ne angustum redeuntibus tempus spem salutis arctate diei pressura subducat, agnoscentibus quibus licet, manentibus [4 1Kb] precedentibus statutis, uniuersis usque ad diem octauum calendarum ianuarii proxime futurarum agnitionis pandimus ianuam, ut integri honoris ac fidei regressi habeant  fundamenta: quam si quisquam ingredi nequiuerit pigra segnitia, sciat sibi ad omnes ueniales aditus sua uoluntate uiam esse subductam. Manebit enim circa eos dicta sententia, et post prestitutum diem redeuntibus fixa penitentia.

CAPUT u.---6. Ex his igitur omnibus quoniam rediisse aliquos ad communionem uestram nec uos negatis, et in tam recenti memoria, adhuc etiam uiuentibus hominibus de quibus agitur [1 1Kb] , celeberrima et clara notitia est, cum et illi quibus dilatio data est , et illi quos cum Maximiano nulla interposita dilatione damnauerunt, extra uestram Ecclesiam toto illo tempore baptizauerint: siue usque ad diem dilationis quando cum Maximiano communicabant, et in eius erant schismate constituti, siue etiam transacto dilationis die, quando Titianus aduocatus nominatim Pretextatum et Felicianum pelli de basilicis postulabat, cum quibus in honore integro Primianus postea concordauit: quomodo audetis iam dicere unum Baptisma, nisi in una Ecclesia dari non posse; cum ab istis datum in sacrilego schismate Baptismum sine ulla controuersia cognoueritis, susceperitis, rescindere non ausi fueritis? Nec tamen [2 1Kb] potestis dicere, nichil uos prestitisse illis, quos in eodem Baptismo suscepistis. Si ergo queram quid prestiteritis; procul dubio respondebitis: Ne ipso sacrilegio schismatis perirent; ne Baptismum Christi non ad premium, sed ad iudicium, non ad salutem, sed ad perniciem, sicut est militie character in desertoribus, haberent: prestitimus pacem, prestitimus unitatem, prestitimus Ecclesie societatem, ut eum per quem caritas diffunditur in cordibus nostris, Spiritum sanctum accipere mererentur, sine quo nemo peruenit ad regnum celorum, etiamsi Sacramentis omnibus legitimis imbuatur. Hec responderetis ueraciter, si ueram Ecclesiam teneretis. uerumtamen ad admonitionem uestram sufficit, ut hoc uos accepturos intelligatis in uera Ecclesia, quod eos quos in Maximiani sacrilego schismate baptizarunt qui cum eis ad uos inde redierunt, in uestra communione accepisse credidistis: atque ita uos etiam accepto Baptismo Christi esse puniendos, si unitatem catholice Ecclesie non tenueritis, sicut in Maximiani schismate baptizatos procul dubio puniendos non dubitaretis, si uestre communioni non copularentur, in quibus ad uos inde uenientibus non rescindendum Baptismum iudicastis. uides itaque etiam hoc, quod te mouebat de Baptismi sacramento, in causa Maximianensium iam solutum.

CAPUT uI.---7. Iam nunc illa uideamus, quibus epistolam meam te refellere credidisti. Ac primum quod interrogas, quare uestros Donatistas appellem, adiungens, quod Donatus non auctor et institutor Ecclesie  que ante non fuerat, sed a Christo deducte et antique unus ex episcopis fuerit: nonne attendis hoc de se ipso et Maximianum dicere, ex cuius tamen nomine uniuersam eius communionem appellatis? Neque schisma quod fecit, ullo uocabulo a uobis uel ab aliis sectis discernitis, nisi aut Maximianistas, aut Maximianenses, aut quodlibet aliud, quod a Maximiani nomine deriuetur, aut certe simplicius et sine timore grammaticarum ferularum, partem Maximiani nominetis. Numquid hoc dicturus es, Maximianum a uestra communione schisma fecisse, hoc autem a communione catholica non fecisse Donatum? Sed Maximianus non hoc dicit, qui Primianum potius et uos omnes affirmat a parte Donati, in qua ipse permansit, schisma fecisse, et recitat decreta conciliorum: primum, quod apud Carthaginem a quadraginta et tribus factum est, quo predamnatus est Primianus; alterum, quod Cebarsussi centum uel amplius uestri tunc episcopi condiderunt, quo perfecte pleniusque damnatus est. Cui talia documenta proferenti quid respondebis, nisi maioris esse auctoritatis Bagaiense concilium, in quo trecenti et decem eumdem Maximianum et eius socios damnauerunt, quando Primianus non apud eos tanquam purgandus dicebat causam, sed cum eis tanquam iudex innocentissimus considebat, proferebat sententiam contra Maximianum et duodecim socios eius quibus presentibus ordinatus est, et data dilatione tanquam innocentes ad pacem propriam reuocabat tot ceteros a quibus ipse damnatus est?

CAPUT uII.---8. In hac uestra conflictione quid uultis ut nos medii iudicemus, quandoquidem nec Maximiani, nec uestra communione detinemur? Quid, inquam, hinc uultis iudicemus, nisi contra duo concilia quibus damnatus est Primianus, unum Bagaiense posterius pro illo ualere debere quo damnatus est Maximianus, eo uidelicet firmius id esse arbitrantes, quo posterius potuit de prioribus iudicare? Ecce in hoc fauemus uobis: alia [1 1Kb] nobis est cum Maximianensibus causa, si ausi fuerint succensere. Fauemus, inquam, iudicio tertio Bagaiensi quod factum est pro Primiano contra Maximianum eiusque collegas, quo posteriore potuerunt merito priora deleri. Quanquam a duobus prioribus iudiciis ad tertium nullam Primiani uocem prouocationis uel legimus, uel audimus, nisi quod absens primo predamnatus, secundoque damnatus est. Sed etiam in Maximianum et socios eius absentes prolata est disertissima illa Bagaitana sententia. Et hoc illi quadraginta et tres apud Carthaginem modestius, cautius, diligentiusque se gessisse testati sunt, quod ad eumdem Primianum non semel, sed iterum ac tertio legatos miserunt, ut si ad eos ipse uenire nollet, ipsos ad se uenire permitteret: quo utrumque recusante, sicut scribunt, et eos qui missi sunt, iniuriosa repulsione tractante, necessitatem sibi incubuisse asserunt, ut iam Ecclesie prouiderent; et sic nondum audentes ultimum precipitare  iudicium, sed quodam preiudicio consulentes, ut ei, si cause sue fideret, sequenti celebriori concilio respondendi seseque purgandi relinqueretur locus: quo cum uenire noluisset, iam necessario putauerunt esse damnandum sine ulla suspensione sententie. At uero in decreto Bagaiensis concilii, non solum legatos ullos a Maximiano male tractatos non legimus, sed nec missos legimus ut ueniret: uidemus tamen leuatum altare contra altare, et ordinatum episcopum contra eum episcopum qui in cathedra ubi fuerat ordinatus, ita sedebat, ut conuentu sui populi non desereretur, nec a ceteris pluribus episcopis communio eius dirimeretur, tantam commouisse indignationem sacrilego schismate perpetrato, ut nec ipsius Maximiani, nec ordinatorum eius iam esset ulterius differenda damnatio.

9. Hec cum ita sint, non uos tamen pro Ceciliano talia permouent, contra quem manentem et populo presidentem, erecto altari contra altare, ordinatus est Maiorinus. Contra quem non a uobis duo, sicut contra Primianum a Maximianensibus, sed unum profertur iudicium horrende temeritatis festinatione acceleratum. Qui non, sicut Primianus, noluit ad se uenire collegas, sed inuitauit potius ut uenirent; quod nec ipsi in sui concilii decreto, quod contra eum condiderunt, tacere potuerunt. Pro quo non unum, sicut pro Primiano, sed quatuor posteriora iudicia recitantur  . Eius, non absentes, sicut Primiani, sed presentes sunt aduersarii confutati, apud eos iudices, in quos iudicaturos consenserunt; apud ipsum etiam imperatorem Constantinum, apud quem primum Cecilianum accusauerunt, apud quem postea de iudicibus episcopis, a quibus ille ipsam causam uoluit audiri, tanquam non recte iudicantibus questi sunt; ad quem rursus ab altero episcopali iudicio prouocarunt [1 1Kb] , ut ipso etiam post unum et alterum episcopale iudicium inter partes cognoscente superarentur: quorum non defuit etiam quarta conuictio. Nam cum in Ceciliani propriis criminibus calumniatores inuenti fuissent, et ei de Felicis Aptugnensis ordinatoris eius traditione questionem intulissent, Felix etiam ipse purgatus est proconsulari iudicio, eodem ipso Constantino, ut causa eius discuteretur, iubente, quem illi assiduis interpellationibus fatigabant. Hec Maximianenses aduersus Primianum non exercuerunt mala, nec toties uicti sunt, nec presentes uicti sunt, nec apud eos, quos ipsi clegerunt, iudices uicti sunt: et tamen, quod manifestum est, ipsi a uestra communione schisma fecerunt; et hoc uestros a catholica communione fecisse non uultis aduertere; qua impudentia uanissime animositatis,  prorsus ignoro. Si enim omnia que dicitis de Ceciliano et Felice ordinatore eius ideo uera esse uultis, quia septuaginta ferme episcopi de hac re iudicauerunt; cur non uultis uera esse que dicuntur de Primiano, cum et inde primo quadraginta tres, postea centum episcopi iudicauerint, et prius preiudicium posteriori iudicio confirmauerint? Si autem propterea illa crimina Primiani falsa esse censetis, quia pro illo posterius contra inimicos eius Bagaiense concilium recitatur: cur non uultis crimina, que obiecta sunt Ceciliano, falsissima confiteri, pro quo posteriora tot iudicia recitantur? Si Cecilianus, contra quem semel fuerat ab illis septuaginta iudicatum, non debuit iam locum purgationis ab aliis iudicibus inuenire: nec Primianus debuit, quem iam tanto plures quam septuaginta, prima [1 1Kb] confirmantes, secunda cognitione damnauerunt. Si autem bis damnato, tertium quod iam pro illo factum est iudicium sufficientissime suffragatur: cur semel damnato non sufficere ad absolutionem secundum, tertium, quartum, quintumque iudicium, nescio qua fronte ferrea, contenditis? Quod si uos forte numerus mouet, ut ideo contra centum, a quibus damnatus est Primianus, ualere arbitremini Bagaiense concilium, quia in eo trecenti et decem fuerunt: cur in tanto [2 1Kb] maiori numero episcoporum orbi terrarum consentire non uultis?

CAPUT uIII.---10. Quod autem obiicis Ceciliano peccatum illud inexpiabile in Spiritum sanctum, de quo Dominus ait, Non remittetur neque hic, neque in futuro seculo : et nos possemus dicere, Feliciano Mustitano, quem hodie cum Primiano habetis episcopum, unum ex ordinatoribus Maximiani damnatoribusque ipsius Primiani, a quo [3 1Kb] etiam in sacrilego schismate baptizatos non rebaptizastis, peccatum uos obiecisse quod fit in Spiritum sanctum, cui sacrilegium schismatis obiicitis [4 1Kb] , sicut in Bagaiensis concilii sententia declamatum est. Sicut enim uos ideo putatis illo irremissibili reatu peccasse in Spiritum sanctum, quos accusatis diuinas Scripturas exurendas persecutoribus tradidisse, quod easdem Scripturas Spiritu sancto acti locuti sunt homines Dei : ita etiam nos non solum uestris potius traditoribus quos gesta conuincunt, hoc crimen possemus obiicere [5 1Kb] , sed et Feliciano, ut dixi, hoc uos obiecisse in crimine sacrilegi schismatis doceremus; quia in Spiritu sancto seruatur unitas dilectionis et pacis, dicente Apostolo, Sustinentes inuicem in dilectione, studentes seruare unitatem spiritus in uinculo pacis . Quam profecto uiolat, qui schisma committit. Sed hunc reatum insolubilis eternique peccati, quod in Spiritum sanctum committitur, nec uobis obiicimus, quos correctos cum uiuitis sanari posse non desperamus; nec uestris, qui sanctos Codices cremandos ignibus tradiderunt, nisi  quod usque in finem uite huius ab unitate disiuncti, cor impenitens habuerunt. Nec Feliciano et Pretextato hoc uos obiecisse ostenditis, cum quibus postea communicastis, qui in catena sacrilegii cum Maximiano ad consortium criminis tracti, plenarii concilii uestri ore ueridico leguntur esse damnati, et post diem dilationis, non quidem illis iam damnatis, sed aliis [1 1Kb] tanquam innocentibus prorogatum, probantur esse suscepti.

CAPUT IX.---11. Quod autem non tibi placet deriuatio nominis, ut a Donato Donatiste appellentur; et censes latine regula locutionis potius declinandum [2 1Kb] ; non aspernor admonitionem tuam: uerumtamen quere grammaticos iudices, apud quos cum Maximianensibus de hac arte confligas, eosque conuincas. Iam enim nec ipsos uolo Maximianistas uocare, ne offendam tam eruditas aures tuas, qui certe, quantum existimo, non ut ego, tibi facile cessuri sunt, ut Claudianenses, uel quid aliud appellent, quos Claudianistas appellauerunt  , cum eos Primiano in communionem receptos, inter alia, quibus eum et predamnauerunt et damnauerunt, crimina posuerunt. Et simul recognosce hanc declinationis regulam, non mihi soli, sicut reprehendis, placuisse: sed fortasse me solum tibi in hac re, que ad causam non pertinet, tanta facilitate cessisse.

CAPUT X.---12. Quod uero me putasti uehementius arguendum, quod cum dixerim, Donatistarum hereticorum sacrilegum errorem, heresim appellans, quod tu schisma potius uis putari, eos tamen a sacrilegio non expiatos in communionem recipiamus: tu qui nos in hac causa tam grauiter arguis, responde quomodo expiauerint uestri sacrilegium Feliciani et Pretextati, cum quibus postea communicauerunt, episcopos eos sibi sicut antea fuerant copulantes atque reddentes, nec quemquam eorum quos illi in sacrilegio schismatis baptizauerant, denuo baptizantes. An forte non erant sacrilegio maculati, sicut quidam uestrum desipiunt, dicentes non eos in Deum, sed in hominem peccauisse; sacrilegium uero tanto est grauius peccatum, quanto committi non potest nisi in Deum? Unde me disputatione tua non ob aliud arguendum arbitratus es, quod sic suscipiamus eos qui a uobis ad nos transeunt, nisi quia uestrum dixi sacrilegum errorem. Lege ergo Bagaiense concilium. Nempe ista illic prima uerba sunt: Cum omnipotentis Dei et Christi eius Saluatoris nostri uoluntate ex uniuersis prouinciis Africe uenientes, in ecclesia sancta Bagaiensi concilium gereremus, Gamalius, Primianus, Pontius, Secundianus Ianuarius [3 1Kb] , Saturninus, Felix, Pegasius, Rufinus, Fortunius, Crispinus, Florentius, Optatus, Donatus, Donatianus, et ceteri numero trecenti et decem, placuit Spiritui sancto qui in nobis est, pacem firmare perpetuam, et schismata resecare  sacrilega. Audis, aduertis, attendis? Schismata, inquiunt, resecare sacrilega. Ergo non in hominem, sed in Deum scelerata peruersitate in eo schismate solus Maximianus sacrilegii crimine tenebatur, cum ista sententia diceretur. Lege paulo post quid dicant de sociis eius, inter quos istorum nomina, de quibus agitur, scripta sunt. Nec solum hunc, inquiunt, sceleris sui mors iusta condemnat; trahit etiam ad consortium criminis plurimos catena sacrilegii.

CAPUT XI.---13. Quid est, uir disertissime? quid habes quod dicas mihi? Lege sequentia, uide inter plurimos quos trahit ad consortium criminis catena illius sacrilegii, Pretextatum et Felicianum: lego sacrilegos, uideo episcopos [1 1Kb] ; quid agis, si non probaueris expiatos? Nempe urgeris cedere ueritati, qua dicimus expiari uestros cum ad nos ueniunt, ipso uinculo fraterne pacis et caritatis cooperiri peccata eorum, sicut scriptum est, Charitas cooperit multitudinem peccatorum . Quid de illis, quos a uestra communione separati, et Maximiano in sacrilega illius catene societate deuincti baptizauerunt, quos cum eis in eodem Baptismo in pacem atque concordiam suscepistis? Respondebisne aliquid, nisi eadem Sacramenta recte uos approbasse in eis, que nos quoque approbamus in uobis? Magis enim tibi constabis, si ista responderis, et uerbis epistole tue non reluctaberis. In qua cum conareris ostendere, non heresim inter nos et uos, sed schisma potius commissum esse, dixisti, nobis et uestris unam esse religionem, eadem Sacramenta, nichil in christiana obseruatione diuersum. Neque enim grauius quam his uerbis repetitionem Baptismatis accusare potuisti, quando seducti a nobis rebaptizantur a uestris, in quibus eadem Sacramenta esse et sentis, et dicis, et scribis. Qua igitur sceleris impudentia non seruatur in eis, quos in sancta unitate baptizat orbis christianus, quod seruatum est in eis, quos in sacrilego schismate baptizarunt Pretextatus et Felicianus? Causam itaque nostram, quam uobiscum habemus, uestro iam iudicio terminastis, cum eos qui a uobis damnatione percussi sunt, qui populos ne ad uos accederent, instantissime monuerunt, qui post uos [2 1Kb] etiam baptizandum esse censuerunt, cum eis quos extra uestram communionem in sacrilegio schismatis constituti baptizauerunt, sine ulla degradatione, sine Baptismi iteratione, in altaris concordiam suscepistis, et nulla re alia ab illo scelere sacrilegii, nisi sancto igne caritatis expiatos esse credidistis. Quod uere fieret, si uos eamdem caritatem in uera unitate teneretis.

CAPUT XII.---14. Sed tamen uideamus etiam de uerbis epistole Petiliani, quam contra me defendere uoluisti, quomodo te exuas in hac causa Maximianensium, de qua nunc sola statui agere aduersum litteras  tuas. Posuit certe ille ista uerba sua: Conscientia, ait, sancte dantis attenditur, que abluat accipientis. Cui ego: Quid si, inquam, lateat dantis conscientia, et forte maculosa sit? quomodo poterit accipientis abluere conscientiam? Hanc tu ineuitabilem questionem, quia in uerbis Petiliani omnino non soluitur, tuis soluere aggressus es, et dixisti, non contra me, sed contra illum quem defendere uoluisti. Ille quippe ait, Conscientia dantis attenditur, que abluat accipientis: tu uero fassus, latentem conscientiam uideri non posse [1 1Kb] , sic eam dixisti attendi, ut non uideatur ipsa, sed quid de illa notum sit in publica fama. Unde colligitur, uerum iam non esse quod conscientia dantis abluat accipientis conscientiam: sed fama eius abluit secundum te; que utique fallit intuentem, cum de pessimo loquitur bona, de adultero casta, de sacrilego religiosa. Tunc enim abluit, quando mentitur. Nam si de occulto scelerato fama uerum loquatur, tunc non abluit, sed maculat eum qui ab illo acceperit Baptismum. Ac per hoc fama ista, quam patronam tam male cause adhibere uoluisti, uide qualis sit, que mendax abluit, et uerax polluit: ut scilicet mirifica tua disputatione, tunc apud eam [2 1Kb] non sit aqua mendax, quando ipsa sit mendax.

CAPUT XIII.---15. Sed quid hinc opus est diutius loqui, cum Felicianus hodie sedeat inter episcopos uestros, qui cum ab eis disiunctus esset, et Maximiano in catena sacrilegii cohereret, quoscumque baptizauit, nemo post eum rebaptizauit? Quero a Petiliano cuiusmodi habuerit tunc ille conscientiam. Ei lego decretum Bagaiensis concilii, ubi scriptum est: Nec solum hunc sceleris sui mors iusta condemnat; trahit etiam ad consortium criminis plurimos catena sacrilegii, de quibus scriptum est, »uenenum aspidum sub labiis eorum, quorum os maledictione et amaritudine plenum est« . Inter hos enim plurimos etiam Felicianus annumeratur, qui talibus labiis et tali ore baptizauit: horum aliquem non respuistis [3 1Kb] , non rescidistis, non destruxistis; et quia uerbis euangelicis, in nomine Patris et Filii et Spiritus sancti, per qualemlibet linguam atque conscientiam consecrata est aqua, non mendacem, sed ueracem agnouistis atque recepistis. A te autem quero de isto Feliciano, cuius tam mala, cum in catena sacrilegii baptizaret, fuerat conscientia, quid erat tunc in publica fama? Atque ipsum concilium identidem recito, ubi scriptum est: Famosi ergo criminis reos uictorianum Carcabianensem, et inter ceteros quos repetere piget, Pretextatum Assuritanum, et Felicianum Mustitanum, qui funesto opere perditionis uas sordidum collecta feculentia glutinarunt, paulo post, plenarii concilii ore ueridico damnatos esse cognoscite.

CAPUT XIu.---16. Quid ad ista respondes? Si  non baptizat a uestra communione separatus: lego baptizasse cum Maximiano ad consortium criminis tractos. Si non baptizat qui peccat in Deum: lego baptizasse catena sacrilegii colligatos. Si conscientia sancte dantis attenditur, que abluat accipientis: lego baptizasse morsibus [1 1Kb] aspidum uenenosos. Si conscientia dantis ut possit abluere, publica fama eius attenditur: lego baptizasse famosi criminis reos. Manet adhuc in corpore Felicianus, cum illo sunt omnes ab illo in sacrilegio schismatis baptizati, in communionem autem uestram recepti, nec ab ullo rebaptizati. Contra Petilianum, baptizauit sacrilega conscientia maculosus; contra te, baptizauit famosi criminis reus. Qua ratione uos, queso, defenditis, nisi ut quod et nos dicimus, uestris factis conuicti aliquando dicatis, quod nec conscientia, nec fama dantis abluat accipientis conscientiam, sed fides accipientis ipsius, dantis autem Dei gratia, non hominis: quod si et conscientie bone interrogatio in accipiente non fuerit, fidesque ipsa uel tota, uel ex parte aliqua uacillauerit, mores hominum esse corrigendos, non sacramenta destruenda, que non alia uel similia, sed tu omnino eadem confiteris: sicut eorum quos Felicianus et Pretextatus in sacrilego schismate baptizarunt, uitam et uoluntatem corrigendam existimastis, ne in illo schismate sacrilego permanerent [2 1Kb] ; non uiolandum Baptismum, licet indignissimis per indignissimos ministratum?

CAPUT Xu.---17. Frustra igitur ore maledico conscientiam nostram tanquam publicatam atque damnatam crimine thurificationis, traditionis, persecutionis, accusare uoluisti, ut ex hoc uelut probares nos Baptismum dare non posse: cum et falsa iactetis; et quomodocumque se illud habeat, certe Maximianensium sacrilegii crimine damnata conscientia dare potuit Baptismum, quem rescindere timuistis, et quem dari etiam a persecutoribus posse per uos quoque ipsos docetur, qui eosdem Maximianenses acerrime persecuti [3 1Kb] non solum baptizatis, sed uos solos baptizare debere contenditis.

CAPUT XuI.---18. Dicis in Lege scriptum, Oleum peccatoris nolo ungat caput meum . Quod neque ita scriptum est, nec sicut putas intelligendum. Sed numquid non est oleum peccatoris oleum sacrilegorum Pretextati et Feliciani? Dicis item scriptum esse, Qui baptizatur a mortuo, quid ei prodest lauatio eius ? Quod nec diligenter attendis, nec ex ipsa circumstantia lectionis quid sit intelligis. uerumtamen intende quid sonet disertissima illa Bagaitana sententia: Optata quidem, inquit, pacis et concordie est iuncta [4 1Kb] germanitas; sicut scriptum est, »Iustitia et pax osculate sunt inuicem« : sed ueridica unda in asperos scopulos nonnullorum naufraga proiecta sunt membra, Aegyptiorum admodum exemplo pereuntium funeribus plena sunt littora,  quibus in ipsa morte maior est pena, quod post extortam aquis ultricibus animam, nec ipsam inueniunt sepulturam. Isti ergo non solum mortui, uerum etiam, quod est grauius, insepulti, quomodo baptizare potuerunt? Quomodo profuit lauatio eis, qui ab his mortuis baptizati sunt, quos in eodem lauacro susceptos denuo non lauistis, si ut putas illud intelligendum est? Nam quod in epistola mea, cui respondere tibi uideris, putas quod idoli cultorem tanquam grauissimi peccati reum tantummodo exceperim ; et instas uehementer, ut probes nullum excipi peccatorem in eo quod scriptum esse dicis, Oleum peccatoris nolo ungat caput meum: Felicianum et Pretextatum respice, utrum peccatores non fuerint, quando sacrilegii catena cum Maximiano pertrahi a tam magno concilio dicebantur. Aude asserere, aude contendere, aude saltem dicere, peccatores quidem fuisse, sed occultos, quos ibi lego famosi criminis reos. Quanquam etsi leuiter peccauissent, etsi latuissent; tu hoc testimonio quod ponis de oleo peccatoris in ista suggestione, extorquere conaris, nullum excipi peccatorem. Ubi eritis, si ita est? quo fugietis? in quibus uos latebris, cum uestris sacrilegis, cum uestris famosi criminis reis, cum uestris cadaueribus insepultis, abscondere poteritis?

19. Dicis, cum obiicitur, qua nobis licentia ius Baptismi uindicemus, quod non de merito actuum, non de uite innocentia tractemus, sed cuicumque licere dicamus, et quasi preiudicatis criminibus rei [1 1Kb] , dum et peccatoribus inesse baptizandi facultatem uolumus ostendere, nos aperte peccasse fateamur: quasi propter merita nostra contra Deum nobis loquendum sit, ut quam iusti sumus, tam iustum Baptismum esse faciamus; cum et nulli hominum de sua iustitia presumendum sit; et hinc maxime Baptismum Christi probemus esse, non hominum, quia non fit uarius humanorum uarietate meritorum. Unde uberius disputarem, nisi a uobis dato compendio magis uterer. Suscepto enim Baptismo, neque destructo, quem Maximianenses dederunt, aspides, uipere, parricide, cadauera Aegyptia, et quidquid aliud in eos Bagaiensis concilii, ut nostra causa facillima fieret, ore grandiloquo declamatum est; satis et ipsi iudicastis, non eorum meritis a quibus ministratur, nec eorum quibus ministratur, constare Baptismum, sed propria sanctitate atque ueritate, propter eum a quo institutus est, male utentibus ad perniciem, bene utentibus ad salutem.

CAPUT XuII.---20. Miror autem quomodo etiam tibi persuaderi potuerit, ut in tua disputatione mentionem faceres Cypriani, cuius litteris etiam ipsis quas eius esse dicitis de Baptismo destruendo, qui apud hereticos uel schismaticos datur, tota causa uestra subuertitur. Sed hoc aduersus Maximianenses, uel alios qui Baptismum siue apud nos, siue apud uos datum non suscipiunt, agere debemus: uos autem iam causam istam mira facilitate finistis, iam Baptismum in sacrilego schismate Maximiani datum cum Pretextato  et Feliciano in eorum populis suscepistis, iam contra Cypriani quas dicitis litteras, et quibuscumque aliis hoc uisum est, sine ulla dubitatione fecistis. Nam quod dicis, Orientales ideo uestrorum communione discretos, quia postea nobis consentiendo, iudicium suum quod habuerunt de Baptismo rescindere maluerunt: si hoc ab aliquibus paucis Orientalibus factum est , profecto suum iudicium correxerunt; et uos suscepto Baptismo qui datus est in schismate Maximiani, antiquam uestram sententiam rescidistis, tamen uobiscum estis, et cum Orientalibus esse non uultis.

CAPUT XuIII.---21. Sed uidelicet inuenisse tibi uideris ubi tuam eloquentiam dilatares, cum ad id quod ego in epistola mea posui, Siue a fideli, siue a perfido dispensatore sacramentum Baptismi quisque percipiat, spes ei omnis in Christo sit : exclamas et dicis, O preclarum sacerdotis imperium! o laudabilia boni patris precepta iustitie! Nihil, inquit, inter fidelem perfidumque discernas, idem tibi pius atque impius uideatur: nichil prodest bonis moribus uiuere; quia quidquid iusto licet, potest et iniustus implere. Quid hoc precepto dici iniquius potest: Purificet alium maculosus, abluat sordidus, emundet immundus, det infidelis fidem, criminosus faciat innocentem? Hec certe uerba tua sunt, quibus sententiam meam reprehendis; cum hoc ego omnino non consenserim, neque scripserim: quoniam et inter fidelem perfidumque plurimum distat non ad Sacramentum, si hoc uterque habet, sed ad meritum, quia hoc alter ad salutem habet, alter ad penam: nec quidquid iusto licet, potest et iniustus implere; quia et si potest iniustus baptizare, non tamen potest in regnum celorum iniustus intrare: nec purificat uel abluit uel emundat, nec innocentem facit quemquam qui ei ministrat Baptismum, sed dantis Dei gratia, et percipientis bona conscientia. Sed tu aspice utrum nichil inter Primianum Felicianumque distaret, cum Primianus inter trecentos decem sedetet, a quibus ille dicebatur, quod uenenum aspidum esset sub labiis eius, et ueloces haberet pedes ad effundendum sanguinem, et contribulatio et infelicitas in uiis eius, et uiam pacis non agnosceret, nec esset timor Dei ante oculos eius : utrum tunc non esset maculosus, immundus, sordidus, qui uas sordidum collecta feculentia glutinauit; non infidelis, uenenum aspidum sub labiis habens; non criminosus, famosi criminis reus. Et tamen et ipse cum Primiano nunc uester episcopus sedet: et quos tunc baptizauit, nusquam postea lotos uobiscum nunc habet.

CAPUT XIX.---22. Et adhuc pugnatis aduersus ueritatem, nec conceditis ut Christus semper det fidem, Christus sit origo christiani; in Christo radicem christianus infigat, Christus christiani sit caput . Quibus uerbis meis in illa epistola contra Petilianum positis, tua uerba subiungis, et dicis: Hoc et nos suademus, hoc uolumus; sed querimus per quem hoc melius fiat. Nec attendis hoc non suadere Petilianum, cui tunc respondi, et cuius epistolam aduersus responsionem meam defendere  atque affirmare conaris. Ille quippe dixit aperte: Conscientia sancte dantis attenditur, que abluat accipientis; nam qui fidem a perfido sumpserit, non fidem percipit, sed reatum. Dic mihi quem locum Christo reliquerit ad abluendum conscientiam baptizati; aut a quo fidem percipiat baptizatus, quando conscientiam dantis dicis attendi que abluat, et non fidem percipere, sed reatum, qui fidem sumit a perfido. Tu quidem succumbere [1 1Kb] uideris tanto ponderi ueritatis, et dicis hoc te suadere, et hoc uelle, ut Christus det fidem, atque ad ineundam uitam nouam Christus abluat christianum; queris autem per quem melius fiat, quod sine ministro fieri non oportet. Petilianus tamen non dixit, Conscientia ministrantis attenditur, per quam Christus abluat accipientis, aut per quam Christus det fidem: sed ipsa conscientia dantis, uoluit accipientis ablui conscientiam. Nec dixit, Quisquis fidem per perfidum sumpserit [2 1Kb] , non fidem percipit, sed reatum; ut a Christo quamuis per alium sumere uideretur: sed omnino dixit, A perfido sumpserit. Atque ad hoc, quasi probaret, adiunxit, Omnis enim res origine et radice consistit; et si caput non habeat aliquid, nichil est: ipsum scilicet ministrum, cuius conscientiam dixit attendi, non per quam Christus abluat, sed que abluat accipientis, ipsum prorsus ministrum originem, radicem caputque faciens baptizati.

CAPUT XX.---23. Proinde hoc loco, non Petiliano, cuius uerba non defendisti, sed tibi respondeo, qui pro tua sententia nescio quid aliud, non quod ille, dixisti. Tu enim, sicut scribis, hoc uis, hoc suades, ut non, sicut dixit, conscientia sancte dantis abluat accipientem, uel accipienti det fidem, neque ut ipsa sit origo et radix caputque credentis; sed per ipsam Christus abluat, per ipsam Christus det fidem, per ipsam Christus sit origo christiani, per ipsam in Christo radicem christianus infigat, per ipsam Christus christiani sit caput. Ideo enim queris per quem melius fiat, quod a Christo fieri concedis: ubi et tu, quantum uideo, non negas hoc fieri posse etiam per ministrum malum, sed dicis melius posse per bonum. Quid est enim aliud quod dicis, Hoc et nos suademus, hoc uolumus; sed querimus per quem melius fiat? Ac per hoc abluit Christus et per maculosam non sancte dantis, sed melius per mundam sancte dantis conscientiam: dat fidem Christus et per ministrum malum, sed melius per bonum: fit Christus origo christiani et per dispensatorem infidelem, sed melius per fidelem: christianus radicem figit in Christo etiam per colonum reprobum, sed melius per probum: potest Christus esse caput christiani et per Felicianum, sed melius existimas per Primianum.

24. Parua itaque inter nos in hac re, aut fortasse nulla dissensio est. Nam et ego dico, melius per bonum ministrum quam per malum dispensari Sacramenta diuina: uerum hoc propter ipsum ministrum melius est, ut eis rebus quas ministrat, uita et moribus  congruat; non propter illum qui etiamsi incurrerit in ministrum malum dispensantem ueritatem, securitatem accipit a Domino suo monente ac dicente, Que dicunt, facite; que autem faciunt, facere nolite: dicunt enim, et non faciunt . Addo etiam ad hoc esse melius, ut ille cui ministratur, ministri boni probitatem ac sanctitatem diligendo facilius imitetur: sed non ideo ueriora et sanctiora sunt que ministrantur, quia per meliorem ministrantur. Illa namque per se ipsa uera et sancta sunt propter Deum uerum et sanctum cuius sunt: et ideo fierit potest ut accedens ad societatem populi Dei, alium inueniat a quo facile baptizetur, alium eligat quem salubriter imitetur. Certus est enim sanctum esse Sacramentum Christi, etiamsi per minus sanctum, uel non sanctum hominem ministratum est; se autem eiusdem ipsius Sacramenti sanctitate puniri, si indigne acceperit, si male usus fuerit, si non ei conuenienter et congrue uixerit.

CAPUT XXI.---25. Nam quero abs te, Si forte quem Primianus in uestra communione baptizauit, pessime uiuat, quem uero Felicianus in Maximiani schismate baptizauit, optime uiuat, cuinam eorum patere existimas regnum Dei? utrum ei quem baptizauit secundum te bonus malum, an ei qui baptizauit secundum Bagaiense concilium sacrilegus religiosum? Sed forte dicis, et uerum dicis, Non potest esse religiosus in schismate constitutus. Assentio: uerumtamen potest esse in uestra communione sacrilegus uel occultus, a Primiano, quem religiosum creditis, baptizatus. Porro, si ille quem Felicianus in catena sacrilegii baptizauit, relicto schismatis sacrilegio ecclesiastica communione corrigeretur; numquid audes dicere quod melior in illo Baptismus fieret, quamuis negare non audeas ipsum hominem fieri potuisse meliorem? Hoc enim et ipso facto iudicastis; quandoquidem illos omnes, quos Felicianus et Pretextatus in damnato et detestato a uobis sacrilegio schismatis baptizauerunt, cum illis ad uos redeuntibus sine ulla destructione uel repetitione Baptismi suscepistis. Si autem quod dixisti, sed querimus per quem melius fiat, comparatiuum gradum pro positiuo posuisti; sic dicens, Querimus per quem melius fiat; ac si diceres, Querimus per quem bene fiat, uolens intelligi per malum ministrum male fieri: non te uerbo urgeo, sed admoneo potius te dicere debuisse, Querimus per quem fiat, quam, Querimus per quem bene fiat: quasi posset fieri ut non bene Christus det fidem, non bene sit Christus origo caputque christiani, non bene radix figatur in Christo. Aut enim non fit, aut si fit, procul dubio bene fit.

26. uerumtamen ista tractamus, ne propter malos dispensatores, non tamen suorum, sed dominicorum Sacramentorum, quos necesse est usque ad tempus uentilationis aree dominice commisceri, deseratur ipsa unitas frumentorum. Schisma autem facere ab unitate Christi, aut in schismate esse, profecto malum est, et magnum malum: nec omnino fieri potest ut Christus det schismatico, non fidem, sed sacrilegum  errorem; aut in Christo radicem schismaticus fixerit, aut schismatico Christus sit origo et caput: et tamen Baptismum Christi si dederit, datum erit; si acceperit, acceptum erit; non ad uitam eternam, sed ad penam eternam, si in eo sacrilegio perseuerarit; non in malum conuertendo bonum quod habet, sed malo suo bonum habendo quamdiu malus habet.

CAPUT XXII.---27. Queris forte ut hoc probem: quid aliud tibi dicam, nisi quod hoc opere institui? Bagaiense decretum lege, Felicianum et Pretextatum intuere: schismatici dederunt, utrique a uobis recepti et collecti sunt; nec illi degradati, nec illi rebaptizati. Iam certe non queris utrum fiat melius per iustum ministrum, an per iniustum: quoniam non ideo est Baptismus melior quem dedit Primianus secundum uos iustus, quam ille quem dedit Felicianus iniustus. Certe iam intelligere cogeris quomodo Apostolus dixerit, Neque qui plantat est aliquid, neque qui rigat; sed qui incrementum dat Deus : teque frustra dixisse recolis, Sicut qui plantat et rigat, nonnisi colonus diligens et fidelis inquiritur; sic etiam in sacramento Baptismatis nonnisi iustissimus operarius approbatur. Ecce nec diligens, nec fidelis, nec iustissimus, sed potius salutis sue negligens, et infidelis, et iniustissimus Felicianus fuit, quando Maximiano sociatus, et sicut trecenti et decem uestri unius ore disertissimo personant, in catena sacrilegii constitutus, Baptismum quem non ausi estis rescindere, ministrauit.

28. Certe ad hanc causam cernis non pertinere testimonium quod ex propheta posuisti: Dabo uobis pastores secundum cor meum, et pascent uos, pascentes cum disciplina . Felicianus enim nec secundum cor Dei sacrilegus erat, nec oues eius in sacrilego schismate pascebat cum disciplina; et tamen baptizabat eos, in quibus receptis cognouistis, non ipsius, sed Dei fuisse quod dabat. Certe perspicis quomodo a me de Scriptura sancta commemoratum est, Bonum esse confidere in Domino, quam confidere in homine : teque inaniter, quantum ad hanc causam pertinet, respondisse, quod ideo magis ut iustus et fidelis sit per quem hoc sacramentum celebretur inquiras, quia spem et fiduciam Dei, non hominis habes; Dei esse autem fidem atque iustitiam, quam semper in eius ministris attendis. Ecce in Feliciano, quando fuit famosi criminis reus, nec iustitia, nec fides erat; et tamen Baptismus erat, et quibus ab eo datus est, cum a uobis collecti sunt, eis accessisse iustitiam dicitis, Baptismum defuisse non dicitis.

CAPUT XXIII.---29. Proinde quod deinceps a me queris, Si a quocumque et quomodocumque datum Baptisma rescindi non debet, cur post Ioannem Apostoli baptizauerint: tu iam solue questionem, Si, ut dicis, post Ioannem Apostoli baptizauerunt, cur post Felicianum, quos in sacrilego schismate baptizauerat, uestri non baptizauerint. Et hinc saltem disce, quidquid illud est quod de Ioannis baptismo uel legitur, uel disseritur, ab hac causa esse penitus alienum. Quid autem tibi uisum sit nescio, ut Iudeos quibus ait Petrus,  Baptizetur unusquisque uestrum in nomine Domini Iesu Christi , iam fuisse a Moyse diceres baptizatos; qui post tot generationes nati fuerunt, quam ille Dei famulus maiores eorum per Rubrum mare traiecit [1 1Kb] . Aut si propterea a Moyse baptismum habebant, quia ex illis propagati sunt, quos in Moyse baptizatos dicit Apostolus : aude dicere omnes qui nascuntur ex fidelibus Christianis, christianum iam habere Baptismum. Quod uides, ut arbitror, quanta uanitate dicatur. Sed quomodo se habeat illud, etiamsi post Moysen Dei famulum Apostoli non baptizassent, te urgerem reddere rationem, cur post Felicianum Maximianensem sacrilegum uestri non baptizassent.

30. Iam illud quod posui, Si errabant illi qui uolebant esse Pauli , que tandem spes eorum est qui uolunt esse Donati ? prioribus partibus epistole tue non te refellisse [2 1Kb] , puto quod etiam ipse consideras in his que superius satis diximus. Non ergo, sicut tibi uideris, et quasi certus [3 1Kb] exsultas, illa omnia que a Petiliano uel quolibet alio dicta sunt, recte dicta concludis. Ipso quippe ordine, quo a te breuiter uelut recolendo decursa sunt [4 1Kb] , ego potius in hac causa Maximianensium non ea recte dicta concludo; quia nec conscientia sancte dantis erat in Feliciano, quando Maximiano coherens catena sacrilegii trahebatur; et a famosi criminis reo, ac per hoc a manifesto perfido baptizabantur, qui ab illo baptizabantur: nec origo et radix et caput ad salutem illis erat homo sacrilegus; nec arbor bona erat in sacrilegi schismatis societate damnatus, et adhuc in eodem sacrilegio constitutus; nec bonus erat qui de bono thesauro cordis sui proferret bona , quando de illo et de aliis eius sociis dicebatur, Quorum os maledictione et amaritudine plenum est . Et tamen quando cum illo uestri concordauerunt, Baptismum quem talis dederat, non ipsius esse, sed Christi aliquando ui ueritatis territi cognouerunt.

CAPUT XXIu.---31. Age, iam uideamus suo loco in epistola, tu de Maximianensium causa quomodo te exuas. Omnes enim qui has litteras legunt, exspectant procul dubio uel quid hinc a te dictum sit, ubi dictum sit, uel a me quid responsum. Itaque de Optato Gildoniano quod obiectis meis respondisti, nolo discutere, nolo in hominis causa, de cuius a uestris damnatione nil ago, diutius immorari. Facio certe iacturam huius obiecti, et hoc fortasse apud posteros, cum illius fuerit obliterata memoria: nunc uero quamdiu sunt homines qui uitam illius moresque nouerunt, parum me de illo dixisse, quam falsum potius conquerentur. Neque enim sic legunt litteras nostras, ut tu, qui ex me queris, ille quem tanquam rapidum fluctum [5 1Kb] appellauerim, quid absorbuerit, cum illic  habeas Pretextatum et Felicianum. Nam uerba mea illic sic se habent: Ita quidem, inquam, isti insultant schismaticis suis, ut eos et mortuos et insepultos uocent: sed certe optare debuerunt ut sepelirentur, ne de multitudine iacentium in littore cadauerum insepultorum, Gildonianus Optatus incedens cum agmine militari tanquam rapidus fluctus ultra prosiliens, Felicianum et Pretextatum introrsus postea resorberet . Hec uerba mea cum ibi legeris, cur non omnia posuisti [1 1Kb] ? Cur me ueluti arguis, non dixisse quid rapidus fluctus ille sorbuerit, cum ibi scriptum uideas, Felicianum et Pretextatum introrsus postea resorberet?

CAPUT XXu.---32. Quid enim aliud uelut ad magnam defensionem suam respondere uestri solent, cum eis obiicitur Pretextati et Feliciani talis receptio damnatorum, nisi, Optatus hoc uoluit, Optatus hoc fecit? Quod et ipse ciuitates Mustitana et Assuritana testantur, que se dicunt ex Optati comminatione Gildonianum militem formidantes, cegisse episcopos suos ad communionem redire Primiani. uerum tu quia hoc ab illo factum, impudenter negari posse uidisti, hoc a me scriptum negasti, magis fortassis existimans litteras meas quam illam rem posse nesciri. Sed licuerit episcopis uestris, nescio quo Donatiano uel Numidico priuilegio, de suo ignorare collega quidquid tota Africa conclamabat; cum Afris ab Afris obiecta crimina, nunquam probata, toties absoluta, Orientalibus et Occidentalibus terre finibus ignota esse non sinant. ualeat apud uos Baptismus ab Optato datus, quem sic damnare noluisti, ut tamen non fueris ausus absoluere; et non ualeat datus Baptismus in Ecclesiis apostolico labore fundatis, Corinthiorum, Galatarum, Ephesiorum, Colossensium, Philippensium, Thessalonicensium, ceterarumque in sanctis Litteris, quas et uos legitis, conscriptarum, ubi Ceciliani, non dico falsum illud crimen, sed forte nec uerum nomen auditum est. Habuerit conscientiam sancte dantis Optatus in illa uita, quam tu, sicut scripta tua indicant, etiamsi propter nos damnare erubuisti, tamen propter Deum absoluere timuisti, in illa etiam publica fama ubi latentem tibi uisum est attendi posse conscientiam; et accusetur conscientia tot tantarumque gentium christianarum, quia remotissimas lites ignorauit Afrorum. Numquid etiam crimina istorum, Feliciani scilicet et Pretextati, quos trecenti et decem plenario concilio damnauerunt, similiter ignorare potuerunt?

CAPUT XXuI.---33. Et adhuc obiicis unitati catholice nescio que facta nostrorum, que aut falsa sunt, aut peccata non sunt; aut etiam si uera atque peccata sunt, bonorum societatem maculare non possunt. Neque enim boni communicant peccatis alienis, quibus utique faciendis non consentiunt; quamuis cum ipsis qui ea faciunt, donec de area dominica sicut palea uentilabro ultimo separentur , non eorum peccata, sed Dei sacramenta communicent;  et intra eamdem sagenam uelut pisces boni cum malis usque ad separationem, que in littore, hoc est, in fine seculi tanquam in fine maris futura est , non ab eis corporum segregatione, sed uite ac morum diuersitate disiuncti sunt. Sicut nec undecim Apostoli furtis Iude communicabant; et tamen cum illo eidem Domino uisibiliter coherebant, eumdem Magistrum audiebant, idem credendum [1 1Kb] Euangelium percipiebant, eadem Sacramenta sumebant , corporali cum illo congregatione permixti, spirituali dissimilitudine separati. Sicut apostolus Paulus non communicabat contumacie et inuidie, hoc est, diabolicis uitiis eorum qui non caste Christum annuntiabant; et tamen cum eis eumdem Christum predicabat, eiusdem Christi Sacramenta participabat; et de his dicebat, Siue occasione, siue ueritate, Christus annuntietur . Nam hos martyr Cyprianus amantissimus unitatis, non aliquo schismate uel heresi separatos, sed fratribus corporali congregatione fuisse commixtos, et intellexit et scripsit : sicut idem etiam ipse Cyprianus auaritie, rapinis, fenori collegarum non communicabat, quos dicebat esurientibus in Ecclesia fratribus habere argentum largiter uelle, fundos insidiosis fraudibus rapere, usuris multiplicantibus fenus augere; quod malum etiam idololatrie comparauit : quorum tamen corporalem congregationem non refugiebat, ad eadem altaria consistebat, eumdem sacratissimum cibum potumque sumebat. Illi enim non aliis, sed sibi iudicium manducabant et bibebant : ille autem cum talibus, non eorum peccata, sed mysteria Christi communicabat, coniunctissimus cetibus, disiunctissimus moribus. Ad hoc enim et ille similitudines in Scripturis, et illa exempla premissa sunt, ut disceremus frumentum esse, nec aream dominicam propter palee commixtionem deserere ; pisces boni [2 1Kb] esse, nec propter commixtionem malorum disruptis retibus foras ire ; uasa esse misericordie in honore facta atque mundata, nec propter uasa perditionis et contumelie de domo magna fugere . Nulla enim causa in utrorumque temporali congregatione atque permixtione laudabiliter tolerantur mali, nisi ne damnabiliter deserantur boni. Quod cum et uos in uestris tam multis et tam manifestis malis eadem necessitate faciatis; potes facile, si uelis, aduertere quod nonnisi animositate sacrilega uos a christianis tot ac tantis gentibus separatis.

CAPUT XXuII.---34. Itaque non solum Optatus in illa Gildoniana societate notissimus, sed quilibet obscurus apud uos [3 1Kb] te sciente mali aliquid fecerit, cum eum non potueris a uestra communione separare, quia uel non tibi creditur accusanti, uel accusare non audes, ne non ualeas comprobare; aut  deserenda tibi est pars Donati, aut talis eris qualis ille, cuius peccatum non ignoras, quamuis dissimiliter uiuas. Hoc non secundum ueram, sed secundum uestram sententiam uobis rectissime dicitur. Quis enim nescit te alienum esse ab illius malo, si consensione peccato eius non communicas? sed hinc agnoscere cogeris, quanta impietate obiiciatis orbi christiano uel falsa, uel certe ignota crimina Afrorum; cum tibi obiici nolis quod de altero sis, quia hoc eis non potes persuadere, a quorum non uis societate discedere. Ita, ne deseras quos putas bonos, ferre cogeris quos nosti malos. Ac per hoc omnes conuincit ueritas malos, qui propter aliena crimina seu uera seu falsa, ceteris tamen incognita, sibi autem non obfutura, disrupta unitate tot gentium deseruerunt bonos. Hoc tam magnum nefas partis Donati ne aliquo modo excusare possetis, causa uobis Maximianensium procurata est, in quo uelut speculo uestram prauitatem conspectam, si uolueritis, corrigatis: si autem nolueritis, nolo quidquam grauius dicere, quando scio te cor habere. Quid enim contra ista dicturus es?

CAPUT XXuIII.---35. Bene, quia ipse scribis, cum de Maximianensibus damnatis et receptis legisses totum quod inserui litteris meis, ualde te fuisse permotum. Credo, prorsus uideo causam que ualde debuerit permouere. uideamus ergo, tua ista permotio quanam reddita ratione sedata est. Statim te dicis a uestris episcopis diligentius inquisisse, atque ipsis docentibus, et decretum concilii, et sententiam in eos qui damnati sunt dictam, et rei totius ordinem cognouisse. Deinde etiam me credens adhuc ignorare quid gestum sit, atque admonens ut quid habeat ueritas discerem, narrasti plane non quid ueritas habeat, sed quid incautis et negligentibus uestri pro ueritate supponant. Dicis enim, cum quam plurimos episcopos error sibi Maximiani sociare contenderet, contracto a uestris concilio in eos omnes qui in eius schismate perstitissent prolatam esse sententiam, quam me quoque legisse commemoras: que cum sententia consensu omnium firmaretur, placuisse tamen decreto concilii dilationem temporis dari, intra quod si quis corrigi uoluisset, innocens haberetur. Sic esse factum, ut non solum illi duo quos memoro  , sed etiam multi alii purgati atque innocentes Ecclesie redderentur. Quorum ideo putas Baptisma non debuisse rescindi, quia intra diem prestitutum restituti, peremptoria sententia non tenerentur, nec cum baptizarent fuissent ab Ecclesia separati, necdum scilicet transacti temporis meta definita disiuncti. Hic ego in ea ipsa falsitate narrationis tue, quandoquidem non solum sententias, uerum et ipsa uerba tua posui, miror ingenium tuum, miror animum ingenio reluctantem. Nunquam uspiam sic apparuit quantum ualeat preiudicium presumptionis humane, uel ad non intuendam manifestissimam ueritatem, uel ad affirmandam impudentissimam falsitatem. Itane te tam aperte repugnantia posuisse non sentis, ut uix credibile sit quod unus homo dicere utraque  potuerit? Tu nempe dicis, in eos omnes qui in Maximiani schismate perstitissent, prolatam esse sententiam, et placuisse dilationem temporis dari, intra quod si quis corrigi uoluisset, innocens haberetur. Quomodo ergo tu ipse item dicis, non eos extra Ecclesiam baptizasse, antequam se ab illo schismate correxissent, si quando cum Maximiano erant, non [1 1Kb] erant extra Ecclesiam? Aduertisne quid dicas? Inuenis qua exeas, quo confugias, ubi te abscondas?

CAPUT XXIX.---36. uides certe dum manifestos errores defendere conaris alienos, nichil te agere, nisi subiungere manifestiores tuos. Ecce lege uerba tua: sic a me prorsus commemorantur, ut a te scripta sunt. Cum quam plurimos, inquis, episcopos error sibi Maximiani sociare contenderet, contracto a nostris concilio, in eos omnes qui in eius schismate perstitissent, prolata sententia est, quam tu quoque te legisse testaris. Que cum sententia consensu omnium firmaretur, placuit tamen decreto concilii dilationem temporis dari, intra quod si quis corrigi uoluisset, innocens haberetur. Hec dicens, siccine contra te ipsum sensus claudis, ut non aduertas quod hi omnes qui propterea contra se ferri sententiam concilii meruerunt, quia Maximiano sociabantur, antequam se intra dilationis tempus corrigerent, in eodem schismate consistebant? Ibi ergo etiam baptizabant. Obsecro te, quid inanem caliginem perspicuis rebus aspergis, quam rursus tuorum uerborum non minore perspicuitate dispergis? Dico enim Pretextatum et Felicianum Maximiani ordinatores, in eo quod commiserunt, sacrilego schismate baptizasse, et ab eis baptizatos cum eis esse susceptos, non rescisso Baptismate quod in schismate dederant, quod sacrilegi [2 1Kb] ministrauerant, quod ore maledictione pleno, quod labiis cum ueneno aspidum consecrauerant. Talia quippe in eos dicuntur, eaque sententia quam in eos omnes prolatam esse non negas.

CAPUT XXX.---37. Hic tu respondes, quod non solum duo isti quos memoro, sed etiam multi alii purgati atque innocentes intra diem dilationis se Ecclesie reddiderunt. Quo uerbo me adiuuas, quo uerbo mecum asseris ueritatem, caliginemque illam quam conabaris offundere, discutis. Cum enim dicis eos se Ecclesie reddidisse, procul dubio fateris eos extra Ecclesiam fuisse. Ubi ergo antequam se Ecclesie redderent, fuerunt, ibi baptizauerunt: ergo extra Ecclesiam Baptisma dederunt. Ab hoc inexplicabili implicamento dum te conaris euoluere, rursus inuolueris. Dicis enim ideo eorum Baptisma non debuisse rescindi, quia intra diem prestitutum restituti, peremptoria sententia non tenerentur. Quomodo ergo dicis, ante diem restitutionis non fuisse ab Ecclesia separatos, quos ante diem dilationis confiteris Ecclesie restitutos? Si homines sumus, si qualemcumque rationem, si sensum habemus humanum, si non pecora pecoribus, si non ligna et lapides lignis et lapidibus loquimur, non meis tantum, sed etiam ipsis  tuis uerbis eminet, apparet, elucet, in Maximiani sacrilego schismate Baptismum datum uestros ausos non fuisse rescindere, qui homines baptizatos in Ecclesiis quas in gratia Domini proprio labore Apostoli propagauerunt, non dubitant christianos negare, exsufflare, rebaptizare. Tu dicis, tu scribis; ecce te ipsum audi, lege te ipsum. Tu, inquam, dicis, tu scribis, in eos omnes qui in Maximiani schismate perstitissent, contracto a uestris concilio prolatam esse sententiam. Tu dicis, tu scribis, hac sententia consensu omnium confirmata, placuisse tamen dilationem temporis dari, intra quod si quis corrigi uoluisset, innocens haberetur. Tu dicis, tu scribis, non solum duos inde quos memoro, sed multos alios purgatos atque innocentes se uestre Ecclesie reddidisse. Tu dicis, tu scribis, ideo eorum Baptisma non debuisse rescindi, quia intra diem prestitutum restituti, peremptoria sententia non tenerentur.

CAPUT XXXI.---38. Quid tantum preualet ingenio tam bono causa tam mala, homo cordate, homo litterate? Isti in quos propterea est illa prolata sententia, quia sicut ipse dicis, in Maximiani schismate persistebant, antequam sicut dicis restituerentur, ubi erant, ibi Sacramenta celebrabant, ibi baptizabant. Et ut uerbis illis plenarii concilii magis utar, Ibi uiperei seminis noxios partus tardo calore uaporabant: ibi publici facinoris et parricidii sui feta scelerum uota gignebant: ibi parturiebant iniustitiam, concipiebant laborem, et pariebant iniquitatem: ibi iam non confusa criminum silua, nomina eorum designabantur ad penam: ibi eis indulgentie funis [1 1Kb] dum clementie dimitteretur linea, iam causa quos puniret inuenerat; illuc eorum tanquam in asperos scopulos ueridica unda naufraga membra proiecerat; eorum pereuntium ibi erant littora Aegyptiorum exemplo funeribus plena, nec ipsam inuenientium sepulturam [2 1Kb] : ibi non solum Maximianum fidei emulum, ueritatis adulterum, Ecclesie matris inimicum, Dathe, Chore et Abiron ministrum, de pacis gremio sententie fulmen excusserat, nec solum mors iusta sui sceleris condemnabat; sed etiam trahebat ad consortium criminis plurimos catena sacrilegii: ibi erat uenenum aspidum sub labiis eorum: ibi eorum os maledictione et amaritudine plenum: ibi ueloces eorum pedes ad effundendum sanguinem: ibi contritio et infelicitas in uiis eorum, et uiam pacis non cognoscebant; nec erat timor Dei ante oculos eorum , ibi iacebant membra abscisa, que pestifera putredo ita corruperat, ut plus haberet in abscisione solaminis, quam in remissione medicaminis: ibi erant famosi criminis rei uictorianus Carcabianensis, et ceteri cum isto duodecim, inter quos Pretextatus Assuritanus, et Felicianus Mustitanus, de quibus receptis agimus, qui eumdem Maximianum presentes ordinauerant; hoc est, funesto opere perditionis uas sordidum collecta feculentia glutinauerant, ubi tanto facinori tanquam illicito incestui  clerici Carthaginis elnocinium prebuerunt. Tales ministri Sacramentorum nondum correcti, nondum uobis redditi ac restituti, in schismate Maximiani baptizauerant: post tales ministros Sacramentorum correctos, redditos, restitutos, uestri non rebaptizauerunt.

CAPUT XXXII.---39. Quid sola in uobis preualet animositas? Aliquando attendatur, aliquando audiatur et ueritas. Quid iniiciuntur inanissime [1 1Kb] nebule dilationis date? Non ipsis data est, de quibus dictum est, Damnatos esse cognoscite; de quibus etiam predictum est quales fuerint, quid fecerint, cur eos oportuerit iam sine dilatione damnari, quod scilicet Maximianum impositis manibus presentes ordinauerunt. Hoc est enim quod significarunt dicendo, quod funesto opere perditionis uas sordidum collecta feculentia glutinauerint. Illis autem data est dilatio, qui ordinationi Maximiani non interfuerunt, quamuis in eius societate atque schismate constituti; tantum quia manus ei, quod absentes fuerant, non imposuerunt, a damnatis [2 1Kb] ordinatoribus eadem concilii sententia distinguuntur. Nam cum dixissent illos, quorum et nomina conscripserunt, damnatos esse cognoscite: Eos autem, inquiunt, quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permissimus. Quid planius? quid distinctius? quid apertius? Illos dicunt, framosi criminis reos, qui funesto opere perditionis uas sordidum collecta feculentia glutinarunt, damnatos esse cognoscite. Hos autem dicunt, quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam permisimus redire: et quia ex illis damnatis duo postea saluo honore suscepti sunt, non inuenitur hoc quemadmodum defendatur, nisi ut omnibus dicatur dilatio fuisse concessa.

CAPUT XXXIII.---40. Sed concessa sit omnibus: nempe quotquot ad uos ab illo schismate redierunt, antequam redirent, illic fuerunt, illic baptizauerunt: inde ad uos sine destructione sui honoris et Baptismi redeuntes, si frons adsit, ora uestra clauserunt. Cum enim querimus, antequam se, sicut ipse dixisti, Ecclesie reddidissent, et ante diem prestitutum restituti fuissent, ubi erant; quid aliud uos res ipsa respondere compellit, nisi, In schismate Maximiani, propter quod illa in omnes est prolata sententia? Ibi ergo baptizauerunt eos, in quibus ad uos simul inde uenientibus Baptismum Christi non ausi estis rescindere, quia coacti estis agnoscere. Unde ipso facto uestro, opere uestro, iudicio uestro aduersus uos, merito recteque concluditur, agnoscendum esse Baptismum Christi, etiamsi extra Ecclesiam datus fuerit; et ideo nos hoc pie cognoscere in uestris, uos impie rescindere in nostris.

CAPUT XXXIu.---41. Sed forte penitet talia te uerba posuisse, que hanc ueritatem nimis urgerent,  quoniam dixisti, Factum est ut se Ecclesie reddidissent, et ante diem prestitutum restituti, peremptoria sententia non tenerentur: ut responderetur tibi, Quomodo se Ecclesie reddiderunt, quomodo eidem restituti sunt, si ab ea non erant separati? aut si separati erant, quomodo baptizabant? Sed quid aliud diceres, nisi quod ab eis audieras, quos consuluisti, cum ex hac causa litteris meis ualde permouereris? et tamen fortassis te arguant, te reprehendant, quod talia uerba incaute posueris. Est quod te aduersus eos maxime muniat, ac tuam tristitiam consoletur. Nam et ipsi in eiusdem concilii decreto talia posuerunt. Unde, si nobis lecto isto opusculo nostro ita respondere uoluerint, quod eis non preiudicent uerba laici sui, uerba ipsorum continuo recitabimus. Eos autem, inquiunt, quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permisimus. Cum enim eis dicitur, Isti quos ad matrem Ecclesiam redire permisistis, antequam redirent, ubi erant? similiter urgentur, ac tu paulo ante uerbis a te positis urgebaris. Ubi enim eos fuisse respondebunt, nisi in schismate Maximiani? Sed ubi uolunt eos fuisse contendant; certe qui ad Ecclesiam redire permissi sunt, in Ecclesia non fuerunt. Ergo extra Ecclesiam baptizauerunt: et simul baptizatores et baptizati ad Ecclesiam redeuntes, nec illi honores quos extra gesserant, nec illi Baptisma quod extra acceperant, amiserunt.

CAPUT XXXu.---42. Et tu quidem, quantum potuisti in causa mala, caute locutus es, ut diceres, Placuit tamen decreto concilii dilationem temporis dari, intra quod si quis corrigi uoluisset, innocens haberetur. Illi autem nec corrigendos eos fuisse dixerunt, quibus data est illa dilatio; sed tanquam omnino impolluti atque innocentes in Maximiani societate fuerint, sic de illis loquuntur, cum ipsam prorogant dilationem. Quid est enim aliud quod dicunt: Eos autem quos sacrilegi surculi non polluere plantaria, ad matrem Ecclesiam redire permisimus [1 1Kb] ? Ac ne parum sit, uide quid adiungant: Quanto enim de reorum, inquiunt, morte purgamur, tanto de innocentium reditu gratulamur. Cur itaque tu dicis, placuisse dilationem temporis dari, intra quod si quis corrigi uellet, innocens haberetur; cum eam uideas impollutis atque innocentibus datam? Sed uidelicet tu timuisti ne tibi diceretur, Quare dabatur dilatio eis quos non polluerat Maximianus? ideo dilatione illa corrigendos esse censuisti. Illi timuerunt ne sibi diceretur, Quare in suis honoribus pollutos suscipere uoluistis? ideo se impollutis dilationem dedisse dixerunt.

CAPUT XXXuI.---43. Proinde singula timuistis, sed alterutrum oppugnatur ex altero. Nam tibi dicitur, Quomodo existimas corrigendos, quos tui predicant impollutos? Illis autem dicitur, Quomodo asseritis impollutos, etsi non manum imponendo capiti Maximiani, tamen schismatis eius communione maculatos?  Cuius autem animus, cuius uires, cuius lingua sufficiat proloqui tam intolerandum dolorem? ut pars Donati discissa resarciatur, nec socios Afros in Africa polluit Maximianus; ne ad ipsam radicem unitatis rami fracti regredi permittantur, tot remotissimas gentes polluit ex Africa Cecilianus!

CAPUT XXXuII.---44. Ex die concilii Bagaiensis, hoc est, ab octauo calendarum maii, usque ad diem date dilationis illius, hoc est, octauum calendarum ianuarii, octo menses numerantur. In hoc tam longo temporis interuallo, illi quibus dilatio data est, maculabantur societate damnati Maximiani, an non maculabantur? Si maculabantur, quomodo dicitur, Eos autem quos sacrilegi surculi non polluere plantaria, ad matrem Ecclesiam redire permisimus? Si non maculabantur, quomodo nos atque omnes que ubique sunt christianas gentes potuit ignotorum, non dicam falsorum, maculare alienorum contagio peccatorum? Sed ideo, inquit, dilatio data est, que si transisset, illis non redeuntibus tunc macularentur, et in penam damnationis incurrerent. Non ergo eos peccatum illius societatis, sed diei constitutio maculabat: si ergo nullus dies constitueretur, immaculati utique permanerent. Quid de uobis male meruit orbis terrarum? Cur enim maculatum perhibetis peccatis alienis, cui nullum tempus dilationis constituistis; cum tanta sit uestra potentia, ut homines quando uolunt, peccatoribus socientur, et quando uolueritis, inquinentur? Innocentes et impolluti erant [1 1Kb] , quibus in parte Maximiani dabatur dilatio, intra cuius diem si remearent ad uos, haberent integri honoris ac fidei fundamenta: si autem ille dies eis non redeuntibus preteriret, tunc polluti, tunc scelerati, tunc perditi supplicium damnationis incurrerent, tunc humiliarentur per penitentiam. Degradatio mira predicentium hominum [2 1Kb] , non iam, ut uetus prouerbium fertur, Quod uolumus sanctum est; sed etiam, Quando uolumus, et quamdiu uolumus! Contingat alicui uestrum in naui orare nobiscum, iam pollutus, iam traditor appellatur. Communicant altaria damnatores Primiani cum Maximiano ueritatis adultero, Ecclesie matris inimico, Dathe, Chore et Abiron ministro, et per octo menses innocentes impollutique persistunt. Proinde si qui ex his nono calendarum [3 1Kb] ianuarii se uestre communioni reddiderunt, de innocentium estis reditu gratulati, eorum scilicet, quos sacrilegi surculi non polluere plantaria. Quid uos promeruerunt tot dies octo mensium, a die octauo calendarum maiarum usque ad diem octauum calendarum ianuarii, quos ita sanctificastis, ut per eos quicumque communioni sacrilegi atque damnati Maximiani cohererent, non polluerentur, nec efficerentur nocentes? Et quid  uos offendit tam sanctus dies natalis ipsius Domini nostri, ut solus aduentu et transitu suo pollueret innocentes; atque in eis qui in illo schismate baptizauerunt, per omnes illos dies sanctus maneret Baptismus Christi, et immundus fieret per natalem Christi?

CAPUT XXXuIII.---45. Quid non audeat humana temeritas, cum in sententiam nefandi precipitatur erroris, quam relinquere propter uanitatem pudet, et defendere contra ueritatem non pudet? Sed quid hinc plura, ubi quilibet obstinatissimus, qui contra omnes uoces rationis obduruit, necesse est fateatur, de quibus dicitur, Si se Ecclesie reddidissent, et ante diem prestitutum restituti essent; que uerba ipse posuisti: eos denique de quibus dicitur, Ad matrem Ecclesiam redire permisimus. De innocentium reditu gratulamur. Ac ne angustum redeuntibus tempus spem salutis arctate diei pressura subducat, usque in illum diem agnitionis pandimus ianuam, ut integri honoris ac fidei regressi habeant fundamenta; quam quisquam si ingredi nequiuerit pigra segnitia, sciat sibi ad omnes ueniales aditus uiam esse subductam. Et post prestitutum diem redeuntibus fixa penitentia [1 1Kb] ; que uerba trecenti et decem in sententia sua toties inculcarunt: necesse est, inquam, quilibet aduersarius fateatur, eosdem quibus ista dicuntur, antequam se uobis redderent, antequam uobis restituerentur, antequam ad uos redirent, antequam regressi ianuam dilationis ingrederentur, non fuisse uobiscum; extra uestram communionem, in eo schismate, quo se a uobis separauerant, baptizasse: inde uobis redditi ac restituti, ubi a uobis alienati erant, inde ad uos redeuntes et regredientes, quo a uobis foris erant, et tenuerunt non diminutos honores suos, et secum introduxerunt non rebaptizandos baptizatos suos?

CAPUT XXXIX.---46. Quid adhuc pessime cause patrocinium pertinacissimum prebes? Acquiesce tandem, non mihi, sed ipsi qua conuincimini ueritati. uide quam uerum dixerim, quod frustra labefactare conatus es, quanta sint pro pace toleranda. Atque ut eisdem identidem uerbis utar, quibus in illis litteris usus sum, pro pace Christi redite ad Ecclesiam que non damnauit incognita, si pro pace Donati placuit reuocare damnata . Si enim ex his duodecim quos cum Maximiano sine dilatione damnauerant, Felicianum et Pretextatum postea receperunt, quomodo falsum est eos reuocasse damnata? Si autem et ipsis dilatio data est, quos dixerunt, damnatos esse cognoscite; etiamsi nullus eorum postea remearet, placuit tamen reuocare damnata, quando post sententiam qua dictum est, damnatos esse cognoscite, data est dilatio, qua eis liceret euacuata damnatione remeare. Hec dicta sufficerent, etiamsi uerum esset quod te dicis, cum hac causa Maximianensium ualde permotus esses, a tuis episcopis cognouisse: quid autem agis, quia et falsum est? Quere, aut si habes, inspice diem gestorum proconsularium,  quo postulatio dicta est a Titiano aduersus Felicianum et Pretextatum, ut pellerentur locis  , et uide quanto post diem dilationis illius hoc factum est. Nam dies est concilii Bagaiensis consulatu Augustorum Arcadii III et Honorii iterum octauo calendarum maii, dies autem dilationis hinc usque ad octauum calendarum ianuarii: postulatio uero ista Titiani dicta est post illum consulatum die sexto nonas martii.

CAPUT XL.---47. Proinde apparet tertium ferme agi mensem, cum a proconsule petitur, ut Felicianus et Pretextatus sedibus propulsentur tanquam college Maximiani, quos sibi consociauerat ad furorem. Nam cum memoratus aduocatus de Maximiano quod sufficere uidebatur, in eadem postulatione dixisset: Eos quoque, inquit, quos aliene presumptionis error attraxerat, portu primo proposito penitendi, si reuerti cuperent, intra tempus ad religionis tramitem destitutum [1 1Kb] , pari uigoris admonitione compescuit. Sed suis institutis, inquit, iniquitas delectatur, et semetipsam non deserit, cum semel precipitata corruerit. Idem namque Maximianus ceptam nutrit audaciam, et alios sibimet consociat ad furorem. Inter quos etiam Felicianus quidam, qui primo recta sectatus deprauationis huius attaminatione fuscatur, in Mustitana positus ciuitate, Deo omnipotenti parietes consecratos, ecclesiam uenerandam quasi quadam obsessione credidit retinendam. Hunc etiam Pretextatus in Assuritanis partibus imitatur. Audisne aduocati uerba preclarissima et manifestissima, quibus dicit istos de quibus agimus, quia portum propositum penitendi, dum suis institutis iniquitas delectatur, cum semel precipitata corruerit, contempserunt, locis ecclesiasticis expellendos? Ubi si dies posset latere gestorum, cuiuis obtusissimo satis eluceret, quod contra eos non ita proconsularis potestas adiretur, nisi aut illo concilio fuissent, sicut illic magis apparet, sine ulla impertita dilatione damnati, aut intra diem dilationis, si omnibus data est [2 1Kb] , uobis restitui noluissent. Cum uero etiam dies gestorum cuiuslibet obstinati oculos auresque sic feriat, usque adeo illos etiam post transactum dilationis diem in uestra communione non fuisse, et Maximiano cohesisse, ut ob hoc aduersus eos tam terribilis iudiciarie iussionis impetraretur auctoritas; quid ad hec dicitur? Quid adhuc contra tam perspicuam ueritatem mira impudentie cecitate contenditur? Quid adhuc ab eis, qui cum unitate [3 1Kb] partis Donati etiam concordiam sacrilegorum damnatorum tenere uoluerunt, contra unitatem Christi tanta insania rebellatur? Quid adhuc Baptismus Christi, etiam in sacrilego schismate ueneratione debita cognitus, in tot catholicis gentibus impia presumptione respuitur, sacrilega repetitione uiolatur?

CAPUT XLI.---48. Nolo querere quanto post huius postulationis diem, qua Felicianus et Pretextatus  Titiani aduocati uerbis tam grauiter accusantur, in uestram communionem recepti sunt. Sufficit quod eadem postulatio tanto post finem prestitute illius dilationis, eos a uestra communione separatos, in Maximiani schismate fuisse conuincit, quos postea recepistis, quorum honores nulla ex parte minuistis, a quibus datum quamuis in sacrilego schismate Baptismum, sicut reuera timendum fuit, rescindere timuistis. Numquid iam in hac causa se contra nos lingua cuiuslibet pertinacissimi commoueret, si se moueri in hominis ore, et sub hominis fronte sentiret? Erraui plane, fateor, eo quod in illis litteris posui de illa Bagaiensis concilii sententia, quoniam dixi: Cum apud eos decernenda recitata est, ore latissimo acclamauerunt; nunc autem cum a nobis recitata fuerit, obmutescunt . uerum est quod dixisti, Ecce non obmutescunt: uerecundia quippe in rebus tam manifestis, uel etiam ipsa impudentia obmutescere potest, insania non potest. Neque hoc dictum de te accipias: qui tuis episcopis mentientibus credidisti, nec de illis omnibus; neque enim omnes de hac re permotus consulere potuisti: sed de iis qui cum scirent quanta et quando contra Pretextatum et Felicianum apud iudices gesta sunt, hoc quod tuis inseruisti litteris, tibi ausi sunt dicere, quod ante diem prestitute dilationis Felicianus et Pretextatus uestre communioni restituti, peremptoria sententia non tenerentur obstricti. Aut si et ipsi forte ista nescierunt, nunc saltem cum hec legitis, taceat uerecundia, taceat et ipsa qualiscumque hominis est impudentia: sola certe que contra tam euidentem ueritatem clamat, insania relinquatur; et illa erit fortassis sanabilis, si compescatur a sanis.

CAPUT XLII.---49. Nunc uide quemadmodum de me dixeris, Testis mendax non erit impunitus: cum putares me in hac Maximianensium causa fuisse mentitum. Ego tibi hoc non repono: quippe forte locutus es quod incauta amicitia credidisti, non quod fallaci corde finxisti. Homines sumus: qua tandem uigilantia efficere possumus, ut uel putando, uel loquendo in aliquo non labamur? Sed contra medicinam correctionis obsurdescere non debemus.

CAPUT XLIII.---50. Nunc attende quantam mihi etiam in ceteris partibus epistole tue causa ista Maximianensium prebeat respondendi facilitatem. Quidquid de traditoribus uelut nostris dicendum putasti, quanquam uestri potius hoc fecisse doceantur, quod et in illo trium uoluminum opere satis superque monstraui: uide tamen, et responde, si potes, utrum hoc crimen, quorumlibet fuerit, polluere potuerit in unitate tot gentium Christianos, uel longe remotissimos, uel longe posteros; si crimen sacrilegi surculi Maximiani maculare non potuit uel socios Afros, quibus dantes dilationem trecenti et decem episcopi uestri dixerunt, Quos sacrilegi surculi non polluere plantaria, uel uos ipsos, qui non solum istos quos innocentes dixistis, uerum etiam in illo sacrilegio iam damnatos, tanta concordia suscepistis.

51. Dicis, Orientalibus nota fuisse crimina traditorum,  quando tibi Afro Maximianensium schisma in Africe capite commissum, antequam meas litteras legens ualde permotus consuleres episcopos uestros, incognitum fuit, et cum consuluisses, uerum ab eis audire minime potuisti! Quos certe si defendis, ne dicas mentitos, concedis ignaros: et tamen nec nos nec Orientis et Occidentis tot tantosque populos saltem nescire permittis causam Ceciliani; cum isti nesciant Pretextati et Feliciani, quos trecenti et decem, hoc est, aut omnes, aut prope omnes episcopi partis Donati Afri Afros in Africa damnauerunt, Afri Afros in Africa susceperunt!

CAPUT XLIu.---52. Inseris principium Sardicensis concilii, unde probare conaris quod Orientales episcopi cognito crimine traditorum, parti Donati communicauerint; hoc uno magno scilicet documento, quod inter episcopos quibus scribunt, Donati nomen inuentum est. Nec tamen ibi aliquid legitur eos de Afris traditoribus cognouisse. Quod quidem concilium, ne te lateat, Arianorum est, quos iam tu inter alios hereticos nominasti: nec additis ciuitatum nominibus legi solet, quia nec ipse mos est ecclesiasticus, quando episcopi episcopis scribunt epistolam. Unde nescio quis iste Donatus, miror si non in uestris litteris Carthaginensis factus est: quanquam potuerint illi tam longinquis terris ab Africa separati, eo ipso tempore quo scribere uolebant, requirere quisnam episcopus esset Carthaginis. Omitto enim dicere, quod fortasse Orientales hereticis [1 1Kb] aliquo modo se sociare tentauerant. Sed tu, homo prudens, cum uelles soluere questionem, cum tibi dici posset, Si hec ita sunt, ut Orientales scriberent ad Donatum uestrum, quemadmodum a communione uestrorum Orientales postea disgregati sunt? respondisti et dixisti, Quia in recipiendis iterum uestris damnate cause non potuerunt seruare constantiam. Et scriptum est, »Qui iungitur fornicarie, unum corpus est . Ubi uestros nunc atrociter accusasti, si in causa Maximianensium non potuerunt seruare constantiam, exsecrabiliter damnando sacrilegos, honorabiliter suscipiendo damnatos. Illud enim de Orientalibus omnino non probas; hoc de uestris audis et legis, et cernis, et iudicas.

CAPUT XLu.---53. Iubes me relinquere Ecclesiam traditorum, quos nec uos apud nos, nec maiores uestri apud maiores nostros, conuincere ac demonstrare potuerunt: quos nunc si demonstrasses, eorum facinus crimenque damnarem; non propter eos tot gentium, quibus ignoti sunt, catholicam societatem desererem. Sed uide qua consideratione nolis in communione nostra eorum mortuorum memoriam fieri, quorum facta non nouimus, quorum etiam bonam inter suos famam posteritatis successione didicimus: cum in uestra communione sine ulla degradatione uiuant, quorum mala sensistis, quorum sacrilegia condemnastis.

54. Audes mihi dicere, homo prudens, Ille qui tradidit,  te creauit; nesciens illum esse creatorem nostrum in eo quod christiani sumus, qui est creator noster in eo quod homines sumus: quamuis nec illum quem putas creatorem meum, de traditione conuiceris. Ego autem non rependo tibi hanc iniuriam; nec tuum, nec filiorum, uel nepotum, aut pronepotum tuorum, si in parte Donati fuerint, Felicianum dico creatorem. Tantum, quia permittis, admoneo ne creator tuus post nomen hominis impia uanitate currentem [1 1Kb] te inueniat desertorem. Deinde plausibiliter tibi uideris adiungere: A fonte deducitur riuus, et caput membra sequuntur: sano capite omne sanum est corpus; et si quid in hoc morbi uel uitii est, omnia membra debilitantur: originem suam respicit, quidquid in stirpe processit: non potest innocens esse, qui sectam non sequitur innocentis; cum presertim scriptum sit, »In legalibus patrum uestrorum ne ambulaueritis . In his omnibus uerbis tuis omitto quia non est simile quod de humano corpore comparasti. Fieri enim potest ut et pes doleat capite sano, et pede sano caput. Omitto etiam, quod tibi exciderit, quid paulo ante dixeris [2 1Kb] , Hoc et nos uolumus, hoc suademus, ut Christus christiani sit caput: qui nunc nescio quem traditorem uis caput esse ignotarum gentium christianarum, ubi datum et acceptum Christi Baptismum non uultis agnoscere, tanquam baptizati nonnisi ab illo traditore creati sint. Omitto et illud quantum me adiuuet, quod de Scriptura testimonium ipse posuisti, dictum esse Iudeis, In legalibus patrum uestrorum ne ambulaueritis: cum hoc utique preceptum quicumque tunc obseruare uoluerunt, sicut prophete sancti et septem millia uirorum, qui non curuauerunt genua ante Baal, a populo tamen suo et a communibus sacramentis non se diuiserunt. Hoc dico, hoc uelis nolis repetendo, quamlibet tibi uidear molestus, inculco: Noli Cecilianum toties absolutum caput facere posteris nobis [3 1Kb] ; cum ego et Primianum a Feliciano, et Felicianum a Primiano damnatum, non tamen faciam caput posteris uestris.

CAPUT XLuI.---55. Iam uero de persecutionis inuidia, quam a terrenis potestatibus uos pro parte Donati perpeti gloriamini, quamuis in illo trium librorum opere satis tibi abundeque responderim, neque nunc tibi tacebo, quod ex hac causa Maximianensium breuiter responderi potest: nam quasi propterea uos imperitis atque imprudentibus populis commendatis. Sic enim se Maximianus ipse, sic eius socii, qui nec persecutionibus uestrorum ut ad eorum communionem redirent, cedere potuerunt [4 1Kb] , uanis imperitisque commendant. Sed qui sobrie cogitant, eorum qui aliquam molestiam patiuntur, non penas considerari oportere, sed causas; intelligunt eos pro crimine sacrilegi schismatis, in quo a uobis merito iusteque damnati sunt, commotiones etiam iudiciorum secularium merito iusteque perpessos. Neque enim illud  commemoro, quod in tua epistola posuisti, quod Maximiani non basilicam, sed speluncam, non Optatus, sed populus euertit. Quanquam etiam illic, etsi incertum est uestros fecisse, certum est tamem illum passum fuisse persecutionem; nec tamen iustum esse, sed impium. Unde iam cogeris confiteri, non debere quid quisque patiatur, sed quare patiatur attendi.

56. Sed mihi parum est, hoc Maximiani exemplo interim demonstrare, non continuo iustum esse qui obtento atque adumbrato Christi nomine patitur persecutionem, quando et Maximianus sacrilegus passus est; nisi te cogam fateri, quod et religiosi sacrilegos, et iusti impios persequuntur, non sane nocendi studio, sed necessitate potius consulendi. Nec de uetere Testamento profero exempla: quamuis te etiam propheticis exemplis doceri uelle dixisti [1 1Kb] . Illa, inquam, nimis antiqua non profero: fuerunt enim alterius dispensationis et temporis. Iam post reuelatam et opportuno tempore commendatam mansuetudinem, episcopi uestri, quod quidem nos non dicimus iustum, sed quamdiu ibi es, et talem causam defendis, tu dicere cogeris; episcopi, inquam, uestri uestros schismaticos persecuti sunt.

CAPUT XLuII.---57. Iam itaque non dico, Persecutionem passus est Maximianus, fecit Optatus: quoniam hoc uos ignorare respondes, et ita fecit ut hinc nulla possim gesta recitare; quanquam in tam recenti memoria ciuitates ipse si interrogentur, negare non possunt. Hoc ergo non dico: sed dico, Persecutionem passus est Maximianus, fecit Primianus. Et recito gesta quibus ostendam domum, quam Maximianus propriam defendebat, Primianum procuratione mandata, exorcisterii ecclesiastici nomine, fauente sibi sacerdote legato  , quod ipsa gesta indicant, abstulisse. Sed iustitie non gratie fuerit iudex, non abnuo, non refello. Cur ergo Primianus apud acta magistratus Carthaginensis inter alia que de nobis contumeliose prosequenda mandauit, Illi, inquit, auferunt aliena, nos intermittimus ablata; cum ipse abstulisset aliena, si Maximiani erat domus; si autem Maximianus eam potius usurpauerat, non intermisisset ablata? Sed si neque hoc ad persecutionem uis pertinere; dico episcopos uestros et clericos uestros Maximianensibus, in eis sedibus manentibus in quibus antiquitus fuerant ordinati, fecisse persecutiones, apud proconsules accusasse, impetrasse iussiones, eisdemque iussionibus exsequendis Officiorum instantiam, et ciuitatum auxilia meruisse, ut illi qui iam fuerant Bagaiensis sententie seueritate damnati, et a uestre communionis corpore, ne per cuncta membra pestilens uirus irreperet, compendioso dolore precisi, et nullum iam uobis facientes sue communionis morbida contagione periculum, cum precisis pariter plebibus suis propria conuenticula frequentabant, loca et basilicas quas non inuaserant, cum populis sibi coherentibus perpetua possessione retinebant,  terrerentur, proturbarentur, expellerentur, retinentes exhiberentur.

CAPUT XLuIII.---58. Lege que de illis uel in illos aduocatis prosequentibus dicta sunt, que obiecta crimina sacrilegii, quo impetu accusationis concitate sunt potestates. Quere que facta sint [1 1Kb] Saluio Membresitano, quia ei non potuit illius persecutionis exagitationibus extorqueri, ut rediret ad consortium criminis; maluitque se committere examini, et persecutoribus suis in proconsulari iudicio respondere; ea credo fiducia, quod sciret aduersarios suos legibus contra hereticos promulgatis uti non posse apud iudicem, nisi etiam se ipsos ei pariter irretirent. Sed fefellit eum ista cogitatio: apud Seranum enim tunc pronconsulem uel gratia plus ualuit, uel magis forte Bagaiense concilium, quod illic etiam contra eumdem Saluium recitatum est. Quadam sane interlocutione quid per se ageretur ostendit, id est, ut Saluium aut choro episcoporum communionis Primiani redderet, aut fugaret a sedibus; ut Restitutus, quem contra eum Primianus ordinauerat, loca omnia que a Saluio tenebantur, sine aduersario possideret: et tamen in eadem interlocutione, quod persecutionem Saluius pateretur, expressit. Sic enim in eisdem gestis legitur: Seranus proconsul dixit: Lis episcoporum secundum legem ab episcopis audienda est: episcopi iudicauerunt. Quare non aut sub satisfactione ad chorum reuerteris uetustatis; aut, ut habes scriptum, terga persecutoribus prodis? Quid hic tibi uidetur? Placetne istum Saluium appellare iustum, cui proconsul apud quem a Restituto episcopo uestro contra stante accusabatur, etiam de sancta Scriptura dat consilium, ut terga persecutoribus prodat; quoniam scriptum est in Euangelio, Si uos persecuti fuerint, fugite ? uides certe quam speciem Saluius apud suos uel martyris uel confessoris ostendat, qui persequente Restituto hec meruit a proconsule audire: et tamen non solum secundum nos, uerum etiam secundum uos impius et sacrilegus iudicatur.

CAPUT XLIX.---59. Iam uero posteaquam sententiam proconsulis Abitinensibus allegata est; per quam ciuitatem uicinam iudicatum implere [2 1Kb] uestri meruerant, eo quod pene omnes Membresitani Saluium diligebant; que fecerint iidem Abitinenses homini etate grauissimo, piget dicere: quia ea non apud acta fecerunt, sed tam recenti memoria cum omnibus documentis sit clarior ipsa testificatio ciuitatum, breuiter attingam, quod illic, cum iter agerem, comperi. Nam quia eis, pro defendendis ex quantacumque parte sedibus suis etiam post proconsulis iudicatum, turbe sibi fauentis fiducia Saluius repugnare tentauerat, uictus aliquando comprehensus est, non iam ducendus ad iudicem, ubi inter partes fuerat prolata sententia, sed pompa miserabili triumphandus. Capto enim seni, mortuos canes alligauerunt in collo, et sic cum illo quantum libuit saltauerunt. Hoc si uellem exaggerare dicendo, nonne fortasse hanc penam uix  tormentis regum Etruscorum, quibus mortua uiuis corpora coniungebant  , comparandam esse monstrarem? Nonne homo senex, et qui haberi uolebat episcopus, omnium iudicio de societate uiuorum atque mortuorum exterminandus esset, si duobus sibi suppliciis unde unum subeundum esset propositis, non potius hereret cadaueribus humanis, quam saltare eligeret cum caninis?

CAPUT L.---60. Nunc aspice illa mea uerba, que te refellisse arbitratus es; imo iam non ipsa, sed pro ipsis ista que dicam. Ecce enim non dico, Si persecutionem facere non licet, fecit Optatus; sed dico, Si persecutionem facere non licet, fecit Restitutus. Nec dico, Si persecutionem qui patitur, habendus est innocens, passus est Maximianus; sed dico, Si persecutionem qui patitur, habendus est innocens, passus est Saluius. Gesta recito, uerba que non uis repeto: Fecit Restitutus, passus est Saluius. Quem mihi ex his duobus christianum, nisi Restitutum; quem sacrilegum, nisi Saluium respondebis? Iaceat igitur oportet, improbatumque respuatur, et quod dixisti, nullam esse iustam persecutionem; et quod dixisti, Quis non uult testamento consentire prolato? qui persecutionem patitur, an qui facit? quia et iusta persecutio est quam pertulit Saluius, et Restitutus fecit: passus est Saluius, et tibi est Restitutus laudabilis, damnabilis Saluius. Neque enim occulte factum esse dicturus es: aut posset hoc latere Primianum, quod in ea ciuitate factum est, ubi ipse episcopus presidebat, et in tanta ciuitate, apud tantum iudicem, ut ex hoc aliis etiam ciuitatibus occultum esse non posset. Aut si et hoc inter occulta deputandum est: cur non uis ignorare orbem terre si quid mali fecit  persecutionis tempore Cecilianus; si persecutionem quam passus est Saluius ab illo quem ipse contra eum ordinauit, et in ea ciuitate ubi super collegas principatum gerit, potuit nescire Primianus? Fateberis ergo, uelis nolis, ne Restitutum, ne Primianum, ne partem Donati damnare cogaris, non solum et iniustos pati, uerum etiam et iustos facere posse persecutionem. Aut si eam que iuste fit non esse appellandam persecutionem putas: nec uos a nobis, nec uestros a nostris persecutionem poteris probare perpessos; magisque nos demonstrabimus [1 1Kb] eam nos perpeti a clericis et Circumcellionibus uestris, qui corde duro et insulso, nec intelligentes nec ferentes quod eis consulimus ad salutem, tanto in nos furore seuiunt, ut ea que nobis faciunt, nec numerare, nec commemorare, nec digne uerbis explicare sufficiam.

CAPUT LI.---61. Proinde, cum phreneticus medicum uexat, et medicus phreneticum ligat, aut ambo inuicem persequuntur, aut si persecutio, nisi que male fit, non est [2 1Kb] , non utique persequitur medicus phreneticum, sed phreneticus medicum. Seuitia igitur uestra et uiolentissima audacia per Circumcelliones  uestros clericorum uestrorum satellites omnibus nota, comprimenda fuit legibus, que contra uos late sunt, et quodam modo colliganda: simul ut in quo essetis errore, et quo sacrilegio contra unitatem pacemque Christi uideremini [1 1Kb] , saltem ipso terrore commoniti cogitare atque emendare uelletis: sicut terroribus uestris per potestatum secularium iussiones exagitati Felicianus et Pretextatus , schisma quod a uobis fecerant, correxerunt [2 1Kb] , et ad uestram communionem societatemque redierunt. Totum autem corrigeretur, si ad radicem catholicam a uobis omnibus rediretur. Quidquid uero factum est aduersus uos, quod temperamentum christiane dilectionis excederet, tam non est imputandum catholice Ecclesie, quam nec illud quod Saluio fecerunt Abitinenses, Primiano uel Restituto imputauerim.

CAPUT LII.---62. Quod uero post exaggeratas persecutiones, quas partem Donati perpessam fuisse dixisti, et totum tacens quod precessit a uestris, et multa dicens que non probantur in nostris, de Psalmis testimonium subiecisti et dixisti, Nonne de iis qui talia faciunt dictum est, »ueloces pedes eorum ad effundendum sanguinem, et uiam pacis non cognouerunt« ? hec ipsa et alia multo longeque grauiora, illo Bagaiensi concilio episcopi uestri in Felicianum Pretextatumque dixerunt. Et certe illi nullius carnis sanguinem fuderant, nullum in uos uiolentie corporalis impetum fecerant: sed qui hec in eos dicebant, multo sceleratius eos sacrilegio schismatis sanguinem spiritualem fundere iudicabant. Unde, si cum illis post tam grauia que in eos dicta sunt, pacem sine honoris eorum decoloratione, sine Baptismi rescissione fecistis; non desperandum est quin et nobiscum concordare possitis. Multo enim uos magis delectare debet ad pacem faciendam totus orbis christianus, quam Pretextatus et Felicianus: quoniam si non uos inquinauerunt quos tanta criminationis atrocitate damnastis; multo minus uos inquinat unitas tot gentium christianarum, cui nescio quorum Afrorum crimina demonstrastis [3 1Kb] : et multum uos inquinat scelus quo uestram societatem ab eius Ecclesie, pro qua tot ac tanta diuina testimonia recitantur, societate separastis: quibus diuinis testimoniis humana temeritate ausus es contradicere, cum et tu ipse nescio quomodo eadem ui ueritatis fateri coactus sis, quod in christianum nomen totus quotidie uertitur mundus.

CAPUT LIII.---63. Ausus es, inquam, testamento Dei reluctari, cum dicat Apostolus, Hominis testamentum confirmatum nemo irritum facit, aut superordinat: Abrahe dicte sunt promissiones et semini eius . Hoc testamentum irritum facere, huic testamento partem Donati superordinare minime timuisti: ut cum Deus in eodem testamento dicat ad  Abraham, Sic erit semen tuum sicut stelle celi, et sicut arena maris ; hoc tu irritum faciens, et partem Donati pro qua nullum testimonium recitas superordinans, In paucis, inquis, frequenter est ueritas; errare multorum est: non intelligens quomodo a Domino dictum sit, paucos intrare per angustam portam ; cum et multos dixerit ab oriente et occidente recubituros cum Abraham, Isaac, et Iacob : sed et in Apocalypsi de monstrentur ex omni gente et tribu et lingua millia candidatorum, que nemo numerare possit . Qui profecto et multi sunt per se ipsos, et iidem ipsi pauci sunt in comparatione longe plurium qui cum diabolo puniendi sunt. Que tamen frumenta diuinis in eternum horreis destinata, per totum mundum dilectionis unitate sociata uel ab scandalis et uiolentiis hereticorum, siue ab interiore tanquam palea sua multis non recte uiuentibus, estus et trituram huius seculi tolerant, ultima uentilatione purganda. Sed tibi ad omnia nichil facilius quam Maximianensium causa respondet. Si enim in paucis frequenter est ueritas, et errare multorum est, permitte ut Maximianenses, quanto uobis sunt impares paucitate, tanto uos superent ueritate. Non facis certe. Noli ergo in comparatione multitudinis gentium catholicarum de uestra paucitate gloriari, sicut non uis ut Maximianenses in comparatione multitudinis uestre de sua paucitate glorientur.

CAPUT LIu.---64. Quod autem de Afris traditoribus narras, ita nescis, aut qualiscumque hominis corde non sentis, in conflictu quo ueritas queritur, cum probatio non sequitur, quam sit uana et inepta narratio? In qua refellenda operam non consumerem, nec si non haberem in causa Maximianensium tam facile sine ulla ambage compendium. Sacre sunt Littere: Deus deorum Dominus locutus est, et uocauit terram a solis ortu usque ad occasum; ex Sion species decoris eius . Huic prophetico testimonio concinit Euangelium, ubi de se ipso idem Dominus dicit: Oportebat Christum pati, et resurgere a mortuis tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Quod enim illic dictum est, uocauit terram a solis ortu usque ad occasum; hoc dictum est hic, Per omnes gentes. Et quod ibi dictum est, Ex Sion species decoris eius, hoc dictum est hic, Incipientibus ab Ierusalem. Non enim tantummodo ibi passus est Christus, sed etiam ibi resurrexit, inde ascendit in celum, ibi centum uiginti homines congregatos die Pentecostes misso de celo Spiritu sancto impleuit: ibi uno die tria, alio quinque millia credentium in suum corpus conuersa suscepit; inde in totam Iudeam et Samariam, et in orbis terrarum ceteras gentes se fructificando diffudit et diffundit Ecclesia. Quod discipulis predicens, et iam ascensurus in celum: Eritis, inquit, mihi testes in Ierusalem, et totam Iudeam, et Samariam, et usque in fines terre . Hec igitur Ecclesia, incipiens ab Ierusalem, seque per omnes gentes  tam euidenti fecunditate diffundens, ut te ipsum confiteri cogat, quod in christianum nomen prouidentia Dei quotidie totus uertitur mundus: hec, inquam, Ecclesia, que Domino Deo deorum loquente, a solis ortu usque ad occasum uocatur, nullo modo ab Afris traditoribus pollui potuit, quos omnino nesciuit; si Maximiani sacrilegi surculi non polluere plantaria tot collegas eius, tantum quia ordinando manus ei non imposuerunt; quamuis eum a Primiano damnatum laudauerint, Primianumque damnauerint; quamuis in eius schismate constituti, dilationem qua reuerterentur acceperint.

CAPUT Lu.---65. Quin etiam quia dixi, traditionem multo probabilius nos uobis obiicimus ; respondes me hoc modo fuisse confessum, quod eam uos nobis probabiliter obiicitis; docens etiam regulam locutionis, qua comparatiuus gradus quod ante positum est auget, non quod ante factum est improbat, et adiungens, Sicut bene et melius, male et peius, horribiliter et horribilius, ita esse probabiliter et probabilius. Unde tibi colligere uideris, et dicis, Si uos probabilius, nos ergo probabiliter. Hinc ego in illo prolixiore trium librorum opere suo loco tibi satis aut plus quam satis fortasse respondi, et ostendi ex illis litteris ubi uerba didicimus, quomodo comparatiuus gradus non semper augeat quod comparat, aliquando improbet cui comparatur. Inde est, Dii meliora piis . Inde est, Melioribus opto auspiciis . Lege diligenter, plura ipse reperies, sed nonne miraris, obsecro te, in hac causa Maximianensium, ex qua tibi ad omnia nunc statui respondere, nec huius mihi defuisse locutionis exemplum? In illa quippe luculentissima et facundissima sententia Bagaiensis concilii: Inuenta est, inquiunt, causa salubrior, ne per cuncta membra pestilens irrepat uirus, ut compendioso dolore natum decidat uulnus. Certe secundum regulam tuam Salubris, non salubrior dicere debuerunt. Neque enim illud salubre, sed perniciosum erat, ut per cuncta membra pestilens uirus irreperet. Salubrior ergo erat causa, ut compendioso dolore natum decideret uulnus, quamuis non esset salubris, sed contra exitiabilis, ut per cuncta membra pestilens irreperet uirus. Sic traditionem probabilius nos uobis obiicimus, quamuis eam uos nobis non probabiliter obiiciatis.

CAPUT LuI.---66. Iam illud, quod Siluanum Cirtensem episcopum uestrum dixi fuisse traditorem, municipalia gesta testantur, ibidem apud Cirtam a curatore reipublice Munatio Felice confecta. Nam sicut ibi scriptum legimus, Posteaquam peruentum est ad bibliothecam [1 1Kb] , inuenta sunt ibi armaria inania: ibi protulit Siluanus capitulatam [2 1Kb] argenteam et lucernam argenteam, quod diceret se post arcam eas inuenisse. Cui uictor Aufidii dixit: Mortuus fueras, si non eas inuenisses. Felix autem curator cum ei dixisset, Inquire  diligentius, ne quid hic remanserit; Siluanus dixit, Nihil hic remansit, totum hoc eiecimus. Que gesta cum apud acta Zenophili consularis recitarentur, eisque insererentur, inter alia testium multa documenta, quesiuit Consularis: Quid administrabat tunc Siluanus in clericatu? uictor respondit: Sub Paulo episcopo orta persecutio est, Siluanus subdiaconus fuit. Huic tu publicorum gestorum euidentissimo documento, quo minus credatur, magnum aliquid tibi uideris opponere, quia commemoras sententiam quam dixit in Cecilianum uelut puniens traditores; ac argumentaris, fieri non potuisse ut traditor fuerit, qui traditionis tam seuerus ultor exstiterit: quasi aliquid seuerius uideatur [1 1Kb] illis nequissimis senioribus, quando in occidendam Susannam tanta instantia seuiebant, cum eorum conscientia ipso flagitio foderetur, quod se in illa punire uelle fingebant . Sed omittamus talia: quid Felicianus? numquid non cum Primiano nunc damnat quod cum Maximiano ipse commisit, sed plane meliore sententia correctior, non impudentior? Quod Siluanus si facere uoluisset, non in Ceciliano falsam, sed in se ipso ueram traditionem salubri emendatione damnasset, et ad Ceciliani innocentiam, etiamsi non episcopus, tamen correcta prauitate transisset: sicut Felicianus [2 1Kb] ad Primianum, quem similiter ut ille Cecilianum damnauerat innocentem, potuit tamen sine macula Primiani uel sua cum episcopali etiam honore transire.

67. Nec illud quod dixi, nescio quos traditores, quos uestri maiores arguebant, si ueraciter arguebant, debuisse conuincere; sic acceperis, tanquam hoc apud se ipsos facere debuerint. Sic enim respondes, quod fecerint, et ideo nostros perdidisse Baptismum iudicauerint. Lege prius diligenter contra quod scribis; et aut intellige que dicuntur, aut noli quod intelligis uertere in aliud. Ego dixi, non apud uestros, sed apud Ecclesias transmarinas, quibus innocentes illi uidebantur qui arguebantur, a uestris eos debuisse conuinci. Nam et Maximianenses conuictum sibi uidentur damnasse Primianum, sed non apud eos qui longius positi, et a gratia uel inuidia remotiores tale de illo possent ferre iudicium, quod uniuerse parti Donati facile probaretur. Nunc uero damnauerunt eum centum, et amplius quam trecentis absoluendum reliquerunt, apud quos ipsi periculum damnationis incurrerent. Eis quippe tam pluribus suam debuerunt persuadere sententiam, ut ipsi cum eis intus essent, Primianus autem foris, si damnatus penitentiam respuisset. Si autem hoc tam maiori numero [3 1Kb] collegarum, et tot sue communionis Ecclesiis per totam Africam diffusis persuadere non possent; aut sententiam suam consilio saniore rescinderent, in qua falli sicut homines de homine potuerunt; aut si uera eius crimina sine ulla dubitatione didicerant, que tamen persuadere tanto pluribus ceteris non  ualebant, nocentem scientes tolerarent prudentius et patientius, quam se a tot innocentibus qui ista nescirent, impio schismate separarent. Tenerent enim illam beati Cypriani plenissimam caritatis pietatisque sententiam, qua dicit: Nam etsi uidentur in Ecclesia esse zizania, non tamen impediri debet fides aut caritas nostra; ut quoniam zizania esse in Ecclesia cernimus, ipsi de Ecclesia recedamus . Quod quidem illis tunc prodesset, si in Ecclesie catholice gremio purgati purgamenta tolerarent [1 1Kb] , que ante tempus separare non possent. Sed quod eos dicimus in hac erroris uestri societate, quam ueram Ecclesiam esse arbitramini, facere debuisse, hoc maiores uestri in illa perspicue uera, in cuius unitate fuerunt, ne ab illa separarentur, facere debuerunt. Sicut enim quilibet partis uestre homo causam Primiani prorsus ignorans, tamen quamuis a centum Maximianensibus damnatum, simpliciter innocentem credit eum, qui tanto pluribus se probauit: ita etiam in communione catholica, quem causa Ceciliani latet, non immerito sibi innocentem fuisse persuadet eum, qui non solum per Africam, uerum etiam per tot gentium christianarum terras, tanto pluribus episcopis ceteris uel innotescere innocens potuit uel occultari nocens: apud quos aut ab agnoscente meruit absolui, aut non meruit ab ignorante damnari, aut corrupto iudice contra quam meruerat, absolutus, non potuit aliis qui non iudicauerunt demonstrari. uos igitur sacrilega separatione ab unitate populorum innocentium tot tantorumque separamini, qui cum in hac causa iudices esse non possent, aut nullos hinc fuisse iudices, aut utrum hinc aliquid uel quid iudicatum sit nescierunt, aut electis iudicibus potius quam uictis litigatoribus crediderunt.

CAPUT LuII.---68. Hinc docetur, in eo etiam quod ex illa mea quadripartita distributione ultimum tibi  elegisti, quam facile superemini. Dixi enim quod si documenta criminum traditionis fuerint ex utraque parte prolata, aut utraque sunt uera, aut utraque falsa; aut nostra uera, et uestra falsa; aut nostra falsa, et uestra uera. Et cum in tribus superioribus facillimam nostram uictoriam demonstrassem , in quarto quoque uos uinci, aut minus intellexisti, aut quod magis credo, ne ab aliis intelligeretur, nescio quibus umbraculis id conatus obtegere, de argumentationis genere disputandum putasti: unde etiam alias [2 1Kb] , si opus fuerit, fortasse tractabimus, ne tempus nunc rebus non necessariis insumamus.

CAPUT LuIII.---69. Proinde attende, utrum ualeam in illo perspicuo speculo uestro, hoc est, in causa Maximianensium etiam hoc demonstrare. Namque mortuis omnibus et apud quos hec gesta sunt, fieri aliquando poterit ut inter uestros et illorum posteros questio communionis agitetur: dicturi sunt illi a maioribus suis ferme centum uel amplius episcopis  damnatum esse Primianum, et illam primo que apud Carthaginem, deinde aliam que apud Cebarsussi contra eum conscripta est sententiam prolaturi; contra uestri concilium Bagaiense recitabunt. Flagitabunt illi, ut diluta esse doceantur crimina Primiani, que suorum maiorum sententia continentur. Nonne multo iustius dicent uestri: Hec crimina que obiicitis etiam mortuo [1 1Kb] , si uera sint, hoc probate, quod ad maiores nostros ea detuleritis, quod eis hec uera ostenderitis esse: quod si facere conati estis, nec implere potuistis; maiores ipsos nostros inquinare non poterant aliena crimina, quamuis uera, que illis non fuerant demonstrata? quanto minus si ea nec conati estis ostendere? Unde igitur ad nos cause illius reatus transire potuit, qui nec ipsos qui cum Primiano tunc uiuebant ignoratus et probatus inuoluit? uos itaque schismatis reos perspicua ueritate conuincimus, quos a nobis fratribus uestris propter aliena crimina, que tunc maioribus nostris demonstrata non sunt, quando fuerant demonstranda, separatos uidemus. Si hoc iustissime dicture sunt plebes, et clerici eorum locorum ex quibus erant trecenti et decem, qui contra Maximianenses Bagaiense concilium condiderunt: si hoc, inquam, recte dicturi sunt Afri Afris, Numide et Mauri quam [2 1Kb] plurimi paucis Byzacenis et Prouincialibus; quanto iustius de criminibus, etiamsi uera essent, nescio quorum in Africa traditorum, hec dicit Afris orbis terrarum, cum presertim et in Africa ipsa Ecclesia catholica tanta sit [3 1Kb] , ceteris gentibus unitatis uinculo sociata? Que nichilominus documenta etiam criminum alienorum, que mihi nunc conaris ostendere, non faciunt reos populos gentium; quibus quando debuerunt non demonstrata sunt, uel quia non curastis: a quibus populis in hac causa innocentibus, si me dissociauero, pro criminibus alienis innocens esse non potero a sacrilego crimine schismatis. Proinde, ut plurimum ualeatis, et nunc mihi hec uera esse doceatis, damnamus mortuos traditores, uiuos non deserimus innocentes.

70. Cum ergo dixerim, Sed si qua uera essent uestra documenta, Ecclesie, hoc est, catholice uos ea probare debuisse, ut uos intus essetis, illi autem quos conuinceretis pellerentur foras : quid est quod respondere uoluisti, ideo separationem factam quod nos foras essemus propulsi, uestri autem in Ecclesia plenaria et catholica remanserunt? Hoc si totidem uerbis uobis Maximianenses dicant, quid respondebis, nisi nec refelli dignos, sed tantum rideri, qui Ecclesiam plenariam cum episcopis iam minus quam centum, contra tantam numerositatem ac multitudinem, cui amplius quam trecenti president, audeant affirmare: cum per omnes Africe regiones ubi Maximianenses sunt, non desit etiam communio Primiani: per alias autem  multo plures latioresque Africe partes unum Maximianensem nemo reperiat, nisi uix forte peregrinantem? Quo igitur ore contra Ecclesiam a solis ortu usque ad occasum promissam uoce ueritatis et redditam, audes Ecclesiam plenariam dicere partem Donati; cum ipsa non sit nisi Africe, illa uero cum tot gentibus sit et Africe? Sed uidelicet ista illam misit foras? Ne, queso, tu istam uocem mittas foras: in facie est frons hominis, non sub humero. Ergone ista illam misit foras? Non uides, si illa mittitur foras, de qua dicit Dominus ad Abraham, In semine tuo benedicentur omnes gentes ; de qua predictum legitur, quod erit in nouissimis diebus manifestus mons Domini, et uenient ad eum uniuerse gentes ; de qua predictum canitur, Commemorabuntur et conuertentur ad Dominum uniuersi fines terre, et adorabunt in conspectu eius uniuerse patrie gentium ; de qua predicatur quod in toto mundo fructificet et crescat ; quam ipse Dominus dicit dilatari per omnes gentes, incipientibus ab Ierusalem : non, inquam, uides, si hec mittitur foras, eam cum lege Dei, cum Prophetis, cum Psalmis, cum Apostolis, cum ipso Euangelio, cum toto denique Testamento et cum ipso herede mitti foras?

CAPUT LIX.---Quod nefas si attendis, si perhorrescis, si contremiscis; uide ubi sitis, et redite intro: quoniam non misistis, sed uos potius existis foras. uide quid faciat animosa cecitas [1 1Kb] . Dicitur quod Maximianus Primianum miserit foras, et ridetur: dicitur quod pars Donati labores Apostolorum per uniuersum mundum fructificantes et crescentes misit foras, et non exhorretur!

71. Ne quid sane fallaris aut fallas, quoniam id quod tam crebro commemoraui, non aduertens uel te aduertisse dissimulans, dixisse me affirmas, non esse frumenta dominica, quam ego Ecclesiam catholicam sic asserui, quomodo eam nunc asserit [2 1Kb] Scriptura diuina. Frumenta sola in horreo recondentur, nunc Ecclesia tanquam area cum palea trituratur. Hoc est quod uos urget ac premit, et nisi corrigamini exstinguit: quia huius aree paleam, quod uos esse monstrastis, non uos posse tolerare dixistis, purgatum frumentum impudenter uos esse finxistis: ac sic ex ipsa area uanis calumniis turbulentis [3 1Kb] , tanquam leuissimus triture puluis per inane sublatus, ante nouissimum uentilationis tempus existis. uox denique arrogantissima atque falsissima uestra est illa, non nostra, Quid palee cum frumento ? quod de somniis uanorum et reuelationibus prophetarum Ieremias ait  : et tanquam de nobis et uobis dictum sit, Parmenianus hoc scribit. Quere quoque a Maximiano: nichil aliud de se dicit. Non est enim alius impie superbie tumor [4 1Kb] apud omnes qui se a Christi unitate  discindunt, quam se solos Christianos esse iactare, et damnare ceteros, non solum quibus eorum Iis nota est, uerum etiam quibus eorum nec nomen auditum est.

CAPUT LX.---72. Nam illud quam eleganter tibi uisus es dicere, quod cum ego de Testamento Dei dixissem, Nunc undecumque prolatum est recitetur (Lib. 1 contra Litteras Petiliani, n. 25: respondendum putasti, quod iam hoc confessionem criminis habeat, et ideo dixerim, A quocumque prolatum est recitetur, quia apud me constat, et a nostris exustum, et a uobis seruatum atque prolatum. Ita uero si ueritate confisus, a Maximiano uelis proferri codicem Legis, unde recites Dathan, Chore, et Abiron, qui uiui terra dehiscente submersi sunt , quibus istum Bagaiensis sententia comparauit, non eo firmius contra illum recitabitur, quia in eius codice reperitur. Quod ergo dixi, Testamentum undecumque prolatum est recitetur; non est confessio criminis, sed fiducia ueritatis. Quid enim commodius, quid preclarius, quam ut, si fieri potest, quod aduersus te legatur, a te proferatur? Non quia ego non habeo pro me: sed facilior est certiorque conuictio, ut tu habeas contra te, quod pro te, si corrigaris, fiat.

73. Contra uniuersitatem uero Ecclesie quia te inania repetere libuit, etiam hic tibi respondeo: Sicut in Africa pars Donati uos estis, a quibus apparet partem Maximiani schisma fecisse, quoniam non est per Africam qua uos estis, uos autem et in regionibus in quibus illa est non deestis; nam et alia schismata facta sunt ex uobis, sicut Rogatenses in Mauritania Cesareensi, Urbanenses in quadam Numidie particula, et alia nonnulla: sed ubi precisa sunt, ibi remanserunt. Et hinc enim apparet eos a uobis exiisse, non uos ab ipsis, quia uos etiam in his terris estis ubi ipsi sunt: illi autem quaquauersus uos estis, non nisi forte peregrinantes inueniuntur. Sic Ecclesia catholica, que, sicut ait Cyprianus, ramos suos per uniuersam terram copia ubertatis extendit , ubique sustinet scandala eorum qui ab illa uitio maxime superbie preciduntur, aliorum hic, aliorum alibi atque alibi; qui partes suas ostentantes dicunt, Ecce hic est Christus, ecce illic: quibus ne credatur ipse premonuit . Non enim ostendunt uiam de qua prophetatum est in Psalmis, Ut cognoscamus in terra uiam tuam, in omnibus gentibus salutare tuum : sed sue communionis quisque regiones, Ecce hic, ecce illic. Ubi enim cadunt ibi remanent, et ubi separantur ibi arescunt; unde ipsa de qua preciduntur, etiam in eas terras extenditur, ubi iacent illa queque in sua regione fragmenta: in [1 1Kb] illa uero singula quacumque ipsa distenditur non sunt, quamuis aliquando uix rarissima folia ex eorum ariditate uentus elationis in peregrina dispergat.

CAPUT LXI.---74. Hec igitur Ecclesia, que, ut eiusdem, identidem uerbis utar, ramos suos per uniuersam terram copia ubertatis extendit, ad multas etiam  barbaras gentes extra orbem Romanum crescendo peruentura est. Quod et te inquisisse et comperisse arbitror, ut diceres, Omitto gentium barbararum proprias regiones, Persarum ritus, sidera Chaldeorum, Aegyptiorum superstitiones, deos Magorum; ut omnia ista non sint, quia prouidentia Dei in christianum nomen totus quotidie uertitur mundus. Hec tu uera dixisti: et sic impletur promissio que dicta est Abraham, In semine tuo benedicentur omnes gentes . Omnes, inquit, gentes; non dixit, Omnium gentium omnes homines. Unde necesse est non solum fecunditate crescentis Ecclesie, uerum etiam permixta multitudine inimicorum eius, per quos pietas eius exerceri et probari possit, usque in finem iudiciarie separationis totus orbis impleatur. Sic commemoratum est hoc testamentum et ad filium eius Isaac, Domino dicente, Et statuam iuramentum meum quod iuraui Abraham patri tuo; et ampliabo semen tuum tanquam stellas celi, et dabo tibi et semini tuo omnem terram, et benedicentur in semine tuo omnes gentes terre . Sic et ad nepotem eius Iacob, Et erit semen tuum sicut arena terre, et dilatabitur supra mare, et in Africum, et in Aquilonem, et ad Orientem, et benedicentur in te omnes tribus terre . Supra mare autem plerumque Scriptura cum dicit, Occidentalem partem solere significari, nouit qui legit. Huic tu testamento si prolato consentire uoluisses, non in solo Africo [1 1Kb] remansisses.

75. Non ergo nobis communicant, sicut dicis, Nouatiani, Ariani, Patripassiani, ualentiniani, Patriciani, Apellite [2 1Kb] , Marcionite, Ophite, ceteraque, ut uerbis tuis utar, nefariarum pestium, non sectarum, sacrilega nomina. uerumtamen ubicumque sunt isti, illic Catholica, sicut in Africa ubi et uos: non autem ubicumque Catholica est, aut uos estis, aut heresis quelibet illarum. Unde apparet que sit arbor ramos suos per uniuersam terram copia ubertatis extendens, et qui sint rami fracti non habentes uitam radicis, atque in suis quique iacentes et arescentes locis [3 1Kb] Sed si non permanserint in infidelitate, sicut de Isrelitis dicit Apostolus, inserentur. Potens est enim Deus iterum inserere illos : non ut iterum accipiant sacramentum Baptismatis, quod iam tractum ex arbore non mutarunt; sed ut reuiuiscant ex radice caritatis et unitatis, a qua separati sterilitate animositatis arescunt: sicut rursus inserendos putastis Pretextatum et Felicianum, quos secum preciderat Maximianus, nec precisorum Baptismum reprobastis. Quibus uere aliquid prestaretis, si non eos fragmento uestro [4 1Kb] , sed et uos et illos radici catholice redderetis.

CAPUT LXII.---76. Iam uero ad illud quid respondeam,  quod tibi uisus sum dixsse pro uobis; quoniam dixi non prodesse Baptismum eis qui ab unitate discedunt, inesse illis tamen hinc probari, quod redeuntibus non restituitur? Firmasti enim et uos hoc dicere, quod maioribus nostris ad Ecclesiam non [1 1Kb] redeuntibus, Baptismus quem ibi acceperant non profuerit. Hoc si diceretis, nichil inter nos aliud quereretur, nisi que sit Ecclesia ubi Baptismus prosit. Sed uos non dicitis in nobis Baptismum esse, ac non prodesse: sed dicitis omnino non esse, quod ab eis acceperimus, qui eum discedendo perdiderant. Unde nec potuisti respondere, nec poteris, ad illud quod a me positum est, inesse Baptismum discedentibus hinc probari, quia redeuntibus non restituitur. Si enim Baptismum Felicianus a uobis recedendo perdiderat, cur non denuo rediens baptizatus est, ut ei quod perdiderat redderetur? Ipse denique Maximianus si ad uos redeat, non baptizatur: quod deberet utique, si perdiderat Baptismum. Tua quippe uerba sunt, quod in eius schismate sententia damnationis retenti, simul et Baptisma et Ecclesiam perdiderunt. Sicut ergo eis redeuntibus redditur Ecclesia, reddatur Baptismus. Baptizentur, inquam, redeuntes, si Baptismum amiserunt abscedentes. Hoc quia non facitis, etiam uos fatemini ab Ecclesia recedentibus inesse Baptismum, nec prodesse. Dant ergo sicut habent, id est, ut et ipsis qui ab eis extra Ecclesiam sumunt, insit Baptismus, nec tamen prosit. Unde sicut illis redeuntibus non redditur quod non [2 1Kb] amiserunt: ita et illis non dandum est quod acceperant, sed agendum cum eis, ut per Ecclesiam prosit utrisque, quod extra Ecclesiam inesse potuit, non prodesse. Ac per hoc nec pro uestro errore aliquid dixi, et ei quod dixi non respondidisti.

CAPUT LXIII.---77. Adiungis etiam de horto concluso et fonte signato, quod omnino unde dictum sit non intelligis. Si conclusus est, inquit, hortus et fons signatus; quomodo qui extra foris est positus, et ab horto, id est, Ecclesia, et fonte eius, id est, Baptismate separatus, potest dare quod non habet? Interroga Felicianum, utrum in horto concluso fuerat, quando illi reditus quasi ad eumdem hortum conclusum dilationis ianua pandebatur. An forte exinde furatus est fontem, ubi laicos suos in Maximiani schismate baptizaret? Quod si ita est, ubi tunc uestri uos abluebant? An eos pariter illa dilatione distulerunt, donec fures illi ad hortum cum fonte remearent? Tunc non erant isti pseudoprophete, quando de Primiani criminibus mentiendo, deceptos ad suum sacrilegium traducebant? lupi rapaces, quando seductos de grege Primiani ad sue concisionis particulas pertrahebant? Negas eas quas dixi tyrannicas uestrorum in fundis alienis dominationes et bacchationes ebrietatum . Nega quantum potes: non uereor, ne propterea nobiscum uos pigeat concordare. Non in uos tale aliquid dixi, qualia Maximianenses  damnati a uobis audire meruerunt. Negas furorem Circumcellionum, et precipitatorum ultro cadauerum cultus sacrilegos et profanos: non tamen negas, cum Aegyptiorum admodum exemplo pereuntium funeribus plena essent littora, quibus in ipsa morte maior est pena, quod nec ipsam inuenerunt sepulturam, his uos insepultis cadaueribus inhesisse. Ibi enim iacebant Pretextatus et Felicianus: aut si apud uos reuixerunt, quid de Baptismo agitis, quem tunc mortui tradiderunt?

CAPUT LXIu.---78. Dicis me non seruasse pacem ac lenitatem, quam principio litterarum mearum promiseram, quod satanam Petilianum appellauerim. Ego non Petilianum nec quemquam hominem in parte Donati, sed ipsum errorem partis Donati, satane comparaui: ex cuius laqueis homines, quos diligo, cupio liberari. Nam lege consideratius, inuenies. Quanquam et si aliquid durius dixi, lege que ipsi, non in errorem Maximianensium, sed in ipsos homines dixeritis. Felicianum ergo Petilianus imitetur, et mihi pacem desideranti non irascatur [1 1Kb] .

79. Tibi certe ipse non succenseo, quod mihi ex obliquo Manicheos obiiciendos putaueris, propter errorem adolescentie mee. Unde non tam doleo, confidens de perpetua gloria Liberatoris mei [2 1Kb] , quam si placet admoneo, ut queras et legas que et quanta et quomodo aduersus Manicheorum pestilentissimam heresim scripserim. Ibi uidebis qua fide contra eos Christianam defenderim ueritatem, eorumque fallacias quanta perspicuitate destruxerim: et noli esse aduersus me incredulus, cum Felicianum credas Primiano fideliter inhesisse, qui pro Maximiano tanta crimina in eum sententia damnatoria dixerit; contra eumdem uero Maximianum et ab eo dissociatus aliquid forsitan scripserit, in quem non sicut ego in illos adolescens, laicus, catechumenus inciderat, sed senex senem ei cui nunc adiunctus est, aduersarium episcopus episcopum fecerat. Unde cum ego epistolam primatis nostri, de qua fecisti [3 1Kb] sub eadem urbana obliquitate mentionem, quam de me ille scripsit iratus, cum in episcoporum concilio probare quod intenderat urgeretur, eius ipsius sententia se corrigentis, et de hac re ueniam postulantis, legam esse damnatam: tu quere utrum possis legere, ubi correctus damnauerit Felicianus, que non accusans, sed damnans dixit in Primianum; uel saltem ipse Primianus euacuauerit, que damnans dixit in Felicianum. Quod si inueneris, nec sic par erit causa: quia ille accusationem instituerat, quam falsam esse peruidens, cum uenie postulatione damnauit, non aspernans emendationis humilitatem dignitate primatus, sed potius recolens prudens quod scriptum est, Quanto magnus es,  tanto humilia te in omnibus, et coram Deo inuenies gratiam : isti autem non inuicem apud alios accusauerant, sed aduersus inuicem iudices sederant; proinde inuicem damnauerunt, damnati concordauerunt. Non inuidemus in parte Donati pacem damnatorum, si et Christi pacem non respuant in orbe terrarum.

CAPUT LXu.---80. Cernis iam, ut arbitror, quam inaniter dixeris, quod uidearis tibi ad omnia respondisse, que mea [1 1Kb] epistola continentur. Si enim propterea respondisti, quia tacere noluisti; non quidem ad omnia, sed tamen respondisti. Si autem ad hoc respondisti, ut ea que a me dicta sunt euacuares; uideo te quidem ad multa respondisse, sed nichil te uideo refellisse. Consideratis autem omnibus que a me dicta sunt, puto quod facillime intelligas, non deuitande contentionis causa, que nulla est cum ueritas uel queritur, uel non pro uana gloria litigatur, sed cause male diffidentia uos nobiscum nolle conferre. Ut enim hanc solam Maximianensium causam in medium proferamus, nichil contradici posse, nunc saltem fortasse iam agnoscis. Unde non mihi arrogans, sicut credis aut calumniaris, uelut inuictam eloquentiam, sic eam uolui commendare: sed magis ut intuerentur qui legerent, talem esse causam, pro qua asserenda uel potius demonstranda nullius sit facundie patrocinium requirendum.

81. Ecce iam non dico tricipitem bestiam, errorem uestrum, quia suauissimus uerborum emendator es [2 1Kb] ; sed dico calumniam tripartitam. Nec dico nos ei tanquam tridenti telo ex hac Maximianensium causa debere resistere; sed dico, tripartita defensione. Nec dico, In eorum fronte configite; aut, In ora coarctate : sed dico, Eorum impudentiam cohibete, sermonemque reprimite. Numquid quoniam uerba mutata sunt, et ex translatis facta sunt propria, ideo Maximianensium causa mutata est, cuius compendio sic superamini, ut nichil uobis restet, si aliquando sapiatis, nisi finita peruicaci animositate pacari?

CAPUT LXuI.---82. Si de communione agitur, non peccatorum alienorum, sed diuinorum Sacramentorum; communicatum est cum damnatis, et dictum est de aliis sacrilegis, qui cum damnato Maximiano communicabant, quod eos sacrilegi surculi non polluere plantaria. Si de persecutione agitur; damnatos persecuti estis, animosos persecutionibus correxistis. Si de Baptismo agitur, in sacrilego schismate datum Baptismum suscepistis. Quid adhuc inaniter, ne ueritas cognoscatur, errorque fugiatur, diuina non intellecta testimonia proferuntur? Scriptum est, Si quis putat se contentiosum esse, nos talem consuetudinem non habemus . Sed nec Restitutus, qui cum Saluio Membresitano propter cellulas et agellos,  ut eum locis expelleret, forensi strepitu controuersiaque conflixit, contentiosus habitus est a uobis: quanto minus debet contentiosus putari, qui non pro usurpanda uel auferenda, sed pro communicanda hereditate celestium eis [1 1Kb] qui aliter sapiunt, fideliter disputat? Scriptum est, inquis, In aures imprudentis noli quidquam dicere, ne irrideat sensatos sermones tuos . Nolite nobis in aures quasi secretum dicere, si non prudentes putatis: sicut nec Christus in aures Phariseorum dicebat, quod tamen ad eos refellendos ipsis audientibus proferebat. Palam nobis ostendite, ut si non corrigimur, conuincamur, quomodo uos si ad unitatem ueneritis, maculet orbis christianus, quos damnatus [2 1Kb] non maculat Felicianus. Est scriptum, »Noli respondere imprudenti secundum imprudentiam eius, ne similis fias illi.« Nonne ibi sequitur, »Sed responde illi contra imprudentiam eius, ne sibi sapiens uideatur« ? Hoc et uos facite; nolite responsione uestra nostre quam putatis imprudentie consentire, sed unde possit redargui, respondete. Respondete, inquam, quomodo Baptismum quod Maximianenses in sacrilego schismate ministrarunt, sine aliqua destructione susceperitis, et in Ecclesiis quas Christus per Apostolos propagauit, datum Baptismum destruatis.

83. Proinde, quod in fine epistole tue omnia que supra latius abs te dicta sunt, breuiter percurrenda arbitratus es, quo lectoris memoriam recreares, eodem ordine accipe, quam nec te nec alios fallere debeas. Nam et arrogantie non est, uel querere uel asserere ueritatem. Et quod nunquam putas potuisse definiri, non solum a prudentibus et Deum timentibus definitum est, sed etiam uos totum quod sine fine putabatis, Maximianenses suscipiendo finistis. Et uos, non ad contentionem, sed ad collationem uocamus,  qui Maximianenses etiam forensibus litibus perculistis. Et in eis qui in Maximiani schismate baptizati sunt, quamuis nequaquam illic baptizari debuerint, tamen Christi Baptismum cognouistis. Et Ecclesie fontem aliter debere intelligi, ad quem nisi bonus nullus accedit, acceptato [1 1Kb] Baptismo quem sacrilegi extra dederant, declarastis. Et maiores nostros uel sanctam Ecclesiam quam tenemus, alienis criminibus thurificationis et traditionis, quamuis a uobis nunquam probata sint, tamen pollui non potuisse cogemini confiteri; qui dixistis quod socios Maximiani, quibus ad redeundum dilationem dabatis, eiusdem Maximiani sacrilegi surculi non polluere plantaria: unde nos tanto post nati, multo minus possumus ad eamdem traditorum et thurificatorum originem pertinere, si tunc pariter uiuentium societatem maiorum nostrorum maculare non potuit. Et persecutiones quamuis contra ueritatem seuissimas nobis facere soleatis, tamen ex aliqua parte Maximianenses persecutionibus correxistis: et eos, quamuis non ipsis iam damnatis data fuerit, tamen post illius dilationis terminum suscepistis: et Baptismum quem foris a uestra communione dederant, quibus dilatione redeundi ianuam pandebatis, etiam post eamdem dilationem cognitum et approbatum non rescidistis. Quare, cum uideas nichil a te dici potuisse, quod non hec una Maximianensium causa refellat atque conuincat, da ueniam, si quo fortasse uerbo durius emisso te offendi; et si Afer in Africa tam magnam Maximianensium causam in capite Africe exortam, meis admonitus litteris tam sero requisisti, nec requisitam, falsa narrantibus uestris, sicut iam cernis, inuenire potuisti; timete Deum: tot christianas gentes tam lata per mundum christiana unitate porrectas, ignotorum Afrorum ignotisque criminibus nolite perfundere; et pro pace Christi redite ad Ecclesiam que non damnauit incognitos, si pro pace Donati placuit reuocare damnatos.


 Subiungenda hoc loco erant, si reperiri potuissent, tria hec opuscula; Probationum et Testimoniorum contra Donatistas liber, cuius meminit Augustinus in lib. 2 Retract. cap. 27; Contra nescio quem Donatistam liber, de quo in lib. 2 Retract. cap. 28; Admonitio Donatistarum de Maximianistis, liber unus, qui recensetur in lib. 2 Retract. cap. 29.



[DE UNICO BAPTISMO CONTRA PETILIANUM.]





IN SUBSEQUENS OPUS, LIBRI II RETRACTATIONUM CAPUT XXXIu.

Eo tempore librum de Unico Baptismo amicus quidam meus, a nescio quo donatista presbytero accepit, indicante quod Petilianus episcopus eorum Constantinensis eum scripserit. Hunc ad me ille attulit, ac uehementer, ut ei responderem, rogauit; et factum est. Librum autem etiam meum, in quo respondi, eumdem titulum habere uolui, hoc est, de Unico Baptismo. In quo libro illud quod dixi, Constantinum imperatorem Donatistis criminantibus ordinatorem Ceciliani Felicem Aptungensem, non negasse accusationis locum, quamuis eos in Ceciliani fictis criminibus calumniosos fuisset expertus ; in ordine temporum postea consideratum aliter inuentum est  . Nam prius memoratus Imperator causam Felicis fecit audiri a proconsule  , ubi legitur absolutus; et postea ipse Cecilianum cum accusatoribus eius auditum comperit innocentem, ubi eos expertus est in eius criminibus calumniosos. Qui ordo temporum per consules declaratus, multo uehementius in ea causa calumnias Donatistarum conuincit, penitusque subuertit: quod alibi ostendimus . Hic liber sic incipit: Respondere aduersa sentientibus.





S. AURELII AUGUSTINI HIPPONENSIS EPISCOPI DE UNICO BAPTISMO CONTRA PETILIANUM AD CONSTANTINUM LIBER UNUS  . [1Kb] [1Kb] 

Petiliani librum de Unico Baptismate, quod ille in sola uera Ecclesia, imo in sola Donati parte esse contendebat, refelli Augustinus. Docet unici Baptismi etiam in hereticis repertam ueritatem approbandam esse, non uiolandam. Ad Cypriani martyris et aliorum ex Africa, qui cum ipso aliter sensisse obiectantur, episcoporum auctoritatem respondet. Neminem in Ecclesie unitate maculari alienis peccatis, ex ipsius Cypriani facto probat contra Donatistarum schisma. Postremo Petiliani calumnias Melchiadi et aliis quibusdam catholicis episcopis illatas propulsat.

 CAPUT PRIMUM.---1. Respondere aduersa sentientibus, et a regula ueritatis errantibus, Constantine frater, sepissime cogimur, etiam de his rebus quas aliis atque aliis sermonibus frequentauimus. Quod utiliter existimo fieri, et propter eorum ingenia tardiora, qui putant aliud dici, cum aliquid legunt aliter dici; et propter ipsam disputationum copiam, ut non solum ad diligentes res rara perueniat, sed quodlibet [1 1Kb] ex multis in manus etiam negligentioris incurrat. Proinde Sermonem de Unico Baptismo ab eis compositum, a quibus Baptismus iteratur, quem mihi cum in rure simul essemus, a nescio quo Donatistarum presbytero acceptum dedisti, atque ut ei responderem multum petisti, nonnisi uerborum strepitu inflatum, et calumniosis criminationibus asperatum, uide adiuuante Domino quanta facilitate confutem.

2. Prima illic inuidia est, quod uentilatur in publico res secreta. Taceant ergo qui hoc fieri debere non putant. Aut si ad loquendum cogi se dicunt, ut respondeant contra sentientibus; hec etiam nostra causa est, ut respondeamus, non solum contra sentientibus, uerum etiam contra facientibus. Debet enim palam redargui quod in occulto nocet; quia et palam defenditur, cum suadetur in occulto quod noceat cum perficitur [2 1Kb] . Nam quis coram profanis quemquam baptizat? Et tamen baptizari Christianos nullus profanus ignorat, qui audit in publico, quod si credit, percipiat in secreto.

CAPUT II.---3. uideamus ergo de Baptismatis iteratione quid dicant, qui uerecundantur hoc in aperto dicere, quod utinam in aperto timerent admittere. Ubi sit, inquit, uerum Baptisma queritur. Deinde  subiungit: Usque adeo meum est, ut quod a me unicum datum est, nec ab ipsis sacrilegis iteretur. Cui respondemus: Sacrilegus non est qui unicum Baptisma, non quod tuum, sed quod Christi est, iterare non audet. Christi est enim unica hominis in Baptismate consecratio; tua est autem unici Baptismatis iteratio. Corrigo in te quod tuum est, agnosco quod Christi est. Hoc enim iustum est, ut cum mala hominum reprobamus, quecumque in illis bona Dei reperimus, approbemus. Hoc, inquam, iustum est, ut etiam in sacrilego non uiolem quod uerum inuenio Sacramentum; nec sic [1 1Kb] emendem sacrilegum, ut in eo perpetrem sacrilegium.

CAPUT III.---4. Nam sic sunt isti mali in Baptismo bono, quemadmodum sunt Iudei mali in lege bona. Itaque ut illi per ipsam legem iudicabuntur, quam malitia sua malam non fecerunt: ita et isti per ipsum Baptismum iudicabuntur, quem bonum mali tenuerunt. Ergo quemadmodum Iudeus, cum ad nos uenerit ut Christianus fiat, non in eo destruimus bona Dei, sed mala ipsius: nam quod errat non credendo quod Christus iam uenerit, natusque et passus sit, et resurrexerit, hoc emendamus; eaque infidelitate destructa, fidem qua hec creduntur, astruimus: item quod errat umbris ueterum sacramentorum inherendo, dissuademus; iamque uenisse tempus, quo hec auferenda atque mutanda Prophete predixerant, demonstramus: quod uero unum Deum colendum credit, qui fecit celum et terram, quod omnia idola et sacrilegia Gentium detestatur, quod futurum exspectat iudicium, quod uitam sperat eternam, quod de carnis resurrectione non dubitat, laudamus, approbamus, agnoscimus; sicut credebat credenda,  sicut tenebat tenenda firmamus. Ita etiam cum ad nos uenit schismaticus uel hereticus, ut catholicus fiat, schisma eius et heresim dissuadendo et destruendo rescindimus: Sacramenta uero christiana si eadem in illo inuenimus, et quidquid aliud ueri tenet, absit ut uiolemus, absit ut, si semel data [1 1Kb] nouimus, iteremus; ne dum uitia humana curamus, diuina medicamenta damnemus; aut querendo sanare quod uulneratum non est [2 1Kb] hominem saucium et ubi sanus est, uulneremus. Proinde, si de aliqua re ad fidem christianam et catholicam pertinente, si denique de ipsa etiam Trinitatis unitate dissentientem hereticum inuenio, et tamen euangelica et ecclesiastica regula baptizatum; intellectum hominis corrigo, non Dei uiolo Sacramentum. Loquor de Iudeis et schismaticis uel hereticis sub Christi utcumque nomine errantibus.

CAPUT Iu.---5. De ipsis Gentilibus idolorumque cultoribus multa utique a nobis diuersitate distantibus, nichil aliud nobis demonstrat Apostolus, nisi ut in ipsis quoque ita quidquid prauum est corrigamus, ut quod forte rectum est approbemus. Nam utique idololatras, et quod est grauius, non tantum cultores, sed etiam institutores simulacrorum redarguebat, ubi ait: Qui cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Dicentes se esse sapientes [3 1Kb] , stulti facti sunt: et immutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium. Talia quippe nouimus fuisse simulacra Aegyptiorum, ubi et instituta esse multiplicior multoque ignominiosior idololatria perhibetur. Numquid tamen cognitionem Dei negauit in illis fuisse, ac non potius confirmauit, dicens, Cognoscentes Deum, non ut Deum glorificauerunt? Si ergo istam cognitionem tanquam mendacium repellere et destruere conaretur, quod eam in sacrilegis inuenisset; nonne, quod absit, ueritatis inimicus existeret? Ideoque id quod immutauerunt in mendacium suum: nam et hic dixit, Immutauerunt gloriam Dei in similitudinem imaginis corruptibilis hominis; talem scilicet fingentes Deum, qualis non est Deus, et non sicut eum cognouerunt tradentes hominibus: et paulo post de talibus dicit, Qui immutauerunt ueritatem Dei in mendacium, et coluerunt et seruierunt creature potius quam Creatori, qui est benedictus in secula; ueritas quippe creature a Deo est, non Deus, quam illi in mendacium conuerterunt, tanquam deos colentes solem et lunam et quecumque celestia atque terrestria: quod ergo immutauerunt in mendacium suum, culpat, detestatur, euertit; quod autem uerum in doctrina, quamuis multis falsitatibus permixta confusaque, seruarunt, approbat, testatur, affirmat. Nam et hinc eumdem locum ita  cepit, ut diceret, Reuelatur enim ira Dei de celo super omnem impietatem et iniustitiam hominum eorum qui ueritatem in iniquitate detinent ; non abnegans ueritatem, quamuis in iniquitate detentam.

6. Et in Actibus Apostolorum, cum de Deo uno et uero Athenienses doceret, quod in illo uiuimus, mouemur, et sumus; continuo subiunxit, Sicut quidam secundum uos dixerunt . Hoc igitur quod in Deo uiuimus, mouemur, et sumus, ex illa ueritate est quam et illi impii simulacrorum cultores in iniquitate detinent, qui cognoscentes Deum, non sicut Deum glorificauerunt. Hanc tamen ueritatem, sicut uidemus, apud impios, et sacrilegos inuentam non destruit, sed confirmat Apostolus, eiusque utitur testimonio ad docendos eos qui ista nesciebant. Huius regule apostolice sectator episcopus Cyprianus, de uno uero Deo aduersus multorum deorum falsorumque cultores disputans, multa profert testimonia de libris eorum, quos preclaros auctores habent , hoc est, ex illa ueritate quam in iniquitate detinent. Multo autem mirabilius est quod fecit Apostolus, ut eorum fana circumiens, aram quamdam inter aras demonum inuentam, in qua scriptum esset, Ignoto Deo; neque hoc negando et refellendo destruxerit, sed potius confirmando hinc etiam repererit opportunissimum sue disputationis exordium dicens, Quem uos ignorantes colitis, hunc ego annuntio uobis .

CAPUT u.---7. Hanc itaque et nos per maiores nostros traditam nobis sequentes apostolicam regulam, si quid recti etiam in peruersis inuenerimus, eorum peruersitate correcta, illud quod rectum est minime uiolamus: ut in uno homine, ex iis que uera tenet etiam falsa emendentur, non ex falsis conuictis etiam uera destruantur. Temporibus Apostolorum qui dicebant, Ego quidem sum Pauli, ego autem Apollo, ego autem Cephe: quamuis non per impiorum, sed sanctorum nomina, ipsi tamen impia schismata faciebant; hoc ipsorum erat proprium detestabile uitium. Quod uero sciebant Christum pro se esse crucifixum, et se in eius nomine baptizatos, non erroris eorum, sed diuini apud eos muneris erat. Hanc Dei ueritatem in iniquitate suorum schismatum detinebant. Hanc apprehendens beatissimus Paulus, non per illa uitia destructa etiam istam destruit, sed per hanc confirmatam illa emendanda conuincit. Numquid Paulus pro uobis, inquit, crucifixus est? aut in nomine Pauli baptizati estis ? Ut per uerum Dei quod tenebant, de suo falso erubescerent quod agebant. Sicut ergo dicitur Iudeo, Tene fidem resurrectionis mortuorum, sicut tenebas; sed crede iam Christum resurrexisse a mortuis, quod non credebas: ueritatem quippe Dei de mortuis resurrecturis in tua iniquitate detines, quia Christum resurrexisse non credis. Sicut idolorum cultori dicitur, Tene ab uno uero Deo mundum conditum esse, quod tenebas; sed noli credere deos esse ligna et lapides, et ipsius mundi quaslibet particulas quas colebas: Dei enim ueritatem, qua credis ab ipso mundum conditum, in  tua detines iniquitatate, qua deorum cultor uis esse falsorum. Sic etiam heretico dicitur, qui Sacramenta christiana sicut in Ecclesia catholica traduntur, nulla sua falsitate mutauit, Tene christianum Baptismum in nomine Patris et Filii et Spiritus sancti, sicut tenebas; sed agnosce Christi Ecclesiam toto, sicut prophetatum est, orbe crescentem, cui sacrilega uoce maledicebas: Dei enim ueritatem de unitate Baptismatis in iniquitate detines tue diuisionis. Corrige iniquitatem heretici figmenti, ne perdat te; et noli superbire de ueritate christiani Sacramenti, que ibi est ut iudicet te. Ego autem absit ut sic detester iniquitatem tuam, ut Christi abnegem ueritatem, quam in te inuenio ad damnationem tuam: absit ut sic te corrigam, ut illud unde te corrigo destruam; nisi forte destruere debeo uerum quod inuenio in anima hereticorum, cum Apostolus non destruxerit uerum quod inuenit in lapide Paganorum.

8. Plus est unus Deus, quam unus Baptismus; neque enim Baptismus Deus est, sed ideo magnum aliquid est, quia Sacramentum est Dei: et tamen ipse unus Deus etiam extra Ecclesiam ab ignorantibus colebatur. Sic ergo et unus Baptismus etiam extra Ecclesiam ab ignorantibus datur. Qui dicit fieri non potuisse ut unus Deus et uerus ab ignorantibus extra Ecclesiam coleretur, uideat non quid mihi, sed quid ipsi Apostolo ualeat respondere dicenti, Quem uos ignorantes colitis, hunc ego annuntio uobis.

CAPUT uI.---Quamobrem sicut nichil eis proderat ad salutem, qui uerum Deum ignorantes, eum tamen colebant; imo et oberat ad perniciem, quod falsos deos simul colentes eidem uero Deo sacrilegam iniuriam faciebant: sic nichil prodest hereticis ad salutem, quod extra Ecclesiam uerum Baptismum per ignorantiam et tradunt et tenent; imo et obest ad damnationem, quod in sacrilega iniquitate erroris humani, etiam diuini Sacramenti, non per quam mundentur, sed per quam seuerius iudicentur, detinent ueritatem. Et sicut Apostolus, quando illos sacrilegos corrigebat, Deum tamen uerum, qui extra Ecclesiam ab eis ignorantibus colebatur, agnoscebat potius quam negabat: sic etiam nos quando hereticorum sacrilege separationis errores corrigimus [1 1Kb] , Baptismum tamen uerum, quem per ignorantiam extra Ecclesiam tradunt, utique agnoscere, non negare debemus.

CAPUT uII.---9. Sed Paulus, inquiunt, cum uenisset Ephesum, quosdam qui se dicebant Ioannis baptismate baptizatos, baptizari iussit in Christo . Quisquis hoc exemplo schismaticos et hereticos baptizandos putat, audeat dicere, si potest, hereticum uel schismaticum Ioannem fuisse. Hoc si nefas est dicere; profecto illis hominibus quod deerat datum est, non quod inerat improbatum: siue mentiti fuerint se habere baptismum Ioannis, sicut nonnulli arbitrantur; siue quia baptismus Ioannis non erat  Baptismus Christi, sed tamen militans Christo, sicut Legis uetera sacramenta precursorio quodam et prefiguratorio fungebantur officio. Si post Ioannem amicum sponsi baptizatum est, inquiunt, quanto magis post hereticum baptizandum est? Potest alius uelut iusta similiter indignatione commotus dicere: Si post Ioannem baptizatum est, qui uinum penitus non bibebat, quanto post ebriosum iustius baptizandum est? Hoc ergo isti faciant, si possunt: baptizent post ebriosos suos, si post Ioannem sobrium Apostoli baptizauerunt. Quid hic respondeant [1 1Kb] , nisi propterea se post istos non baptizare, quia per eos qui baptizati sunt, non eorum, sed Christi Baptismum perceperunt? Credant [2 1Kb] , esse ergo propterea post Ioannem baptizatum, quia uel nullum illi baptismum habebant, uel Christi Baptismum nondum habebant.

10. Hoc quidem etiam ipse sibi, cui respondemus, opposuit, oppositumque non soluit. Ait enim: Dicit forsitan aliquis, Sed hi quos Paulus iterum baptizauit, baptismo Ioannis abluti fuerant, non Baptismo Iesu Christi, unde rebaptizari dico non oportere, quos constat esse a traditoribus tamen in Christi nomine baptizatos. Hoc sibi cum ipse proposuisset attende quemadmodum frustra respondere conatus sit. Huic, inquit, rei Dominus iehsu Christus respondit his uerbis, »Qui mecum non colligit, dispergit« ; et iterum, »Non omnis qui dicit mihi, Domine, Domine, intrabit in regnum celorum. Multi enim dicent mihi in illa die, Domine, Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? Et tunc dicam illis, Non noui uos; recedite a me, operarii iniquitatis« . Perdidisse igitur falsum opus non dubium est, qui tametsi in nomine Iesu Christi, sacrilegi tamen ausi sunt operari. uelint nolint, proinde traditores sacrilegis Sacramentis Christum magis offendunt. Qui si et dicere audeant, »In nomine tuo prophetauimus:« dicet illis ut ceteris, »Recedite a me, operarii iniquitatis; non noui uos.« Recte illis hoc dicet, quoniam quidem in indignis non dissimiles cause sunt, baptizare, demonia pellere, ceterasque mirabiles fecisse uirtutes. uide quam multa dixit, et quod sibi ex aduerso proposuit, soluere omnino non potuit: nec solum hoc [3 1Kb] , sed etiam nos ipsos que aduersus eos dicere deberemus, admonuit. Neque enim tantum nichil eum adiuuant hec euangelica testimonia, sed etiam cause nostre plurimum suffragantur.

11. De baptismo Ioannis agebatur, a quo baptizatos quosdam si baptizauit Apostolus, non utique Ioannis baptismum habentibus iterum Ioannis baptismum dedit, sed Christi Baptismum non habentes baptizari iussit in Christo: ac per hoc neutrum destruxit, sed utrumque distinxit. Hoc etiam iste contra quem disserimus, uidit, qui cum sibi uelut ex aduersarii partibus obiecisset: quia et hi quos traditores uocant,  Baptismo Christi, non Ioannis, baptizant et baptizantur; et ideo post eos Baptismum nec rescindi, nec iterari oportere: huic questioni dicit respondisse Christum, cum ait, Qui mecum non colligit, spargit: quasi dixerit Christus, In eis qui mecum non colligunt, etiam quod uerum et quod meum inuentum fuerit, negetur, exsuffletur, destruatur. Ait etiam quibusdam dicentibus, Domine, Domine, in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus; eum responsurum, Non noui uos; recedite a me, qui operamini iniquitatem. Numquid etiam hic dixit, Propter iniquitatem uestram negabo etiam ueritatem meam in uestra iniquitate detentam? Neque enim in regnum suum recepturus est omnes, in quibus inuenerit aliquam ueritatem; sed in quibus inuenerit ueritati congruam caritatem: que si defuerit, iniquitas erit. In qua tamen detenta ueritas neganda non est, sed ipsa iniquitas non destructa ueritate damnanda est. Unde et Apostolus dicit: Et si sciero omnia Sacramenta et omnem scientiam, et si habuero omnem prophetiam et omnem fidem, ita ut montes transferam, caritatem autem non habeam, nichil sum . Se dixit nichil esse, si caritatem non habeat, non sacramenta et scientiam et prophetiam et fidem. Illa enim magna sunt, etiamsi ille nichil sit, qui ea sine caritate habuerit, et eorum ueritatem in sua iniquitate detinuerit. Hoc et nos istis hereticis dicimus: Non destruimus ueritatem Baptismatis, quam in uestra iniquitate detinetis; sed cum uos corrigimus, illam destruimus et euertimus, hanc autem agnoscimus et tenemus. Nihil itaque istum adiuuant plura euangelica testimonia.

12. Quemadmodum autem nobis etiam plurimum suffragentur, aduerte. Ecce ipsa uerba eius attende. Perdidisse, inquit, falsum opus non dubium est, qui tametsi in nomine Iesu Christi, sacrilegi tamen ausi sunt operari. Hoc omnino uerum est, quoniam qui sacrilegi in nomine Iesu Christi ausi sunt operari, falsum opus proprium perdiderunt. Numquid ideo tamen nomen ipsum Iesu Christi sacrilegum est, etiam cum per illum sacrilegi aliquid operantur? Quis hoc audeat uel dementissimus dicere? quis iam isto tempore uel paganus audeat affirmare? Unde et ipse iehsu Christus cum uerissime dixerit, Qui mecum non colligit, spargit: tamen cum ei discipuli dixissent, quemdam se inuenisse, qui in nomine eius demonia eiiceret, et prohibuisse, quia cum eis Dominum non sequebatur; ad hoc respondit, Nolite prohibere: nemo enim uirtutes facit in nomine meo, et potest male loqui de me . In hoc utique propria iniquitas erat, quia non cum Domino colligebat, nec in eius gregis unitate pastorem cum discipulis sequebatur: in qua iniquitate sua ueritatem detinebat alienam, quod in nomine Iesu Christi eiiciebat demonia, et de illo male non loquebatur. Huius itaque iniquitatem illis uerbis Dominus damnat, ubi ait, Qui mecum non colligit, spargit: ueritatem suam tamen in illo non negat, nec improbat, cum dicit, Nolite prohibere: nemo enim uirtutes facit in nomine meo, et potest male  loqui de me. Hoc dominicum exemplum sequentes etiam nos pro uiribus nostris, Baptismi ueritatem, et quidquid aliud uerum heretici tenent, negare non possumus, improbare ac destruere non audemus: ipsorum autem iniquitatem, qua cum Christo non colligunt, sed spargunt, merito detestamur, et inuiolata que in eis est ueritate damnamus, uel quantum sinimur emendamus.

CAPUT uIII.---13. Respiciat ergo iste quo errore dixerit, quod secutus adiunxit: uelint nolint, proinde traditores sacrilegis Sacramentis Christum magis offendunt. Alia est quippe temeritas et utcumque tolerabilis, quod traditores dicit homines, quos esse non probat: illud autem quis ferat, quod sacrilega dicit Sacramenta Christi, etiamsi uere, sicut calumniatur, a traditoribus haberentur, que in nomine Patris et Filii et Spiritus sancti ritu euangelico celebrantur? Hic fortasse dicat, iam non esse Christi Sacramentum quod a sacrilegis datur. Cur non ergo dicit non esse etiam nomen Christi, quod a sacrilegis dicitur? Quod omnino non ausus est dicere. Ait enim: Perdidisse igitur falsum opus non dubium est, qui tametsi in nomine Iesu Christi, sacrilegi tamen ausi sunt operari. Tametsi, inquit, in nomine Iesu Christi: numquid dixit non esse nomen Iesu Christi? Sicut ergo nichil prodest sacrilegis, quod operantur in nomine Iesu Christi; sic nichil prodest hereticis, quod baptizant uel baptizantur in Baptismo Iesu Christi: sed tamen sicut illud nomen est Iesu Christi, ita et iste Baptismus Iesu Christi. Et utrumque agnoscendum et approbandum, non negandum et destruendum est; ne tantis donis Dei fiat iniuria, cum sacrilegorum eisdem donis male utentium corrigitur uita.

14. Ille dicit sacrilegis dicturum Dominum, Recedite a me, omnes qui operamini iniquitatem, qui extra Ecclesiam baptizant, uel demonia eiiciunt, uel aliquas uirtutes in nomine Iesu Christi operantur: nos autem dicimus, imo ipsa ueritas dicit, omnibus hoc Deum esse dicturum, qui intra ipsa unitatis retia mali pisces cum bonis usque ad littus natant. Quid enim eis aliud dicetur, cum in uasa collectis bonis, illi mali separati proiicientur, nisi, Recedite a me, qui operamini iniquitatem? Nec tamen in eis Christi Sacramenta destruimus, cum uel tales baptizantes, uel tales baptizatos intra eadem unitatis retia agnoscimus. Ipsos quoque non arbitror tam esse impudentes, ut audeant dicere, tam multis malis et sceleratis, qui in eorum parte sunt manifestis flagitiis et facinoribus perditi et inquinati, hoc est, auaris atque raptoribus, siue truculentis feneratoribus, siue cruentis circumcellionibus, Dominum non esse dicturum, Recedite a me, qui operamini iniquitatem: et tamen sciunt, uident, tenent, multos tales baptizare, multos a talibus baptizari; nec in eis Christi uiolant Sacramentum, etiam illi quibus displicent scelera eorum. Non solum itaque nichil contra nos dixit, cum hec euangelica testimonia protulit; uerum etiam nos quid contra eos diceremus, admonuit.

CAPUT IX.---15. Proinde quod sequitur et exsultans  dicit [1 1Kb] , Solui breuiter questionem: uere soluit eam, sed pro nobis: quandoquidem dicendo, in indignis non esse dissimiles causas, baptizare, demonia pellere, ceterasque non dissimiles fecisse uirtutes, quibus dicentibus, In nomine tuo ista fecimus: dicturus est, »Non noui uos; recedite a me, operarii iniquitatis;« manifestauit tam uerum esse quod baptizant Baptismo Iesu Christi, etiam qui separati sunt ab Ecclesia, quam uerum est quod demonia pellunt in nomine Iesu Christi: sed eos utrumque nec ad uitam eternam perducere, nec ab eternis suppliciis uindicare [2 1Kb] . Ac per hoc quemadmodum si ueniret ad Ecclesiam quisquam eorum, a quibus expulit demonia ille, quem uiderunt discipuli separatum a grege Iesu Christi pellere demonia in nomine Iesu Christi, nequaquam uirtus que in illo facta fuerat negaretur, sed ei quod deerat adderetur: ita quisquis extra Ecclesiam fuerit ab hereticis uel schismaticis, tamen Christi Baptismate consecratus, cum ad Ecclesiam uenerit, non est negandum Sacramentum ueritatis, quo imbutus est; sed adiicienda pietas unitatis, a qua separatus est, et sine qua illudinesse illi posset, prodesse non posset. Hoc facimus, hoc a maioribus traditum accepimus, hoc in catholica Ecclesia, que toto orbe diffunditur, contra omnes falsitatis nebulas custodimus. Quid ergo hinc a nobis amplius disputandum est, quando ipse breuiter soluit questionem, commemorando euangelica testimonia, quibus profecto, si contentiosus esse nollet, et suum damnaret errorem, et Baptismi cognosceret ueritatem?

16. Quid itaque opus est omnia eius uerba retexere, quibus argute sibi uidetur dicere, et multa loquacitate uersare, ideo apud se esse uerum Baptismum, quia et a nobis agnoscitur, non negatur? Nam quisquis firmum et inconcussum tenuerit, quod uerissima et inuiolabilis regula ueritatis ostendit, id in unoquoque improbandum uel emendandum quod falsum atque uitiosum est, agnoscendum autem et acceptandum quod uerum atque rectum est; simul uidit et quid in Donatistarum heresi detestemur, et quid uiolare minime debeamus. Cum enim in sue separationis iniquitate detinent Baptismi ueritatem, iniquitas eorum a nobis culpatur, ueritas autem Baptismi ubique agnoscitur et probatur.

CAPUT X.---17. Qui enim dicit destruendum esse Baptismum Christi, quando illo heretici baptizant [3 1Kb] ; consequens est ut dicat negandum esse etiam ipsum Christum, quando eum demones confitentur. Hinc laudatus est Petrus, quando dixit, Tu es Christus Filius Dei uiui : expulsi demones, hoc ipsum dicentes, Scimus qui sis, Filius Dei . Ergo ista confessio Petro fructuosa, demonibus perniciosa, in utrisque tamen non falsa, sed uera; non neganda, sed agnoscenda; non detestanda, sed approbanda est. Sic et Baptismi ueritas datur a rectis catholicis, tanquam a Petro illa confessio; datur  a peruersis hereticis, tanquam a demonibus eadem ipsa confessio: illos adiuuat, hos condemnat; in utrisque tamen agnoscendo approbanda, in neutris negando uiolanda. Unde et apostolus Iacobus cum quosdam redargueret, qui sufficere dicebant homini solam fidem [1 1Kb] , nec ei caritatis opera coniungebant; eos ex ista demonum comparatione conuicit, ne ideo se ad Deum pertinere existimarent, quod uerum de Deo crederent, etiamsi bona opera adiungere fidei non curarent. Tu credis, inquit, quoniam unus est Deus: bene facis; et demones credunt, et contremiscunt . Eos igitur qui de Deo uerum credunt, et male uiuunt, demonibus comparauit: non tamen illud ipsum uerum quod de Deo demones credunt, propter odium demonum negando destruxit. Quamobrem cum iste ipse, contra quem disputamus, proposuerit Apostolum dicere, Unus Deus, una fides, unum Baptisma : ecce inuenimus eumdem Deum extra Ecclesiam ab ignorantibus coli; ecce inuenimus eamdem de uno Deo fidem extra Ecclesiam, non solum quosdam homines, uerum etiam demones confiteri; sed utraque ab Apostolis confirmata est potius, quam negata: cur non similiter unum Baptisma in quibus extra Ecclesiam constitutis inuenerimus, confirmamus potius, quam negamus, ut non ex eo quod in illis prauum est, etiam quod rectum est deprauemus; sed ex eo quod rectum tenent, etiam illud in quo deprauati sunt corrigamus?

CAPUT. XI.---18. Quid est ergo quod dicit, illic esse uerum Baptisma, ubi est uera fides? Prorsus fieri potest ut aliqui uerum habeant Baptismum, et non habeant ueram fidem; sicut fieri potest ut habeant uerum Euangelium, quod non recte intelligendo, falsi aliquid credant de Deo. Numquid propter ipsam fidei falsitatem etiam Euangelium, quod uerum apud eos inuenitur, detestandum aut emendandum putabimus? Nec illos Corinthios arbitror, quos in schismata dissiluisse redarguit, ueram fidem habuisse, in eo quod dicebant, Ego sum Pauli: hoc etenim falsum erat. uerumtamen Baptismum habebant, ex cuius ueritate ut istam corrigerent falsitatem, ab eo ipso audiunt, Numquid Paulus pro uobis crucifixus est? aut in nomine Pauli baptizati estis ? Erant illic etiam qui mortuos resurgere non credebant, et in eo utique non ueram tenebant atque habebant fidem: ex eo tamen quod uerum habebant [2 1Kb] , quoniam credebant Christum resurrexisse, in quo fuerant baptizati, dat operam Apostolus etiam illud curare, in quo eis fides sana non erat, dicens, Si mortui non resurgunt, neque Christus resurrexit : ut quoniam Christum resurrexisse crediderant, et hoc in eis sanum erat; illud etiam sanaretur, quod resurgere mortuos errore perniciosissimo non credebant. Quamobrem, cum in Scripturis sanctis canonicis nec illi inueniant hereticos ad Ecclesiam catholicam uenientes denuo baptizatos, nec nos inueniamus in eodem Baptismo quem in heresi acceperant, fuisse susceptos: in hac re duntaxat  par nobis causa est, quia nec illi quod faciunt, ut hereticos, uel quos hereticos putant, denuo baptizent, nec nos quod facimus, ut etiam apud hereticos datum suscipiamus Baptismum Christi, ullo temporum apostolicorum expresse confirmatur exemplo. Sed nos reperientes Apostolos in quibuslibet errantibus, uel qualibet impietate sacrilegis, si quid ueri cognouerunt, confirmasse potius quam negasse; hominum autem errorem et impietatem, saluo quod in eis uerum inuentum est, emendasse siue damnasse: hanc regulam etiam in Baptismi ueritate sectamur, ut apud quos eam inuenerimus ita retentam atque seruatam, sicut in Ecclesia catholica retinetur atque seruatur, non eam negemus, neque destruamus; sed ea manente quod uitiosum, quod prauum, quod falsum in unoquoque fuerit, curemus, corrigamus, emendemus; aut si non possumus, detestatum, damnatumque uitemus.

19. Proinde, cum eos suscipimus, non suscipimus iniquitatem eorum, qua se ab Ecclesia Christi diremptione sacrilega diuiserunt; qua orbem christianum, cui Deus per Legem, per Prophetas, per Euangelium, per Psalmos, per Apostolos tam multa testimonia perhibet, calumniosis et maledicis criminationibus insectantur: nec eum ipsorum errorem suscipimus, quo Baptismum Christi etiam apud hereticos regula ecclesiastica custoditum nolunt agnoscere, audent destruere, non dubitant iterare; quin etiam, si quos, non solum laicos, sed et clericos, nec quoslibet clericos, uerum et presbyteros et episcopos, etsi in illis Ecclesiis baptizati sunt, quas Apostoli labore proprio fundauerunt, si aliquo modo seductos ad se transferre potuerint, catechumenos faciunt. Hec eorum detestabilia mala nequaquam suscipimus: quandoquidem, nisi eis correctis, ad nos transire non possunt.

CAPUT XII.---20. Nec illud sine distinctione preterimus, ut humiliorem agant penitentiam, qui iam fideles Ecclesiam catholicam deseruerunt, quam qui in illa nondum fuerunt. Nec ad clericatum admittuntur, siue ab hereticis rebaptizati sint, siue prius suscepti ad illos redierint, siue apud illos clerici siue laici fuerint. Et qui hec nostrorum negligenter agunt, et eos forte clericos in Catholica faciunt, uel esse permittunt: quamuis a diligentioribus fraterno iure culpentur; tamen nec ipsi eis clericatum deferendum putant, nisi quos ab illis malis uel nouerunt emendatos esse, uel credunt. Ac per hoc frustra calumniantur Ecclesie catholice, quicumque ab eius unitate nefario scelere separantur. Ut enim uerbis Apostoli magis utar: Reuelatur ira Dei de celo super omnem impietatem et iniustitiam hominum qui ueritatem in iniquitate detinent . Hec ira, si non se correxerint, etiam istos inueniet [1 1Kb] , qui ueritatem christiani Baptismatis in iniquitate detinent sue sacrilege separationis.

CAPUT XIII.---21. Ecclesia uero catholica, que, sicut de illa predictum est, per omnes gentes copiosa fecunditate diffunditur, nullius sic emendat iniquitatem,  ut in eo non ipsius, sed sui Domini destruat ueritatem. Quid ergo iste quasi licenter ac fidenter exclamat: Baptizaui securus, quem tu sacrilegus inquinasti; baptizaui, inquam, feci quod fecit Paulus apostolus? Legat ubi hoc fecerit apostolus Paulus. Quod si de illis apud Ephesum uult intelligi, audeat ergo dicere quod eos Ioannes sacrilegus inquinauerit. Quod si non audet dicere, quoniam apertissimum nefas est, desinat tandem de re multum dissimili false similitudinis nebulas excitare.

22. Nam illud quod adiungit de episcopo Carthaginensi Agrippino, de inclyto martyre Cypriano, de septuaginta precessoribus Cypriani, quia hoc fecerunt, et fieri preceperunt  : o quam detestandus est error hominum, qui clarorum uirorum quedam non recte facta laudabiliter se imitari putant, a quorum uirtutibus alieni sunt! Sic enim et nonnulli Petro apostolo comparari se uolunt, si Christum negauerint: si uero etiam Gentes Iudaizare cegerint, uocitari germani eius affectant. Hec in illo tanto uiro reprehensibilia fuerunt: sed tanta eminuit apostolica gratia, ut continuo delerentur; nec ei, non dico preferri [1 1Kb] , sed saltem possit equari, aut de proximo comparari, quisquis nostrorum temporum christianus, aut etiam episcopus nec Christum negauerit, nec Gentes Iudaizare compulerit. Sic et in martyre gloriosissimo Cypriano: si apud hereticos uel schismaticos datum Christi Baptismum nolebat agnoscere, dum eos nimium detestaretur, quos a catholica unitate, quam multum dilexit, separatos dolebat; tanta eius merita usque ad triumphum martyrii consecuta sunt, ut et caritatis qua excellebat luce, illa obumbratio fugaretur, et ut sarmentum fructuosum fieret fructuosius, si quid habebat purgandum, si nulla re alia, certe passionis falce ultima tolleretur. Nec nos quia Baptismi ueritatem etiam in hereticorum iniquitate agnoscimus potius quam negamus, ideo meliores Cypriano sumus: sicut nec Petro, quia Gentes Iudaizare non cogimus. Hoc de Agrippino aliisque episcopis, qui illa concilia fecisse perhibentur, responderim, qui sic diuersa senserunt, ut cum eis, contra quos de hac questione sentiebant, in unitate persisterent, ubi caritas cooperit multitudinem peccatorum. Sic namque ambulantibus in Ecclesie ueritate [2 1Kb] , in quam peruenerant, potuit Deus, sicut Apostolus dicit, et illis reuelare quod aliter sapiebant . Noua enim tunc questio fuit, quemadmodum suscipiendi essent heretici, que nonnullos fratres hereticam perniciem uehementer merito detestantes, ipsa nouitate turbauit, ut crediderint hoc etiam in eis esse improbandum, quod malo  suo tenebant bonum. Ego autem ut quod de hac re sentio breuiter dicam: rebaptizare hereticos, quod illi fecisse dicuntur, tunc fuit humani erroris; rebaptizare autem dicuntur, tunc fuit humani erroris; rebaptizare autem catholicos, quod adhuc isti faciunt, semper est diabolice presumptionis [1 1Kb] .

CAPUT XIu.---23. Sed uolo mihi soluat iste questionem: quandoquidem cum Romane Ecclesie per ordinem commemoraret episcopos, inter eos commemorauit et Stephanum quos episcopatum illibatum gessisse confessus est. Cum ergo Stephanus non solum non rebaptizaret hereticos, uerum etiam hoc facientes, uel ut fieret decernentes, excommunicandos esse censeret, sicut aliorum episcoporum et ipsius Cypriani littere ostendunt; tamen cum eo Cyprianus in unitatis pace permansit. Quid hic dicturi sunt? Excutiant ingenia sua quantum possunt, et utrum ualeant respondere considerent. Ecce duo erant uno tempore, ut de aliis taceam, qui diuersa sentiebant; duo erant eminentissimarum Ecclesiarum, Romane scilicet et Carthaginensis episcopi, Stephanus et Cyprianus, ambo in unitate catholica constituti: quorum Stephanus Baptismum Christi in nullo iterandum esse censebat, et hoc facientibus grauiter succensebat; Cyprianus autem in heresi uel schismate baptizatos, tanquam non habentes Baptismum Christi, baptizandos in Ecclesia catholica existimabat. Multi cum illo, quidam cum isto etiam sentiebant, utrique cum eis in unitate consistentes [2 1Kb] . Si ergo uerum est quod isti dicunt, et unde causam sue separationis asserere, uel excusare conantur, In una communione Sacramentorum mali maculant bonos, et ideo corporali disiunctione a malorum contagione recedendum est, ne omnes pariter pereant: iam tunc Stephani et Cypriani temporibus periisse Ecclesiam confitendum est, nec aliquam posteris derelictam [3 1Kb] , ubi Donatus ipse spiritualiter nasceretur. Quod si dicere nefarium iudicant, quia reuera nefarium est; sicut mansit Ecclesia ex illis temporibus usque ad tempora Ceciliani et Maiorini siue Donati, nec eam maculando perdere potuerunt quicumque in eam secundum ipsos sine Baptismo admissi sunt, pleni omnibus peccatis et criminibus suis, nec ulla facta est a Cypriano, et eis qui pariter de Baptismo sapiebant, ab illorum communione diuisio; quoniam non se arbitrabantur in unitate et communione sacramentorum Christi, alienis malis posse maculari: sic potuit et deinceps Ecclesia permanere, quam toto, sicut de illa predictum est, terrarum orbe crescentem nullo modo poterant quorumlibet traditorum ac facinorosorum aliena crimina maculare; sicut in una area usque ad tempus uentilationis maculari paleis frumenta non possunt, sicut intra una retia usque ad tempus littoris mali pisces bonos simul natando non perdunt.

24. Nulla igitur ratio fuit, sed maximus furor, quo isti uelut malorum communionem cauentes, se ab  unitate Christi que toto orbe diffunditur, separarunt. Nisi forte a criminibus crimina mirabili arte discernunt, non de Scripturis, sed de cordibus suis distinctionum regulas proferentes, atque dicentes, in unitate communionis Sacramentorum alia crimina aliena sine contaminatione tolerari, traditionis autem crimine omnes, qui cum talibus Sacramenta communicauerint, detineri. Sed hinc diutius disputare superfluum est, presertim quia et hoc rarissime audent dicere, ipsi quoque uerecundantes et sentientes uana se loqui; et cum ea dicunt, nullo diuino testimonio fulcire nituntur. Magis enim solent in ore babere, quando peccatis aliorum alios criminantur, ad excusandum nefas separationis sue, uidebas furem, et concurrebas cum eo ; et, Ne communicaueris peccatis alienis ; et, Recedite, exite inde, et immundum ne tetigeritis ; et, Qui tetigerit pollutum, pollutus est ; et, Modicum fermentum totam massam corrumpit : et alia huiusmodi, quibus non traditionis crimen ab aliis criminibus aliqua proprietate discernitur, sed omnis peccati consociatio prohibetur. Que tamen diuina testimonia, uel precepta, si eo modo quo isti, intelligeret Cyprianus, profecto se ab Stephano separaret, nec cum illo in catholice unitatis communione persisteret. Ille quippe secundum sententiam quam de Baptismo isti tenendam, putant, hereticos et schismaticos sicut opinantur, Baptismum non habentes, admittendo in Ecclesiam, communicabat peccatis alienis; quia uidelicet peccata eorum qui Baptismo uero abluti non erant, in eis utique permanebant. Debuit ergo Cyprianus ab huius [1 1Kb] communione discedere, ne cum fure concurreret, ne peccatis communicaret alienis, ne contagione inquinaretur immundi, ne pollutus fieret tangendo pollutum, ne fermento corrumperetur aliorum. Hoc ergo quoniam non fecit, sed cum eis unitate permansit, tota ipsius unitatis tunc massa corrupta est, nec perseuerauit Ecclesia, que postea sanctos istorum Maiorinum pareret ac Donatum. Hoc quia dicere nullo modo audent; restat ut fateantur bonos cum malis in Sacramentorum christianorum communione sine ulla sua labe mansisse, et usque ad tempus Ceciliani perseuerasse Ecclesiam Christi, non sine ullis hominibus malis, tanquam in horreo iam reconditam, sed adhuc commixta palea tanquam in area constitutam. Sic ergo et deinceps potuit permanere, sicut et permanet, donec ultimo iudicii die uentilata mundetur.

CAPUT Xu.---25. Quid igitur sibi uult tantus furor separationis istorum ab unitate corporis Christi, que, sicut prophetatum legitur, implerique iam cernitur, toto orbe terrarum atque in omnibus gentibus dilatatur. Hic certe, sicut scriptum est, Filius malus ipse se iustum dicit; exitum autem suum non abluit ; hoc est, non excusat, non diluit, non defendit quod furore schismatico in hereticam  pestem de domo Dei exire non timuit: quia si uere iustus esset, sicut apostolus Paulus cum fratribus falsis, de quibus in suis Epistolis ingemit, et sicut Cyprianus cum eis, quos sine Baptismo suis peccatis preteritis plenos estimabat, et admitti ad Ecclesiam ab Stephano sciebat; ita in Ecclesia Christi, cum eis quos iniustos uel nouerat, uel putabat sine ulla sui commaculatione persisteret, nec bonos propter malos desereret, sed malos propter bonos potius toleraret, tanquam granum cum palea pondere caritatis trituram ferens, non tanquam leuissimus puluis ante uentilationem flatibus cedens. Eo quippe modo etiam cum iniquis, quos necesse est usque ad littus retia ista contineant, in unitate catholica perseuerans, non tamen cum fure concurreret, nec peccatis communicaret alienis, nec cuiusquam immunditie [1 1Kb] contrectatione macularetur, nec pollueretur tangendo pollutum, nec cuiusquam fermento corrumperetur. Hec enim fiunt consensione peccatorum, qua per feminam serpens hominem primum etiam in paradisi felicitate decepit; non communione Sacramentorum, in qua condiscipulos Iudas mundos immundus contaminare non potuit. A malis autem, cum quibus Sacramenta Dei communicant, etiam nunc in area, nondum in horreo, iam tamen boni discedunt, et separantur morum dissimilitudine, non corporum segregatione; aliter uiuendo, non ad alia conuenticula ueniendo: sic nec cum malis unum fiunt, nec ab Ecclesie unitate discedunt.

26. Quid ergo nobis nescio quorum traditorum crimen exaggerant, quos tamen nec ipsos unquam conuincere potuerunt? Sed si eos contra istorum calumnias defendamus, quorumdam hominum causam uidebimur agere, non Ecclesie. Prorsus quicumque et ubicumque traditores fuerunt, et non tantum traditorum peccatum, sed ipsorum etiam qui tradere compellebant, et omnium omnino facinorosorum, flagitiosorum, sacrilegorum, admittebat Stephanus in Ecclesiam secundum istos: quia si Baptismum non habebant, omnia peccata quecumque grauia et horrenda commiserant, in eis erant, et reos illos sine ulla remissione retinebant. Tales admittebat Stephanus, cum talibus erat in unitate catholica Cyprianus; nec tamen periit, sed perseuerauit Ecclesia. Non igitur quemquam in eius unitate maculant aliena peccata. Frustra filius malus a familia patris exire properauit, frustra se iustum dicit; exitum autem suum non abluit. An forte dicturi sunt, eos quos Stephanus admittebat, ipsius unitatis participatione mundatos, quoniam caritas cooperit multitudinem peccatorum ? Utinam dicant: hoc enim et nos dicimus, quando eos ad unitatem uel urgemus ut redeant, uel monemus. Hoc autem pacto iam etiam nulla inter nos Baptismi questio remanebit. Si enim apud hereticos baptizati, cum ad Ecclesiam ueniunt, unitatis ipsius caritate mundantur, profecto sine causa rebaptizantur.

 CAPUT XuI.---27. uides itaque in hoc sermone, cui me respondere uoluisti, quam multa dixerit ille pro nobis. Quid ergo iam opus est ut episcoporum Romane Ecclesie, quos incredibilibus calumniis insectatus est, obiecta ab eo crimina diluamus? Marcellinus, et presbyteri eius Melchiades, Marcellus, et Siluester, traditionis codicum diuinorum, et thurificationis ab eo crimine arguuntur: sed numquid ideo etiam conuincuntur, aut conuicti aliqua documentorum firmitate monstrantur? Ipse sceleratos et sacrilegos fuisse dicit; ego innocentes fuisse respondeo. Quid laborem probare defensionem meam, cum ille nec tenuiter probare conatus sit accusationem suam? Si est ulla humanitas in rebus humanis, puto nos iustius posse reprehendi, si ignotos homines, quos criminantur inimici, nec eorum crimen ulla testificatione demonstrant, nocentes potius quam innocentes crediderimus. Quia si forte se aliter ueritas habet, ipsi certe humanitati debitum redditur, cum homo de homine nichil mali temere suspicatur, nec cuiquam criminanti facile credit, quando sine teste ac sine ullo documento crimen obiiciens, maledicus potius conuiciator, quam ueridicus accusator exstiterit.

28. Huc accedit, quia Melchiade tunc episcopo Romane Ecclesie presidente, ex precepto Constantini imperatoris, ad quem totam illam causam accusatores episcopi Carthaginensis Ecclesie Ceciliani per Anulinum proconsulem detulerunt, idem Cecilianus innocens pronuntiatus est. De quo iudicio cum maiores istorum importunissima peruicacia memorato Imperatori quererentur, quod non plene nec recte fuerit examinatum atque depromptum, nichil de Melchiadis traditione uel thurificatione dixerunt. Ad cuius audientiam nec uenire utique debuerunt, hoc potius ante suggerentes Imperatori, aut ut suggereretur instantes, quod apud traditorem codicum diuinorum et idolorum sacrificiis inquinatum causam suam agere non deberent. Cum hoc ergo nec ante suggesserint, nec posteaquam contra eos pro Ceciliano iudicatum est, saltem uicti et irati obiiciendum putarint, quid nunc inanes tam sero connectunt calumnias, quasi et innocentia Ceciliani, Melchiadis iudicis decoloratione fuscetur, et ipsa Romana Ecclesia, ubi nec damnare quemquam suo qualicumque iudicio potuerunt, nec aliquem suorum uelut in locum subrogare damnati, contra quam paucissimis Afris partis sue primo interuentores  aduentitios furtim longeque mittebant, quos istum nominatim commemorare non puduit, donec decepte plebecule quasi proprios episcopos ordinarent? Nempe episcopum Abtungensem [1 1Kb] Felicem post Ceciliani purgationem apud Imperatorem accusauerunt, quod ipse esset manifestissimus traditor, et ideo Cecilianus episcopus esse non posset, quod ab illo traditore fuerit ordinatus. Tunc Constantinus nec huic eorum acccusationi negauit locum,  quamuis eos in Ceciliani fictis criminibus calumniosos fuisset expertus; et ideo precepit ut causa Felicis discuteretur  . In Africa discussa est a proconsule Aeliano. Felix quoque innocens declaratus est. Exstant gesta proconsularia  : qui uoluerit, sumat et legat. Hoc autem non solum ad innocentie Ceciliani demonstrande cumulum pertinet, ipsiusque Felicis euidentissimam purgationem, atque illorum calumnias declarandas, qui eum fontem omnium malorum in concilio suo dixerant; uerum etiam ad cogitandam Melchiadis ab eorum criminationibus purissimam uitam. Nisi forte quisquam tam sit insipiens, ut credat eos, cum Felici non pepercerint, a quo Cecilianus fuerat ordinatus, Melchiadi parcere potuisse, a quo fuerat absolutus, si illius episcopi uitam, quamuis nullum uulnus conscientie peremisset, saltem qualiscumque fama culpasset. An uero quod de foro Abtungensium fictum [1 1Kb] fuerat, ab istis accusaretur; et quod in Capitolio Romanorum factum fuerat, taceretur?

29. De Mensurio autem quid respondeam, cum eius tempore usque ad obitus diem plebs unitatis nulla conscissa est; ipseque littere Secundi Tigisitani, quibus reprehensus asseritur, eos ad se inuicem pacifice scripsisse confirmant, atque in collegii societate mansisse? Iam uero quod etiam de Cirtensi Ecclesia dicere uoluit, et episcopos ibi catholicos maledictis insectatus est quibus uoluit; quid aliud egit, nisi ut uituperando sanctos etiam nostrorum temporum uiros, nobisque optime cognitos, satis ostenderet quid etiam de ignotis, quibus similiter maledicit, sentire debeamus? Proinde, si Profuturus ante paucissimos annos defunctus, et Fortunatus qui in corpore adhuc est, atque illi successit episcopo, quomodo Manichei fuerunt, sic fuerunt et illi traditores, quos longe a nostris temporibus ignotissimos accusare non cessant, etiam illorum nobis pura ab istorum probris [2 1Kb] uita notissima est.

30. Non sane parua est parumque gloriosa consolatio cuiuscumque nostrum, si ab inimicis Ecclesie cum ipsa Ecclesia criminamur: eius tamen defensio non in eorum hominum defensione consistit, quos isti nominatim falsis criminationibus appetunt. Prorsus qualescumque fuerint Marcellinus, Marcellus, Siluester, Melchiades, Mensurius, Cecilianus, atque alii quibus obiiciunt pro sua dissensione quod uolunt, nichil preiudicat Ecclesie catholice toto terrarum orbe diffuse: nullo modo eorum innocentia coronamur, nullo modo eorum iniquitate damnamur. Si boni fuerunt, in aree catholice tritura tanquam grana mundati sunt: si mali fuerunt, in aree catholice tritura tanquam stipule comminuti sunt. Intra istam aream boni et mali esse possunt; extra eam boni esse non possunt. Quisquis ab hac unitate uento superbie tanquam sola palea separatur, aree dominice propter  commixtam paleam quid calumniatur?

CAPUT XuII.---31. Nos quoque dicimus, nec tantum dicimus, uerum etiam litterarum monimentis ecclesiasticis et publicis comprobamus, Secundum Tigisitanum, cuius congregato concilio Cecilianum dicunt esse damnatum, confessis traditoribus, ne schisma fieret, pacem dedisse, cum et eidem ipsi a Purpurio Limatensi [1 1Kb] crimen traditionis fuisset obiectum. Dicimus uictorem Rusiccadiensem, Donatum Calamensem, Donatum Masculitanum, Marinum ab Aquis-Tibilitanis, Siluanum Cirtensem fuisse traditores, eosdemque quasi traditorum seuerissimos damnatores. Hoc probamus et ecclesiasticis, et municipalibus, et iudicialibus gestis. Sed nec ideo traditores sunt omnes in parte Donati, quia in ea isti fuerunt; nec ideo est innocens pars Donati, si isti innocentes a traditionis iniquitate monstrentur. Melius enim audimus sanctam Scripturam, quam uel cuiquam calumniamur de peccatis alienis, uel cuiusquam similem calumniam formidamus. Anima enim que peccat, ipsa morietur : et, Unusquisque proprium onus portabit : et, Qui manducat et bibit indigne, non alteri, sed sibi iudicium manducat et bibit . Et sinuntur utraque crescere usque ad messem, ne, cum ante tempus colliguntur zizania, eradicetur simul et triticum : et commixti optimis pascuis hedi agnique pascuntur, donec a pastore, qui errare non potest, segregentur : et ex omni genere piscium retia complentur [2 1Kb] unitatis, donec ad iudicium littoris perducantur . Nisi quod isti sua peruersa falsaque sententia sibi preiudicant, qui propter aliena peccata iuste se dicunt ab orbis christiani communione separatos: per hanc enim absurdam insanamque opinionem ipsi faciunt, ut eis quorumdam suorum peccata omnibus imputentur. Quod si iustum arbitrantur, rei sunt omnes cuiuslibet apud se in uno homine inuenti manifestissimi criminis: si autem hoc, sicut iniustum est, iniustum esse cognoscunt, rei sunt omnes iniquissime separationis.

CAPUT XuIII.---32. Iam uero quoniam in hoc sermone de unico magis Baptismo questio est, ut unde cepta est nostra disputatio concludatur, sicut in ipsa unitate dominice aree, nec propter bonos laudandi sunt mali, nec propter malos deserendi sunt boni: sic [3 1Kb] in uno homine nec propter illud quod in eo integrum est, eius est accipienda peruersitas; nec propter illud quod in eo peruersum est, negari debet eius integritas: quia et in Iudeorum iniquitate detinetur ueritas resurrectionis mortuorum; et in Gentilium iniquitate detinetur ueritas unius Dei, qui condidit mundum: et in eorum iniquitate, qui cum Christo quia non colligunt, spargunt, detinetur ueritas qua [4 1Kb] in eius nomine  pellunt spiritum immundum; et in templorum sacrilegorum iniquitate inuenta est ueritas, qua colebant ignotum Deum; et in demonum iniquitate inuenta  est ueritas, qua confessi sunt Christum. Sic et in hereticorum iniquitate inuenta ueritas non neganda est, qua detinetur Baptismi sacramentum.

 Non exstat liber de Maximianistis contra Donatistas, qui post opus de Unico Baptismo collocatur in Retractationum libro 2, cap. 35.



[BREuICULUS COLLATIONIS CUM DONATISTIS.]





DE SUBSEQUENTE OPERE, LIB. II RETRACTATIONUM CAPUT XXXIX. 

Posteaquam facta est cum Donatistis nostra Collatio  , breuiter commemoraui que gesta sint, litterisque comprehendi, secundum tres dies quibus cum eis contulimus: idque opus utile existimaui, quo quisque commonitus, uel sciat sine labore quid actum sit, uel consultis numeris, quos rebus singulis annotaui, legat in eisdem gestis ad locum quodcumque uoluerit; quoniam fatigant illa nimia prolixitate lectorem. Huius autem operis titulus est, Breuiculus Collationis. Hoc opus sic incipit: Cum catholici episcopi et partis Donati.





S. AURELII AUGUSTINI HIPPONENSIS EPISCOPI BREuICULUS COLLATIONIS CUM DONATISTIS  . [1Kb] [1Kb]



Collatio primi diei.

 PRAEFATIO.---Cum Catholici episcopi et partis Donati, iussu Imperatoris  , disputando inter se gestis apud tribunum et notarium Marcellinum cognitorem habitis contulissent, multum prolixa eorumdem gestorum est facta conscriptio, quamuis posset totum multo breuius agi. Sed qui causam bonam non se habere sciebant, id egerunt primum quantum potuerunt, ut ne ipsa Collatio fieret, et ut prorsus causa ipsa non ageretur. Sed quia hoc obtinere minime potuerunt, id effecerunt multiplicitate gestorum, ut quod actum est, non facile legeretur. Unde uisum est isto breuiario cuncta complecti, ut ad signa numerorum, que et in isto breuiculo, et in ipsis gestis annotantur, sine difficultate quisque inueniat quod uoluerit.

CAPUT PRIMUM.---Ingressis itaque utrisque partibus, primo loco recitatum est rescriptum imperatoris  , quo iussit Collationem inter memoratos  episcopos fieri, ut superstitionem manifesta ratio confutaret.

CAPUT II.---Secundo loco recitatum est edictum ipsius Cognitoris  , quod per prouinciam misit, ut conuenirentur utriusque partis episcopi, et intra diem calendarum iuniarum conferendi causa congregarentur Carthagine. In eo edicto basilicas sine iussione Imperatoris reddidit Donatistis, qui se pollicerentur esse uenturos, ut eo modo eos ad conferendum etiam beneficiis inuitaret. In eodem etiam edicto obtulit eis, ut alium quem uellent cum illo iudicem constituerent; iurauitque se hoc iudicaturum, quod ueritas suasisset: et cetera que ad exhortationem congregationis illorum eodem continentur edicto.

CAPUT III.---Tertio loco recitatum est alterum Cognitoris edictum  , quod proposuit iam presentibus apud Carthaginem utriusque partis episcopis, qui locus et qui modus Collationis futurus esset, supra  dicto die itidem commemorato et constituto: et admonuit ut ei pars utraque rescriberet, utrum placerent que comprehendit edicto.

CAPUT Iu.---Quarto loco, cum partis Donati episcopi exigerent proponi sibi ab aduersariis qua causa fuissent congregati; Cognitor distulit, ut ex ordine prius omnia recitarentur, que ante diem Collationis acta fuerant. Et recitata est notaria Donatistarum  , in qua dixerunt, non sibi placere quod in edicto suo posuit, ut hi soli ex episcopis conuenirent ad Collationis locum, quos ad ipsam causam peragendam ceteri delegissent, qui omnes triginta sex complebantur, decem et octo hinc, et decem et octo inde; id est, septem qui inter se disputarent, et alii septem qui concilio, si opus esset, adhiberentur, et alii quaterni qui gestis custodiendis et conscribendis preessent: sed petiuerunt se omnes potius, qui uenerant, adesse debere; ut eorum numerus appareret, dicentes quod eos aduersarii paucos esse mentiti sint. Ibi dixerunt ita se omnes uenisse usque ad grauissimos senes, ut hi soli deessent, quos aduersa ualetudo corporis impedisset: et cetera que ipsa notaria continentur.

CAPUT u.---Quinto loco recitate sunt littere Catholicorum, quas rescripserunt Cognitori  , sicut edicto commonuerat, insinuantes consentire se ad omnia que illo edicto fuerant ordinata. In eisdem litteris etiam se obstrinxerunt, et polliciti sunt, quod si in parte Donati ueritas eis demonstraretur Ecclesie, non se illic episcopalem honorem quesituros, sed consilium eorum secuturos pro salute christiana: si autem in sua communione potius ueritas ostenderetur Ecclesie, honores episcopales eis non se negaturos: et hoc a se fieri bono pacis, ut intelligerent hi quibus hoc prestaretur, quod in eis Catholici non christianam consecrationem, sed humanum detestarentur errorem. Quod si plebes duos in una Ecclesia episcopos ferre non possent, utrisque de medio recedentibus, singuli constituerentur episcopi, ab eis episcopis ordinandi, qui in suis plebibus singuli inuenirentur. In eisdem litteris commemorata est etiam causa Maximianistarum, ex quibus a se damnatis propter pacem partis Donati quosdam in honoribus integris susceperunt, et ab eis datum in sacrilego schismate Baptismum non resciderunt: et cetera que in memoratis litteris continentur.

CAPUT uI.---Sexto loco recitatum est etiam edictum ipsius Cognitoris  , quod proposuerat cum supra dicta notaria Donatistarum, et supra dictis litteris Catholicorum insinuans populo que illi pars utraque rescripserit.

CAPUT uII.---Septimo loco recitate sunt littere Catholicorum ad Cognitorem date  , quibus Donatistarum notarie responderunt, concedentes eis quod petierant, ut uniuersi qui uenerant presentes essent  in eo loco ubi erat futura Collatio: cum tamen illic ex Catholicis episcopis illi soli adessent, quos edicto suo Cognitor definierat; ut si aliquis tumultus existeret, quod Catholici ualde metuebant, non illis imputaretur qui paucissimi adessent, sed eis potius qui multitudinem suam presentem esse uoluissent. In eisdem litteris etiam tota ipsa causa comprehensa est, ut ostenderetur Ecclesia catholica non esse pars Donati, sed illa potius que per totum mundum fructificaret et cresceret, incipiens ab Ierusalem secundum sacram Scripturam : et quia nichil ei preiudicarent quicumque in ea mali fuissent, diuino in fine iudicio separandi: et quia nec in ipsum Cecilianum maiores eorum aliquid probare potuerunt, qui iudiciis ecclesiasticis  , et maxime Imperatoris  apud quem ab eis fuerat accusatus, innocens inuentus et pronuntiatus est. Et quia de iussionibus imperatorum que pro Catholica constituuntur, solent facere inuidiam; commemoratum est etiam de sancta Scriptura, reges decreuisse in regno suo grauissimas penas eis qui blasphemassent Deum . Commemorata est etiam causa Maximianistarum, quos et iudiciis ipsi publicis insectati sunt, et ex quibus damnatis quosdam in honoribus integris susceperunt, nec ab eis in schismate datum Baptismum destruxerunt; quod eos quibus dilationem dederunt Maximiano communicantibus, dixerunt illius contagio non fuisse pollutos: et cetera que eisdem litteris continentur. Hec autem omnia ideo ibi commemorata sunt, ne forte si secum [1 1Kb] cogitassent Donatiste, et uiderent quam malam causam haberet pars Donati, ad hoc uoluissent, omnes qui uenerant, ingredi locum Collationis, ut pax atque unitas fieret.

CAPUT uIII.---Octauo loco, cum Cognitor inquisisset utrum sicut a Catholicis uidebat, ita etiam a parte Donati electi iam essent qui susceptam causam peragerent; responsum est a parte Donati, quod iam esset acta a Catholicis causa, antequam esset confligentium statuta persona: propter illas Catholicorum litteras que totam causam breuiter continebant. Deinde instare ceperunt, ut prius ageretur de tempore, de mandato, de persona, de causa, tunc ad negotii merita ueniretur. Et cum Cognitor interlocutus esset, nichil de causa esse mutilatum; et rursus inquisisset utrum de constituendo numero disputantium edicto eius paritum fuerit, quia per hos oporteret agi omnia que agenda essent: ceperunt Donatiste agere de tempore, quoniam causa ipsa agi non posset, quia dies preterisset. Quarto decimo enim calendarum iuniarum die completi fuerant quatuor menses ex die edicti Cognitoris quod ad prouinciam miserat, sicut interrogatum respondit Officium. Et quoniam intra quatuor menses agi causam preceperat Imperator, ideo diem iam transisse dicebant, et petebant ut tanquam in contumaces Catholicos sententia proferretur: quasi Catholici absentes essent,  aut Donatiste aliquando ad agendam causam illis absentibus intrauissent, aut admoniti Catholici uel euocati defuissent. Ista ergo calumniose et tergiuersatorie, que nec in foro iure agerentur, dicebant, nolentes ut aliquid ageretur. Sed ad hoc eis respondit ipse Cognitor, quod in calendas iunias pars utraque consenserit, quamuis etiamsi quelibet pars adhuc usque non occurrisset, duos alios menses superesse potuisse, quos Imperator adiunxit trinis edictis fuisse seruandos.

CAPUT IX.---Nono loco, quoniam Cognitor superius dixerat, de tempore prescribere ut causa non ageretur, non episcopalis, sed forensis potius esse obiectionis, inuenit occasionem pars Donati qua diceret, nichil ergo secum agi publico iure debere, sed tantum diuinis Scripturis. Unde, cum quesisset Cognitor quid utrique parti de hac re placeret; responsum est a Catholicis, ut iuberet mandatum catholici concilii recitari, ubi electis disputatoribus agendi modus iniunctus est; ibi posse melius apparere quod non forensibus tergiuersationibus, sed magis diuinis testimoniis ageretur. Et aliquandiu conflictio producta est, cum Catholici instarent recitari mandatum, illi autem recusarent. Sed postea remotis omnibus moratoriis contentionibus, recitari mandatum Cognitor iussit.

CAPUT X.---Decimo loco mandatum catholici concilii recitatum est  , quo electis ad disputandum episcopis, catholice Ecclesie est iniuncta defensio aduersus criminationes Donatistarum. Hoc mandato iterum, sicut in superioribus litteris, breuiter tota causa comprehensa est, prius ut causa Ecclesie que toto, sicut promissa est, terrarum orbe diffunditur, a causa Ceciliani qualiscumque illa fuisset, sic distingueretur, ut ostenderetur malos in Ecclesia, qui uel ignoranter uel pro unitate pacis tolerantur a bonis, non eis ad mala consentientibus obesse non posse, similitudinibus euangelicis et exemplo Prophetarum, et ipsius Domini Christi et Apostolorum, et episcoporum, et iudicio ipsorum etiam Donatistarum propter Maximianistas: deinde ipsius Ceciliani causa non mala fuisse certis documentis demonstraretur, quibus et ipse et ordinator eius Felix Aptuginensis, quem in concilio suo criminosius accusauerunt, probaretur esse purgatus. Et cetera que mandato eodem continentur, siue de Baptismo, siue de persecutione, que solet Catholicis obiicere pars Donati. Nam commemorata ibi est iterum, sicut in superioribus litteris, causa Maximianistarum, qua demonstrarentur Donatiste suo iudicio cuncta diluisse, que obiicere Catholicis uel de Baptismo, uel de persecutione, uel de communionis contagione consueuerunt. Adiectum est etiam, ut si qua etiam nunc episcopis Catholicis morarum interponendarum gratia uoluissent crimina obiicere, propter finiendam que prius urgeret causam, audienda et discutienda postea differrentur. Hoc autem, id est, ut tota causa et superioribus  litteris et isto mandato comprehenderetur, eo consilio a Catholicis factum est, ne forte, sicut fama iactabat, aliquas moratorias prescriptiones Donatiste ingerere conarentur; et forsitan non permissi ab ipsa Collatione resilirent; acta licet breuiter Ecclesie catholice causa, in conscriptione gestorum legenda remaneret, quam timuisse intelligerentur, et ideo noluisse conferre.

CAPUT XI.---Undecimo loco, cum Cognitor interlocutus esset, in mandato Catholicorum magis diuina testimonia quam forensia uincula esse prolata, et iussisset etiam subscriptiones omnium recitari, conflictus exortus est, et aliquandiu productus est, cum Donatiste exigerent eorum presentiam, qui mandato subscripserant; obiicientes quod eis suppositis qui episcopi non fuerint, potuissent fallere Cognitorem, quo presente subscripsisse legebantur, et quod antiquis cathedris alios episcopos addiderint ut numerus augeretur. Catholici autem, ne sui presentarentur, resistebant; uerentes ne illi tumultum aliquem prepararent, per quem prorsus abrumperetur ipsa Collatio, quam fieri Donatiste nolle omnino uidebantur, maxime quando de tempore, quasi iam causa lapsa esset et audiri non posset, prescribere uoluerunt. Quem tumultum ideo putabantur nondum fecisse, quia si fieret, uidebant non posse imputari Catholicis, qui paucissimi aderant; sed sibi potius, quorum presens fuerat multitudo. Sed uoluntati eorum cedentibus Catholicis, ut omnes qui subscripserant ingrederentur; apparuit postea hoc ideo uoluisse Donatistas, quia existimabant non conuenisse Carthaginem tot Catholicos, quot subscriptiones ostendebantur. Hoc autem propterea credidisse putati sunt, quia Catholici non ea pompa qua illi Carthaginem fuerant ingressi, et ob hoc eos paucos uenisse suspicabantur.

CAPUT XII.---Duodecimo loco ingressis episcopis Catholicis, quorum presentia petebatur, omnes singillatim recitati, et in medium procedentes, a Donatistis recogniti sunt, uel uicinis suis, uel cum quibus in uno loco erant: et quicumque recitabantur Catholici episcopi ex his locis, ubi non erat pars Donati, satis et ipsis Donatistis notum erat se ibi non habere collegas uel communionem suam, et esse illic Catholicos, uel quos nouerant, uel de quibus audierant in sue uicinitate regionis. Ita factum est ut omnino nullius Catholici recitaretur subscriptio, de cuius presentia dubitarent. Sane cum uentum esset ad nomen uictoriani Mustitani catholici episcopi, et in medium procedens respondisset se habere contrarios duos, Felicianum in ciuitate Mustitana, et Donatum in loco Turrensi; exegerunt Catholici, ut actis constaret Felicianum in communione esse Primiani: ipsum enim inter alios cum Maximiano damnauerant, damnatorem Primiani et ordinatorem ipsius Maximiani, quem postea in integro honore receperant, nec destruxerant Baptismum in eis quos in Maximiani schismate baptizauerat. Sed ad interrogationem Catholicorum respondere noluerunt, dicentes non debere  hoc ab eis exigi. Et cum iterum pressius exigeretur, dixerunt iam interne actionis hoc esse: et secundum eos interlocutus est Cognitor, ut hoc quod ceptum fuerat ageretur, et illud si opus esset postea quereretur. In ipsa autem diecesi Mustitana apparuit et ipsos episcopum alium antique cathedre addidisse, quod inani inuidia Catholicis obiecerant: hoc et in aliis locis eos fecisse, postea declaratum est.

CAPUT XIII.---Tertio decimo loco, recensitis et recognitis presentibus Catholicis qui subscripserant, Cognitor obtulit petens, ut considentes potius agerent quam stantes. Donatiste tamen recusauerunt, gratias tamen agentes quod talibus senibus obtulisset consessum, et in ea recusatione multa dicentes in laudem suam, et in laudem ipsius Cognitoris; que legat qui uoluerit in conscriptione gestorum: pertinet enim ad rem, quomodo quem sic laudauerunt, ut dicerent honorificum, iustum, reuerentem, benignum, causam tamen, propter cuius actionem tam multi conuenerant, apud eum agi nolebant.

CAPUT XIu.---Quarto decimo loco mandatum etiam Donatistarum prolatum et recitatum est  , breuiter factum, ut hi quos elegerant, agerent uelut aduersus traditores et persecutores suos. Recitata sunt etiam eorum nomina, cum hoc Catholici fieri petissent, ut constaret utrum apud Carthaginem presentes subscripserant. Sed Donatiste multo instantius hoc ut fieret Cognitori extorserunt, ut eorum quoque numerus appareret, quod se magna intentione uelle monstrabant. In ea sane recitatione inuenti sunt quidam, pro quibus absentibus alii subscripserunt. Inuentus est etiam unus, qui cum suo nomine recitato non responderet, dixerunt eum in itinere esse defunctum. Et cum quererent Catholici, quomodo potuerit apud Carthaginem subscribere, qui fuerat in itinere defunctus; illi diu fluctuauerunt, perturbati, et nescientes quid responderent. Nam primo dixerunt, non de ipso, sed de alio fuisse suggestum. Et cum Catholici putassent de alio, id est, de clerico eos dicere, qui pro mortuo subscribere potuit; quesitum est utrum clericus suo nomine, an illius pro mortuo subscripserit. Sed postea responderunt, ipsum quidem subscripsisse presentem, cum octauo calendas iunias mandatum fieret: sed quoniam eger subscripserat, remeantem ad propria in itinere defecisse. Quo audito Catholici petierunt superiora eorum uerba recitari, ut ipsa uarietas deprehensa claresceret. Quod cum factum fuisset, et appareret, quesiuit Cognitor, utrum saltem sub Dei testificatione firmarent, eum fuisse Carthagini, quando presentes presentibus mandauerunt [1 1Kb] ut subscriberent. Ubi uehementius perturbati responderunt, Quid, si et alius pro eodem apposuit? Hanc eorum falsitatem deprehensam iudicio Dei relinquens, iussit  cetera nomina recitari. Quibus recitatis, quesiuit de numero episcoporum partis utriusque. Respondit Officium, nomina donatistarum episcoporum esse ducenta septuaginta nouem, annumeratis etiam illis pro quibus absentibus alii subscripserant, computato et illo defuncto. Catholicorum autem omnium presentium nomina esse constitit ducenta octoginta sex. uiginti enim non subscripserant, qui tamen suam exhibentes presentiam et in medium procedentes, nisi quos infirmitas corporis illic apud Carthaginem tenuit, presentibus gestis se mandare et consentire professi sunt. In loco ergo Collationis, hoc est in thermis Gargilianis, quia ipse postea locus placuerat, ex his Catholicis qui mandato subscripserant, et qui presentes gestis mandauerant, hi soli defuerunt qui illic apud Carthaginem incommoda ualetudine tenebantur. Ex his autem quorum nomina Donatistarum subscriptio continebat, non solum illi deerant quos apud Carthaginem egrotare responderant, sed etiam illi pro quibus absentibus, id est, apud Carthaginem non constitutis alii subscripserant. Quoniam itaque se Donatiste de numerositate iactabant, excepto eo quod Catholicos plures uenisse Carthaginem constitit; dictum est a Catholicis, alios episcopos centum uiginti non uenisse Carthaginem, quod quidam eorum senectute, quidam infirmitate, quidam diuersis necessitatibus impediti [1 1Kb] . Quod cum audissent Donatiste, responderunt, etiam suos multo plures non uenisse Carthaginem, et multas esse apud se cathedras uiduatas episcopis: cum in sua notaria quam Cognitori dederant, apertissime dixerint usque adeo se omnes uenisse Carthaginem, ut nec grauissimos senes etas et labor potuerit deterrere; eosque solos non uenisse, quos aduersa ualetudo in suis sedibus uel in itinere tenuisset. Sane propter cathedras, quas episcopis uacuas apud se esse dixerunt, responsum est etiam a Catholicis, sexaginta esse, quibus successores episcopi nondum fuerant ordinati. Ac per hoc in istis utriusque partis subscriptionibus, et falsitates in Donatistis constitit fuisse deprehensas, et eorum numerum episcoporum minorem; quandoquidem soli egroti non uenerant Carthaginem, pro quibus tamen in itinere egrotantibus alii subscripserant, et omnium nomina cum ipsis etiam pro quibus alii subscripserant, ducenta septuaginta nouem subscriptio continebat: neque ullo modo credibile sit, multo plures quam centum uiginti, hoc est, tertiam partem omnium eorum in suis sedibus egrotasse [2 1Kb] potuisse, et ideo non uenisse Carthaginem.

CAPUT Xu.---Quinto decimo loco, egressis omnibus qui iam superfluo presentes erant, et remanentibus eis quos necessarios utrique delegerant, in perendinum diem Collatio dilata est utrorumque consensu, quoniam dies presens iam uidebatur emensus.



Collatio secundi diei.


CAPUT PRIMUM.---Primo loco, cum die intermisso ad memoratum locum, sicut placuerat et constitutum fuerat, conueniretur, obtulit consessum iterum Cognitor, deprecans ut fieret. Et mox Catholici consederunt: Donatiste autem recusauerunt. In qua recusatione inter cetera id quoque dixerunt, quod scriptum sibi esset cum talibus non sedere . Ad hoc Catholici, ne more fierent, tunc non responderunt, sed opportuniore loco in tertii diei Collatione. Tunc ergo etiam ipse Cognitor stando se cogniturum esse respondit.

CAPUT II.---Secundo loco recitata est notaria, quam pridie dederant, petentes ut sibi mandatum Catholicorum ederetur, quo considerato possent in diem constitutum instructi adesse, eo quod exceptores cum conscriptione gestorum occurrere non ualerent: et responsio Cognitoris in eadem notaria [1 1Kb] , qua iussit fieri quod petebant.

CAPUT III.---Tertio loco, cum quesisset Cognitor, quid etiam de subscriptionibus responderent, id est utrum eis placeret quod edicto proposuerat, ut prosecutionibus suis quisque subscriberet; et respondissent Catholici, iam se in hoc consensum suum litteris expressisse: illi se multum moueri dixerunt, quod hoc consuetudo non haberet. Et cum Cognitor interrogasset, utrum eis sufficeret quod [2 1Kb] dati fuerant gestorum conscribendorum ex utraque parte custodes; dilationem petere ceperunt, ut sibi conscripta gesta ederentur, et tunc responderent: Hic ortus est diuturnus conflictus cum eis, cum consensus eorum, quo placuerat ut illo die res ageretur, sepe recitaretur ex tabulis. Et cum se notas ignorare dicerent, petentes ut prius eis ederentur gesta conscripta; Cognitor iussit, ut quod eorum notarii exceperant perlatis codicibus  qui signati custodiebantur, eis recitaretur, ne contra suum consensum uenirent. Cumque et ipsi sepe de gestorum editione causarentur, quod exceptores non occurrissent [1 1Kb] gesta conscribere; etiam hoc eis responsum est, quod notaria sua ideo se petisse dixerant edi sibi Catholicorum mandatum, ut ad presentem diem instructi occurrerent, quia exceptores occurrere cum gestorum editione non possent. Ubi non inuenientes quid dicerent, uoluerunt iterum prescriptionem diei refricare, de qua fuerat eis satis superque responsum, et inde iam fuerat primo die transitum. Sed tunc eis Catholici etiam ad hoc responderunt, quod non solum in edicto Cognitoris calendarum iuniarum dies constitutus legeretur, sed etiam ipsi octauo calendas iunias suum mandatum conscripsissent, cum iam transisset dies, quo dicebant agi debuisse causam, id est, quarto decimo calendas iunias. Dictum est etiam ipsum Primianum ad calendas iunias se pollicitum occurrere. Que omnia ideo a Catholicis dicta sunt, quod audierant eos etiam in populo suo de hac re inuidiose locutos: et tamen inter hec omnia illi in petenda dilatione uehementissime perstiterunt. Quod cum uidissent Catholici ad hoc eis diu negari [2 1Kb] ut gesta multis uerbis onerarentur, petierunt Cognitorem, ut eis quam petebant dilationem concederet. Et concessa est sex dierum dilatio, respondentibus exceptoribus, quando editio gestorum posset occurrere; et illis promittentibus, cum gesta edita fuerint, se suis prosecutionibus subscripturos.



Collatio tertii diei.


CAPUT PRIMUM.---1. Tertio die Collationis, id est, sexto idus iunias, ingressis partibus, primo loco, utrum edita eis gesta fuerint, Cognitor inquisiuit. Respondit Officium, se ante diem quam promiserat edidisse, quod ex utriusque partis cautionibus probaretur. Et recitate sunt cautiones, quibus constitit Catholicos accepisse gesta octauo idus iunias hora diei quinta, Donatistas autem eodem die, tertia.

CAPUT II.---2. Secundo loco cum Cognitor iussisset principale negotium iam proponi; dictum est a Catholicis, olim se agere uelle principale negotium, et hoc esse, ut crimina que solent Donatiste dicere in Ecclesiam toto orbe diffusam, si possent, probarent. Responsum est a Donatistis, ut prius quereretur qui essent qui agerent, ut more fierent de discussione personarum. De qua re cum diu confligeretur, Catholicis recusantibus, et ut remotis superfluarum morarum  tergiuersationibus ad causam ueniretur uehementer instantibus, contra Donatiste obnixissime contendebant, ut persone discuterentur, et flagitabant ut exprimerentur qui petissent ab Imperatore istam fieri Collationem. uolebant enim ut constaret Catholicos esse petitores, ut ex forensi iure possent discutere personas petitorum; cum iam in actione prima recitatum fuisset Catholicorum mandatum, ubi se ostendebant non petitores esse, sed defensores aduersus crimina que illi eorum communioni obiicere solent: cum ipsi prius exegerint, ut Ecclesie causa non forensibus formulis, sed magis diuinarum Scripturarum testimoniis ageretur; confessique fuerint, lecto Catholicorum mandato, Scripturis sanctis eos Ecclesie causam firmare uoluisse, seque ex eadem diuine legis auctoritate uicissim acturos esse promiserint. Tunc ergo quasi obliti quid exegerint, et quid etiam ipsi polliciti  fuerint, cum de Ecclesie criminatione et purgatione Catholici proposuissent agi oportere, ceperunt [1 1Kb] personas querere petitorum, ut eas possent ex forensi iure discutere. Contra ergo Catholici resistebant, et propter prescindendas moras, quas eos et preparare audierant, et innectere iam uidebant, perseueranter instabant, ut Ecclesie causa potius ageretur. In conflictu peruentum est, ut Imperatoris preceptum quo Collationem iussisset fieri legeretur, ut eo modo petitorum persona constaret. uidebatur enim et Cognitori, ne quid Donatistis etiam de ipso iure forensi, ueluti iusta poscentibus negaretur, prius petitorum constituendas esse personas. Precepto ergo imperiali recitato, Collationem petisse Catholicos declaratum est, eamque esse concessam. Tunc Donatiste etiam preces quibus ab eis illa Collatio petita est, postulare ceperunt. Hic cum eis ipse Cognitor responderet, in pragmatico rescripto preces inseri non solere: ad id se conuerterunt ut mandatum Catholicorum, quo mandauerant peti ab Imperatore Collationem, eosdemque legatos quos ad hoc impetrandum miserant, sibi ederent atque proderent; asserentes discutere se debere que mandata sunt, atque ibi inuenire posse mandata Catholicorum que de illis Imperatori locuti sunt. Hoc cum intelligerent Catholici ad hoc inquiri, ut inuenirentur occasiones quibus prolixi temporis more ac dilationes ingererentur, asserebant omnino quod peterent ad causam non pertinere; quandoquidem Collationem ab eis petitam ipse Imperator apertissime ostenderet, cui Cognitorem dederat, ut superstitionem manifesta ratio confutaret. Et uehementer urgebantur, ut remotis omnibus morarum interpositionibus, et aliarum interponendarum inquisitionibus, id potius ageretur quod ea Collatione agi ab Imperatore preceptum est, quam et petitam ab illo et concessam esse constabat.

CAPUT III.---3. Inter hec etiam de catholico nomine, apud quos potius esset, pauca ab utraque parte inuicem dicta et obiecta sunt, et iussum est principali cause potius reseruari. Et post aliquanta identidem, cum catholici nominis facta mentione dicerent Donatiste apud se potius esse Catholicam; interlocutus est Cognitor, se interim sine cuiusquam preiudicio non posse aliter appellare Catholicos, quam eos appellauit Imperator, a quo Cognitor datus est: illos autem quanto magis se esse catholicos dicerent, tanto magis iam causam ipsam remotis morarum interpositionibus agere debere, in qua probare possent se potius esse catholicos. Hic Donatiste post tantas moras et tot interlocutiones Cognitoris contra eos prolatas, exigentis ut causa potius ageretur, atque testantis de legatorum personis, uel mandato quod eis iniunctum est, nec ad causam aliquid pertinere, nec sibi aliquid ut hinc requireret fuisse preceptum; dixerunt ut si in legatis, uel mandato quod eis datum est manifestando, noluissent Catholici obtemperare iudicatis, saltem hoc responderent, utrum loco petitorum consisterent: multum  mirantibus Catholicis, cur eos Donatiste dixerunt, in edendo legatorum mandato non parere iudicatis; cum potius contra ipsos tam multis interlocutionibus Cognitor pronuntiauerat. Interrogauerunt ergo Catholici, quibus iudicatis non paruerint. Et Donatistis ad hoc non respondentibus, interlocutus est Cognitor, ad illud quod de loco petitoris Donatiste quesierant, Catholici responderent. Et responderunt se hoc proponere, ut crimina que solent Donatiste communioni eorum obiicere uel probentur, uel diluantur; ut possit Donatistarum separatio uel defendi uel corrigi. Tunc Cognitor cum responsionem a Donatistis exigeret, responderunt, Afros qui se catholicos dicerent, alienam causam uelle defendere, hoc est, totius orbis Ecclesiam; de qua sibi nichil debere preiudicari, cum inter Afros hoc negotium uentiletur; et exspectari potius Ecclesiam transmarinam, ut qui uicerint, ipsi ad eam pertinere uideantur, et ipsi habeant catholicum nomen: sed in fine prosecutionis sue rursus de persona petitoris ut sibi responderetur, postulauerunt. Hic Catholici ad utrumque breuiter responderunt; et quia de personis iam primo et secundo iudicio questio fuerit terminata; et quia Ecclesie toto orbe diffuse cui testimonium perhibet Scriptura diuina, ipsi, non Donatiste, communicant, unde catholici merito et sunt et uocantur. Donatiste autem responderunt, non catholicum nomen ex uniuersitate gentium, sed ex plenitudine Sacramentorum institutum: et petiuerunt ut probarent Catholici sibi communicare omnes gentes  . Quod Catholici cum gratissime acciperent, et peterent ut hoc probare permitterentur; rursus illi de mandato illo, quod legatis iniunctum, edi sibi petiuerant, questionem refricare ceperunt, et a causa Ecclesie, que iam in medium discutienda peruenerat, iterum resilire, modo mandatum supra dictum petendo, modo de petitoris persona ut constaret instando, modo ut de his ipsis que petierant iudicaret Cognitor, exigendo; de quibus iam toties fuerat interlocutus, et eos illa frustra petere pronuntiauerat.

CAPUT Iu.---4. Sed Cognitor, quanquam uiderentur non recte petere edi sibi mandatum quod legatis iniunctum est; quia, id quod sufficiebat ad causam, Collationem petitam concessamque, constabat; non ei tamen uidebatur, iniuste illos petere ut petitoris persona constaret. Catholici autem uidentes, quod iam sibi fuerat antea nuntiatum , non ob aliud Donatistas personas querere petitorum, nisi ut liceret eis personarum discussione longissimas temporum et dilationum moras inserere; quoniam uehementer nolebant ut perueniretur ad causam, in qua se nichil habere quod dicerent, sicut res ipsa uel sero postea patefecit, plenissime sciebant: hoc ergo uidentes Catholici, noluerunt personam suscipere petitorum, asserentes non se obiicere crimina, sed obiecta defendere; que cum defendissent, et falsa esse demonstrassent,  consequenter eos apparere qui sint, et quanta iniquitate se ab unitate diuiserint. Hic Donatiste asserebant, quocumque modo etiam de ipsis criminibus que uellent diluere, ultro Catholici cogerent sibi aduersarios respondere, petitorum eos habere personam. Sed Catholici respondebant, ad hoc se petisse Collationem, non ubi obiicerent diluenda, sed ubi obiecta diluerent: quoniam et mandatum Donatistarum aduersus traditores et persecutores factum erat; et uerba Primiani, quando prius a Catholicis de Collatione conuentus est, crimen eis eum obiicere testabantur, ubi dixerat, Indignum est ut in unum conueniant filii martyrum et progenies traditorum  : et quamuis tunc conferre noluisset, postea tamen in iudicio prefectorum se audiri et discuti uelle dixerat. Quem eorum de Collatione consensum tenentes Catholici, hoc ut fieret ab Imperatore petiuerant.

5. Tunc iussit eos Cognitor obiecta a se crimina iam probare, nec de petita Collatione personam petitoris ostendi, si etiam utrique petisse probarentur. Hic Donatiste identidem petere ceperunt, ut de persona pronuntiaret. Et pronuntiauit Cognitor, dicens, si Collationem pars utraque petiuisset, eum esse petitorem qui crimina obiiceret. Et exegerunt Donatiste, ut probaretur a Catholicis, utrum Collationem utrique petiuerint. Ubi Cognitor cum dixisset, Hoc Catholici probare debebunt; ortus est iterum moratorius conflictus de catholico nomine et Donatistarum et Cecilianistarum. Deinde obtulerunt Catholici gesta habita in iudicio prefecture, quibus probarent etiam Donatistas Collationem petisse. Que cum iussisset Cognitor recitari; rursus illi ad preterita redierunt, et de his ut pronuntiaret Cognitor flagitare ceperunt, de quibus toties pronuntiauerat, id est, de persona et de mandato legatorum, quod sibi ut ederetur toties superfluo postulauerant. Hoc autem agebant, quantum intelligebatur, timentes ne gesta prefectoria legerentur, ubi suam causam quibusdam inconsideratis et temerariis responsionibus uulnerauerant. Diu itaque conflictatum est ab eis, et maxime cum ipso Cognitore; cum ipsi peterent edi sibi mandatum legatis iniunctum, aut pronuntiaret eos hoc superfluo petiuisse: ille autem et pronuntiasse se diceret, et pronuntiaret hoc omnino ad presens non pertinere iudicium, ubi declararetur imperialibus litteris quid petitum esset quidue concessum. Et tandem aliquando ad iussum eius ceperant gesta prefectoria recitari. Quorum gestorum cum dies et consules fuissent recitati  , continuo rursus Donatiste interruperunt, et eadem illa preterita poscere ceperunt. Sed cum Cognitor interloqueretur, debere gesta recitari, ut de petitoris persona constaret; illi contra ab initio ceperunt dicere, esse gesta priora, que deberent potius recitari. Contra a Catholicis dictum  est, ideo illos nolle ut gesta prefectoria legerentur, quod in eis prosecutiones proprias formidarent.

CAPUT u.---6. Obtulerunt ergo Donatiste gesta proconsularia, et uicarie prefecture  , ubi Catholici petierant eos actis municipalibus conueniri, ut Collatione utrorumque facta error de medio tolleretur, longe antequam ipsam Collationem ab Imperatore petiuissent: et his gestis Catholicos uolebant ostendere, loco assistere petitorum, quia illic eos dixerant hereticos, multa contra diuinas leges humanasque committere. Contra hoc Catholici dicebant, ideo se etiam tunc flagitasse Collationem, ut contra eorum crimina pro Ecclesia responderent. Itaque petiuerunt sepius, ut si ea gesta recitanda essent, que priora esse constaret; illa potius legerentur, ubi Donatiste primitus causam Ceciliani ad imperatorem Constantinum per Anulinum proconsulem accusando miserunt: recitatisque gestis que ipsi proferebant, non sunt recitata illa que apud prefectos habita iam ceperant recitari. Et cepit esse conflictus, ut si propterea gesta que Donatiste protulerant prelata sunt gestis que Catholicis prolata fuerant, quia priora reperta sunt, ut ipsa potius recitarentur; saltem post ipsorum recitationem recitarentur etiam illa longe priora, ubi eos appareret in hac tota causa que agebatur, primitus accusatores exstitisse per proconsulem apud Imperatorem. Ista ergo ne recitarentur, uehementer Donatiste obluctabantur, multis et multiplicibus prosecutionibus resistentes, sicut obluctati fuerant et extorserant ne illa prefectoria legerentur. In hac autem obluctatione sepe repetebant illud iam detritum, et tot interlocutionibus Cognitoris repulsum, de mandato legatorum sibi edendo. Repetebant etiam questionem, que fuerat iam ante transacta, Utrum testimoniis Legis, an publicis gestis Catholici agere mallent. Et dicebant, ut si testimonia diuine Legis eligerent, facerent omnium legum publicarum gestorumque iacturam; si autem publicis legibus et gestis agere potius uellent, omitterent diuina documenta. Et tamen si hoc eligerent Catholici, ut publicorum gestorum documentis potius agerent, dicebant se Donatiste nec hoc permissuros, ut ea que a Catholicis offerebantur gesta legerentur; eo quod haberent ualidam temporis prescriptionem, illam scilicet, de qua eis fuerat sufficienter et a Catholicis, et ab ipso Cognitore responsum, quia ipsam causam lapsam et agi iam non posse dicebant, quia dies transierat quo menses quatuor complerentur. uehementer enim eos timere apparebat, ne gesta legerentur, quibus doceretur a maioribus eorum Cecilianum apud Imperatorem primitus accusatum, et deinde iudiciis et ecclesiasticis et imperialibus absolutum atque purgatum: hoc est, ne ipsa causa omnino, propter quam uentum fuerat, ageretur, ubi se euidentissime superari posse sentiebant. Sic autem nolebant et timebant, ut hoc etiam confiteri cogerentur, dicentes quod sensim, id est, paulatim, inducerentur  in causam, et ad cause interna deducerentur: quod utique optare deberent, si non de inanibus et moratoriis prescriptionibus, sed de ipsius cause ueritate confiderent.

CAPUT uI.---7. Contra ergo Catholici cum uehementer conarentur, ut ad causam perueniretur, quo eos prorsus nolle peruenire cernebant, respondebant tamen iterum atque iterum eisdem ipsis que illi toties iam transacta repetebant. Et quoniam duo erant que in medium uenerant, unum de editione mandati quod legatis iniunctum est, alterum utrum diuinis testimoniis, an gestis publicis Catholici agere mallent; de mandati illius editione et Catholici responderunt, non ad eos, neque ad presentem causam omnino pertinere; et ipse Cognitor, quod sepius pronuntiauerat, iterum pronuntiauit, legatorum personam et mandatum quod susceperunt omnino se non posse discutere, et ab eo quod sibi iniunctum est non debere discedere: quandoquidem satis apparebat imperialibus litteris quibus iudex huic cause fuerat constitutus, Collationem ab Imperatore concessam. De illo autem altero, ubi querebant quid eligerent Catholici, utrum diuina documenta, an gesta publica; sepius Catholici responderunt, si Donatiste hominum crimina non obiicerent, que uelut traditoribus obiicere consueuerunt, sed tantummodo id quereretur, que, uel ubi esset Ecclesia, nichil se acturos publicis gestis, sed Scripturarum diuinarum tantummodo testimoniis: si autem in illa hominum accusatione et criminatione persisterent, quia et ipsi ista nisi talibus gestis demonstrare non possent, sine dubio et Catholicos huiusmodi crimina gestis publicis defensuros; aliter enim ista nec accusari poterant, nec defendi. Hec eis sepius et a Catholicis et ab ipso Cognitore repetita et inculcata sunt, multis et uariis modis multarum prosecutionum illis ad eadem redeuntibus, et eadem repetentibus, ne ageretur causa, et ne gesta legerentur que iam in manibus esse cernebant. Sed aliquando uicit Cognitor tam longas obstinationes, et iussit recitari que a Catholicis data sunt; et cepit tandem agi causa, propter quam tot episcopi partis utriusque conuenerant. Quod mirabiliter factum est, ut cum Donatiste propterea quererent petitoris personam ne perueniretur ad causam, ipsa inquisitio petitoris subito in medium mitteret causam.

CAPUT uII.---8. Tertio ergo loco hec acta sunt. Lecta est relatio Anulini proconsulis ad imperatorem Constantinum: quam querentibus Donatistis unde prolata sit; Catholici responderunt in archiuo proconsulis, si dubitarent, esse querendum. In qua relatione euidentissime continetur, ipsos primitus ad imperatorem Constantinum per memoratum proconsulem ea que Ceciliano crimina obiiciebant accusando misisse. Qua perlecta Donatiste querere ceperunt, quem sibi Catholici dicerent patrem. Quibus cum ab eis esset responsum secundum Euangelium, ubi scriptum est, Ne uobis dicatis patrem in terra; unus est enim pater uester Deus : etiam hoc audito nichilominus  querere ceperunt, utrum eis Cecilianus pater esset, an mater. Cum iam dictum fuisset a Catholicis, nec patrem sibi eum esse nec matrem; sed fratrem, siue bonum, si bonus esset, siue malum, si malus esset, quia et malus propter Sacramenta communia frater esset: hinc aliquanto diutius conflixerunt, Donatistis eadem repetentibus, et Catholicis eadem respondentibus. Nam et hoc obiecerunt Donatiste, quomodo diceret Apostolus, Et si multos pedagogos habetis in Christo, sed non multos patres: in Christo enim Iesu per Euangelium ego uos genui . Et responsum est a Catholicis, hoc honorificentie causa dictum propter euangelicum ministerium quod dispensabat Apostolus. Nam patrem ad fidem salutemque eternam non esse nisi Deum. Neque enim posset contrarium Christo Apostolus loqui, ut cum ille diceret, Ne uobis dicatis patrem in terra; unus enim pater uester Deus; contra Apostolus, tanquam resistens uerbis Christi, patrem se diceret eorum, quibus annuntiauerat Euangelium: nisi esset utique distinguendum, quid diuine gratie, quid humane honorificentie causa diceretur.

9. Quesierunt etiam, quis ordinauerit Augustinum, nescio quas, sicut iactabatur, calumnias preparantes. Ubi cum eis intrepide responderet, a Megalio se ordinatum, qui tunc fuerit primas episcoporum in Numidia Ecclesie catholice; et urgeret instanter, ut iam proferrent que preparauerunt, ut ibi etiam calumniosi demonstrarentur: illi intentionem in aliud detorserunt, redeuntes ad Ceciliani personam, quam dicebant catholice  Ecclesie non obesse, etiamsi uera eius crimina monstrarentur; et tamen etiam ipsa non posse uera monstrari.

CAPUT uIII.---10. Tunc itaque Donatiste protulerunt litteras, quas ab uniuerso concilio suo se accepisse dicebant  , quibus responderetur mandato Catholicorum, quod primo die actionis fuerat allegatum; et die sequenti antequam ad secundam actionem die tertio ueniretur, data notoria Donatiste edi sibi poposcerant, ut instructi possent ad cognitionem uenire. Et fortasse propter has litteras diligenter scribendas etiam ipsa secunda actione dilationem petiuerunt, que illis sex dierum concessa est. Quarto itaque loco hec acta sunt: lecte sunt supra dicte littere Donatistarum, quibus conati sunt respondere mandato Catholicorum, quod gestis prime actionis insertum est. Cui mandato non eos potuisse respondere inueniet qui utraque legere et considerare ueluerit: primum [1 1Kb] , quia testimonia ex Lege et Prophetis et Psalmis et apostolicis atque euangelicis Litteris deprompta, quibus ostenditur Ecclesia catholica per totum mundum diffundi, incipiens ab Ierusalem, unde in propinqua et longinqua crescendo etiam in Africam uenit, et in alia loca et ciuitates per quas primitus dilatata est, in quibus multe Ecclesie ad  ipsam unicam pertinentes, apostolico labore fundate sunt, quibus Donatistas non communicare manifestum est; non solum non pertractare, sed omnino nec attingere uoluerunt; nec aliquod testimonium in tam prolixa epistola sua proferre ausi sunt de Scripturis sanctis, quo assererent Ecclesiam partis Donati esse predictam et prenuntiatam: sicut tam multa Catholici protulerunt pro Ecclesia cui communicant, que incipiens ab Ierusalem toto orbe diffunditur. Has ergo partes testimoniorum tantorum cum omnino non attigissent, sed tanquam in illo mandato Catholicorum, cui respondere uidebantur, dicta non fuerint, preterissent; illud ostendere tentauerunt prolatis multis testimoniis diuinarum Scripturarum, quod Ecclesia Dei non cum malorum hominum commixtione futura predicta sit. Et tamen postea cum ad euangelicam similitudinem uenissent, quam Catholici in mandato suo posuerant de retibus in mare missis, quibus congregari dixit Dominus omnia genera piscium, et bonos a malis in littore, hoc est in fine seculi separari: etiam ipsi fassi sunt, in Ecclesia esse permixtos saltem occultos malos. Zizania uero inter triticum non in Ecclesia, sed in ipso mundo permixta dixerunt; quoniam Dominus ait, Ager est hic mundus . De area sane, cui paleam Catholici dixerant usque ad tempus uentilationis admixtam, tanquam omnino in Euangelio nichil tale scriptum sit, exponere similitudinem istam nec conati quidem sunt; sed quasi hoc a se ipsis Catholici dixerint, eam tantummodo reprehenderunt, uelut ex testimonio Ieremie prophete, qui ait, Quid paleis ad triticum ? non attendentes unde hoc ille dixisset. Non enim aiebat de Ecclesia, sed de diuinis Prophetarum uisionibus et humanis somniis, ne ullo modo compararentur. Illam quoque similitudinem de ouibus et hedis qui simul pascuntur, et in seculi fine segregabuntur, quam inter alias Catholici ex Euangelio posuerant , omnino attingere noluerunt. Neque enim poterant illic dicere, etiam hedos a pastoribus in communibus pascuis ignorari, sicut dixerant inter retia pisces malos in mari a piscatoribus non uideri.

11. Item cum Catholici in mandato suo uolentes ostendere toleratos a bonis in Ecclesia malos, nec bonos malorum contagione pollutos, commemorassent exempla Prophetarum et ipsius Domini Christi et Apostolorum, et post hec etiam bonorum episcoporum, et iudicio ipsorum quoque Donatistarum qui quosdam suorum in Maximiani schismate positos negauerunt Maximiani contagione pollutos: illi in suis litteris ad hec respondere conati, de Prophetis, et de Domino Christo et Apostolis quodcumque dixerunt; de episcopis autem et Maximianistis siluerunt. In episcopis enim premebantur auctoritate Cypriani, cuius uerba ex epistola eius prolata Catholici in suo mandato posuerunt; quibus manifestissime ostendebatur, et precepisse ut pro unitate in Ecclesia mali tolerarentur, nec propter ipsos Ecclesia relinqueretur ; et quosdam collegas suos  etiam ipsum, a quorum malis moribus longe abhorrebat, et de quorum factis pessimis non tacebat, in Ecclesia tolerasse . Huius ergo auctoritate oppressi Donatiste, cum de Prophetis et Domino Christo et Apostolis aliquid dixissent, ad hoc tamen, non tolerandos [1 1Kb] in Ecclesia permixtos malos, de episcopis omnino nichil dicere uoluerunt. Et tamen etiam de Iuda traditore, et de his quos Paulus tolerauit per inuidiam Christum annuntiantes, ipse Cyprianus sic intellexit, sic scripsit, quemadmodum ea Catholici in suo mandato posuerunt: quod et Dominus Iudam ad exemplum malorum in Ecclesia tolerandorum pertulerit ; et Paulus eos de quibus talia dixit, non extra, sed intra Ecclesiam sustinuerit . De Maximianistis autem quid responderent, eum adhuc homines uiuerent, de quibus possent apertissime facillimeque conuinci? Proinde ad illud quod in mandato suo Catholici dixerant, eosdem Maximianistas a Donatistis per iudicia publica basilicis pulsos, utcumque respondere conati sunt, non se criminaliter accusasse, aut ad communionem suam inuitum aliquem cegisse, sed res suas uel suorum ciuiliter repetisse: obiti quod Primianus aliquando dicendum apud Acta mandauit  , Illi auferunt aliena, nos intermittimus ablata. Ad illa uero que de Maximianistis in Catholicorum mandato dicta sunt, quod a se damnatos in integro honore susceperint, quod Maximiani socios ab illo pollutos esse negauerint, quod Baptismum ab eis in schismate datum approbare potius quam rescindere atque iterare maluerint; nec leuiter respondere tentauerunt: sed illa omnia miro quodam silentio, tanquam dicta non fuerint, transierunt.

12. De ipso etiam Baptismo quod in illo mandato a Catholicis dictum est Apostolum de quibusdam dixisse, ueritatem in iniquitate detinent , ut ostenderetur fieri posse, ut non destruenda ueritas in destruenda iniquitate teneatur; aut non intellexerunt, aut id quod ipsi intellexerant, ne ab aliis intelligeretur, uerbis suis obscurare uoluerunt, dicentes, hoc Apostolum de Gentilium errore dixisse: quasi ad rem pertineat de quorum errore dixerit, cum tamen ostenderit posse ueritatem in iniquitate detineri; ut hec duo cum in uno homine inuenta fuerint, et approbetur ueritas et iniquitas corrigatur: sicut Catholica facit, cum agnoscit in Donatistis, et amplectitur Sacramenti ueritatem, detestatur autem in eis et corrigit hereticam iniquitatem. Et illud quod a Catholicis in mandato dictum est, non ideo destruendum Baptismum Christi, quia eum etiam heretici tradunt; sicut non ideo negandus est Christus, quia eum etiam demones confitentur: similiter aut non intellexerunt, aut obscurare uoluerunt, dicentes Catholicos contra martyres locutos, non tamen exprimentes quos martyres dicerent. Dicentes etiam eos  demoniis uelle communicare: quasi hereticis communicetur, quando eorum anathematizatur iniquitas, quamuis in eorum consecratione inuentus Baptismus non destruatur; sicut anathematizatur iniquitas demonum, quamuis in eorum confessione auditum nomen Domini non negetur.

13. De persecutionibus etiam quas perpeti se queruntur, multa in suis litteris posuerunt: nec tamen respondere ausi sunt ad illud quod in mandato Catholicorum dictum est, quod ipsi primitus apud Constantinum imperatorem accusauerunt Cecilianum; qui de imperatorum legibus conqueruntur, inuidiam  Catholicorum exaggerantes, siue mortes, quas eorum Circumcelliones sibimetipsis inferunt, siue omnia que non pro communione Donati, sed pro sceleribus quibus uiolenter seuiunt, nefarieque uiuunt, per leges publicas disciplinasque patiuntur: sicut etiam de oppido uagaitano  commemorasse ausi sunt; ubi manifestatum est quanta mala commiserint, et quam minora perpessi sunt.

14. Ad illud quoque in Catholicorum mandato, quod dictum est de purgatione et absolutione Ceciliani et Felicis Aptuginensis, de quorum criminibus apud imperitos solebant Catholicis magnam inuidiam concitare; cum illic tota causa propter quam uenerant, uersaretur, nichil omnino respondere in tam prolixis litteris uoluerunt: quia et in eo quod dicebant, et diuinis testimoniis uelut astruebant, non esse malos in Ecclesia tolerandos, sed ab eis recedendum propter contagium peccatorum; ita se dicere demonstrabant, ut tamen ignoratis peccatis alienis neminem maculari posse faterentur. Hoc enim et de malis piscibus dixerant, quod sicut illos latentes in fluctibus, quamuis iam intra retia, non uident piscatores; sic latentes malos in Ecclesia nesciunt sacerdotes, et ab eis ideo minime polluuntur. Nec tamen uel leuiter uel tenuiter in tam prolixis et tanta dilatione accepta conscriptis litteris probare conati sunt, quod maxime in mandato Catholicorum commemoratum est, ut probarent non solum uera esse crimina Ceciiani ; sed etiam Ecclesie, que per omnes gentes usque ad terre terminos dilatatur, ea probari et innotescere potuisse, ut consequenter saltem secundum ipsos posset cognitorum peccatorum contagione maculari.

CAPUT IX.---15. Cum itaque littere Donatistarum recitate fuissent, uoluit Cognitor, ut etiam que Catholici recitanda dederant legerentur. Sed Donatiste ad ea que scripserant ut responderetur, flagitare ceperunt. Quod et Catholici magis uolebant, ne ille littere sic manerent, quasi eis non potuerit responderi. Incipientibus ergo Catholicis respondere, Donatiste interrumpere et obstrepere ceperunt, ne perpetuus respondentis sermo decurreret, sicut eorum littere nullo interpellante fuerant recitate. uolentibus ergo Catholicis diuina testimonia que ipsi  posuerant, et ea que illi [1 1Kb] commemorauerant, ostendere quemadmodum essent accipienda, ne inter se deprehenderentur esse contraria, cum essent utraque diuina, et utique consona, non dissona, esse deberent, primitus de aree similitudine ceperunt dicere. Tunc Donatiste interrumpentes, dixerunt quod de area non legeretur in Euangelio scriptum  . Cumque expressius a Catholicis locus Euangelii commemoraretur; rursus interrumpendo dixerunt, occultos malos dictos esse paleam postea uentilandam. Inde inter strepitus et interruptiones eorum, de zizaniis et tritico dissensio nata est, propter mundi nomen, quo Donatiste nolebant intelligi Ecclesiam, quia scriptum est, Ager est hic mundus. Et multa testimonia protulerunt, quibus sancta Scriptura mundum non nisi malos commemorasset; sicuti est, Qui dilexerit mundum, non est caritas Patris in illo ; et cetera talia: ut quasi ex hoc ostenderent, mundi nomine Ecclesiam significari minime potuisse. Contra Catholici alia testimonia proferebant, quibus in bono mundi nomen esse positum ostenderetur; sicuti est, Deus erat in Christo mundum reconcilians sibi : et cetera huiusmodi, ubi ostenderetur Ecclesia, quoniam ipsa utique per Christum reconciliatur Deo. Et hec agebantur, Catholicis sermonem suum prosequendo perpetuare conantibus, illis autem ne id fieret perstrepentibus; cum suam responsionem non reseruarent, sicut Catholici fecerant, cum eorum epistola legeretur; sed crebras contradictiones interponendo, ne Catholicorum prosecutio imperturbata procurreret, impedirent.

16. Flagitantibus itaque patientiam eorum Catholicis, et per multas Cognitoris interlocutiones uix impetrantibus; responderunt litteris eorum, ostendentes multis sanctarum Scripturarum testimoniis et exemplis, malos in Ecclesia nunc sic esse permixtos, ut quamuis debeat uigilare ecclesiastica disciplina, ad eos non solum uerbis, sed etiam excommunicationibus et degradationibus corripiendos, tamen non solum in ea latentes nesciantur, sed plerumque propter pacem unitatis etiam cogniti tolerentur: sic ostendentes diuina testimonia consonare, ut et illa quibus commendaretur Ecclesia cum malorum commixtione, hoc tempus eius significarent, qualis est in presenti seculo; et illa testimonia quibus commendatur non habere commixtos malos, illud eius tempus significarent, qualis uenturo seculo in eternum futura est. Sicut nunc mortalis est, id est, ex mortalibus hominibus constat; tunc autem immortalis erit, quando in ea nemo morietur: sicut ipse Christus isto tempore fuit pro illa mortalis, post resurrectionem autem iam non moritur, et mors illi ultra non dominabitur ; quod etiam Ecclesie sue in fine seculi prestiturus est. Hec duo tempora Ecclesie, que nunc est, et qualis tunc erit, significata est etiam duabus piscationibus: una ante resurrectionem  Christi, quando mitti iussit retia, nec sinistram nec dexteram nominans partem ; ut nec solos malos, nec solos bonos, sed commixtos bonis malos intra retia suorum Sacramentorum futuros doceret: post resurrectionem autem, quando iussit retia mitti in dexteram partem ; ut post resurrectionem nostram bonos solos in Ecclesia futuros intelligeremus, ubi ulterius hereses et schismata non erunt, quibus modo retia disrumpuntur. Nam et Euangelium non tacuit in prima piscatione commemorare retia esse disrupta: et in nouissima dictum est, Et cum tam magni essent pisces, retia non sunt disrupta. De tali Ecclesia dictum esse, quod per illam non erat transiturus incircumcisus et immundus . Ad immundos enim pertinere schismaticas separationes, que tunc non erunt, quia retia non sunt disrupta. Hoc etiam significasse, quod coruus auis immunda exierit de arca, et non redierit. Que tamen arca exeunte coruo non utique omnibus immundis animalibus caruit, sed in ea fuerunt et munda et immunda usque ad diluuium , sicut in Ecclesia boni et mali usque ad seculi finem. Sed sicut non de immundis, sed de mundis animalibus Ne obtulit sacrificium; ita non ii qui mali sunt in Ecclesia, sed ii qui boni sunt perueniunt ad Deum.

17. De Prophetis etiam, quia dixerant Donatiste in litteris suis, non eos communicare illis in quos mala tanta dixerunt; responderunt Catholici, quod unum templum fuerit quo uniuersi utebantur, nec quemquam Prophetarum, qui tanta dixerunt in malos, constituisse sibi aliud templum, sacrificia, sacerdotes. Et quod Donatiste in litteris suis posuerunt testimonia Scripturarum, quibus ostenderent ad peccata parentum etiam filios pertinere; cum hoc utique nunquam recte intellectum sit, nisi de iis filiis qui parentum iniquitates imitarentur: responderunt Catholici, cum tanta in illum populum et acerba dicta sint diuinis eloquiis, que etiam ipsi in suis litteris commemorauerunt, ut quasi nullus illic remansisse uideretur bonus; non solum ibi fuerunt iidem ipsi Prophete sancti, uerum etiam ex ipso populo exorti erant, quos ipse Dominus in sue carnis aduentu laudabiles reperit, sicut fuerunt Zacarias et Elisabeth, et sicut Ioannes filius eorum, sicut Simeon senex et Anna uidua . Unde apparet quam impie, quam calumniose obiicerentur Catholicis toto orbe diffusis crimina Ceciliani; cum Simeoni et Anne et ceteris talibus obiici non possent crimina illius populi, in quo nati fuerant, sacramentis eiusdem populi consecrati, que crimina eidem populo non humana opinio, sed sermo diuinus obiecerat. Commemoratum est etiam testimonium propheticum, ubi signati sunt, ne cum malis perirent, qui gemebant facinora que fiebant in medio eorum ; nec tamen corporaliter separati sunt.

18. Deinde ibi commemoratum est qualis separatio bonis hoc tempore ab impiis et malis fieri debeat,  ne communicetur peccatis alienis; corde uidelicet et uite morumque dissimilitudine: nec aliter intelligi debere quod scriptum est, Exite de medio eorum, recedite inde, et immundum ne tetigeritis ; id est, discernimini aliter uiuendo, et immunditie non consenseritis. Ibi etiam opportunissimo loco responsum est Donatistis ad illud quod dixerant, cum eos peteret Cognitor ut sederent, scriptum sibi esse, ut cum talibus non sederent . Dictum est enim a Catholicis, cum eorum litteris responderent, non sic intelligendam esse separationem a malis hoc tempore, quemadmodum illi intellexerant, qui secum tanquam cum impiis non sederunt, quia scriptum est, Non sedi in concilio impiorum. Cum utique si impios putarent, nec illud quod in eodem psalmo consequenter prohibetur, facere debuerunt. Nam ibi sequitur, Et cum iniqua gerentibus non introibo . Cum ergo illi intrassent cum eis quos impios putarent, quare non etiam sederunt; ut in utroque non corporalem, sed spiritualem consessum et ingressum deuitasse uiderentur? Ibi commemorata est etiam causa Maximianistarum toties iam illis obiecta, ubi et se et illos quibus dilationem dederunt in Maximiani schismate positos, eiusdem in damnatione Primiani socios, tamen illius contagio dixerunt non esse pollutos: qui Ceciliani criminibus orbem christianum usque ad terminos terre perisse contenderent.

CAPUT X.---19. Ad hec Donatiste, cum ualidissimis Scripturarum documentis et exemplo suo de Maximianistis respondere non possent: ad illud quod iam peractum fuerat redierunt, dicentes mundum non bene intelligi Ecclesiam, in qua simul et triticum et zizania iussa sunt crescere: cum Catholici et tot testimonia diuina iam commemorassent, quibus ostenderetur mundus etiam in bona significatione positus, et in ea non nisi Ecclesia posset intelligi; et quomodolibet acciperetur mundus, quando utrumque semen per mundum cresceret, non debere propter zizania totius mundi triticum deseri. Cum ergo hec iam dicta fuissent, et questio ipsa iam terminata uideretur; ad eam rursus summa inopia redierunt, eadem per eadem replicantes, querentes quomodo potuerit diabolus in Ecclesia seminare zizania. Deinde calumniantes, quod duas Ecclesias Catholici dixerint; unam que nunc habet permixtos malos, aliam que post resurrectionem eos non esset habitura: ueluti non iidem futuri essent sancti cum Christo regnaturi, qui nunc pro eius nomine cum iuste uiuunt tolerant malos.

20. Ad hec Catholici responderunt, etiam ipsos iam fuisse confessos, esse in Ecclesia uel occultos malos: et uicissim quesierunt quomodo eos in Ecclesia diabolus seminauerit; quod illi quasi fieri non posset, de zizaniis requirebant. Repetierunt etiam Catholici testimonium Cypriani, qui eamdem euangelicam similitudinem non aliter intellexit, quam ut in Ecclesia diceret esse zizania, nec latere, sed cerni . Contra quod testimonium illi  omnino nichil ausi fuerant respondere; cum auctoritatem Cypriani tanti habeant, ut per illam conentur defendere quod male de iterando Baptismo sentiunt et faciunt. De duabus etiam Ecclesiis calumniam eorum Catholici refutarunt, identidem expressius ostendentes quid dixerint, id est, non eam Ecclesiam que nunc habet permixtos malos alienam se dixisse a regno Dei, ubi non erunt mali commixti; sed eamdem ipsam unam et sanctam Ecclesiam nunc esse aliter, tunc autem aliter futuram; nunc habere malos mixtos; tunc non habituram: sicut nunc mortalem, quod ex mortalibus constaret hominibus; tunc autem immortalem, quod in ea nullus esset uel corpore moriturus: sicut non ideo duo Christi, quia prior mortuus [1 1Kb] postea non moriturus. Dictum est etiam de homine exteriore et interiore, que cum sint diuersa, non tamen dici duos homines: quanto minus dici duas Ecclesias, cum iidem ipsi qui nunc boni tolerant permixtos malos et resurrecturi moriuntur, tunc nec mixtos malos habituri sint, nec omnino morituri? De ipso quoque numero, quoniam Donatiste Scripturarum testimonio unam Ecclesiam commendauerunt, uelut contra duas quas Catholicos affirmasse iactabant; responsum est a Catholicis, etiam multas Ecclesias in Scripturis inueniri dictas, et septem ad quas Ioannes scribit , que tamen multe illius unice membra esse intelligerentur: ut hinc appareret multo minus sibi debere obiici duas, cum eamdem ipsam unam dixerint non talem nunc esse qualis in resurrectione futura esset, quandoquidem apostolicis Litteris non obiiciantur multe, ex quibus ipsa una constaret. Ad hec Donatiste rursus eadem replicare non destiterunt, insuper adiicientes et inuidiose iactantes, quod Ecclesiam mortalem Catholici dixerint; et ideo negantes eam mortalem esse, quia Trinitas immortalis est, cuius gratia consecratur Ecclesia; et quia Christus ideo pro ea mortuus sit, ut eam faceret immortalem: quasi Catholici dixerint non eam fieri immortalem gratia Dei, et effuso pro ea sanguine Saluatoris: sed tempora esse discernenda dixerunt, presens uidelicet quo moriuntur omnes sancti, sicut mortuus est ipse Christus; et futurum, quo resurgent, et nullo morituro uiuent cum illo qui iam resurrexit.

CAPUT XI.---21. Hec inter eos cum agerentur, et quamuis manifesta atque dilucida Donatistis certantibus superflua replicarentur; promisit Cognitor de his se que satis audisset extrema sententia iudicaturum, et iussit illud agi potius, unde exstiterit prima causa discidii. Tunc Donatiste urgere ceperunt, ut de his que audisset primitus iudicaret. Quod cum etiam Catholici exigerent, et ille in eo quod dixerat permaneret, iuberetque illud agi potius, ut causa primi discidii monstraretur; petierunt Catholici, ut que offerebant recitarentur. Quod cum fieri precepisset, obnixius Donatiste resistere ceperunt, et cogere ut iam de cognitis iudicaret, eadem que transacta fuerant repetentes; et addentes, quod omnino  iudicare de illa causa non deberet, quam uolebat agi recitatione eorum que a Catholicis oblata fuerant recitanda: dicentes huius cause Christum iudicem esse debere; et inuidiam facientes Catholicis, quod hominem petiuerant iudicem; dicentes etiam solita de persecutionibus quas perpeti uiderentur. Ad hoc Catholici responderunt, nec de homine iudice postulato eos debere facere inuidiam, qui et de causa Maximianistarum iudicauerunt, nec eam Christo iudici seruauerunt; et ipsam Ceciliani causam primitus ad hominem, hoc est, ad imperatorem Constantinum accusantes miserunt: nec de persecutionibus, quod aliquid ab imperatoribus pro Ecclesia Catholici peterent, cum eorum Circumcelliones ducibus clericis tam horrenda mala committerent. Ubi frustra responderunt, nichil hoc ad sacerdotes pertinere; cum clericis ducibus illi talia fecisse asserebant.

22. Ibi etiam cum dictum esset, quod calce et aceto humanos oculos persecuti sint, in quo scelere diabolum crudelitate peruicerunt, qui hoc in sancti uiri carne non fecit, quam in potestatem acceperat affligendam ; hic Donatiste quesierunt, utrum qui faciunt, filii essent diaboli, an qui patiuntur: quasi Catholici aliud quam passiones suas dixerint immanissimas a clericis et Circumcellionibus eorum. uerumtamen etiam hic non pretermiserunt Catholici, occasione oblata, eis Maximianistas obiicere; et dixerunt secundum eorum sententiam meliores esse Maximianistas, quos apud tres uel eo amplius proconsules persecuti sunt. Illi enim si passi sunt, uicti fecerunt [1 1Kb] . Et urgebant Catholici, ut responderent, utrum ex ipsis quos damnauerunt et persecuti sunt, non susceperint Felicianum, et utrum non eum habeant in collegio suo. Ad quod illi obiectum sicut semper omnino obmutescentes, in aliud ierunt, obiiciendo Catholicis, quod diabolum defendissent; quia dixerant cum sancti Iob oculis pepercisse, unde illum isti crudelitate uicissent. Et susceperunt accusare diabolum uelut defensum a Catholicis, dicentes cum magis crudeliter in carne Iob oculis pepercisse, ut manerent ad spectaculum uulneris, quod uniuerso corpori inflixerat. Quod multum mirum est, quare hoc pro magno dicere uoluerint, nisi forte ut intelligerentur pie fecisse, qui oculos in hominibus persecuti sunt, ne cruciarentur uidendo uulnera sua, que ab eis per totum corpus acceperant.

23. Sed cum iterum Donatiste persecutiones quas patiuntur exaggerantes, suorum quasdam mortes commemorarent in oppido Bagaiensi; responsum est a Catholicis, eos hoc passos esse dum eorum uiolentie resisteretur, quam et iudici inferre conati sunt. In illo oppido commemorauerunt Catholici ab eis horrenda esse commissa, ita ut etiam basilica esset incensa, et in ignem missi codices sancti. Mortes autem illorum magis esse ex consuetudine quam habent, ut se ipsi precipitent. Cumque his Donatiste respondentes exaggerarent identidem uelut persecutiones  quas paterentur, tanquam ex his fructibus suos aduersarios malam esse arborem iactitantes, et petentes identidem ut de agro et zizaniis et de una et immortali Ecclesia iudicaretur; contra autem Catholici fructus eorum commemorarent schismata et rebaptizationes, et quod ipsi primitus maiores suos apud Imperatorem accusassent, atque in huiusmodi mutuis obiectis diu conflictio uersaretur: maluit Cognitor hec omnia cohibere, promittens de his iudicium posteriore sententia. Et recitari iussit quod a Catholicis oblatum iam legi ceperat et fuerat interruptum Sic peracta est causa Ecclesie, quam magnopere Catholici curauerant a Ceciliani causa distinguere; quoniam ei non posset cuiuslibet preiudicari criminibus, que contra omnes humanas criminationes tot testimonia diuina meruisset. Ex hoc iam cepit agi etiam causa Ceciliani.

CAPUT XII.---24. Quinto ergo loco hec acta sunt. Recitate sunt due relationes Anulini proconsulis ad Constantinum imperatorem: una que iam superius erat recitata , qua ostendit maiores Donatistarum, id est, de parte Maiorini, dedisse sibi chartas criminum Ceciliani, et postulasse Constantino mittendas, seque illas memorato imperatori misisse: altera autem qua ostendit ex eiusdem imperatoris iussione denos ex utraque parte, ad agendam causam, ut mitterent, eos se conuenisse, atque illos promisisse facturos. Tum deinde lecte sunt etiam littere supra dicti imperatoris ad episcopos date, ubi eis causam Ceciliani iniunxit audiendam  . Atque inde ex ordine legi cepit etiam episcopale iudicium Melchiadis Romani episcopi et aliorum cum illo Gallorum et Italorum episcoporum, in eadem urbe Rome factum, cuius iudicii prima parte, id est, gestis primi diei recitatis, ubi accusatores Ceciliani qui missi fuerant, negauerunt se habere quod in eum dicerent; ubi etiam Donatus a Casis-Nigris in presenti conuictus est, adhuc diacono Ceciliano schisma fecisse Carthagine; de Carthaginis enim schismate exorta est aduersus Ecclesiam catholicam pars Donati: ubi etiam promiserunt iidem aduersarii Ceciliani alio die se representaturos, quos cause necessarios subtraxisse arguebantur; et hoc mentiti, ulterius ad iudicium accedere noluerunt: hac ergo iudicii parte recitata, cum cepisset recitari quid alio die gestum sit; interruperunt Donatiste, et petere instantissime ceperunt, ut prius ea que offerebant recitarentur, asserentes non esse ordinis, ut prius absolutio Ceciliani, quem nondum accusauerant, legeretur; et de hoc aliquanto diutius conflixerunt: cum Catholici dicerent, non debere interrumpi quod legi iam ceperat, donec eiusdem iudicii omnia gesta terminarentur; illi autem e diuerso assererent, ea que interrumpebantur, nec incipi debuisse ut legerentur, quoniam non competeret prius defendi hominem quam accusari. Ad hoc Catholici respondebant, cum causa schismatis a Cognitore quereretur, petisse ut illa legerentur, que oblata fuerant ad legendum, cum ageretur de persona  petitoris. Duas itaque ob res illa uoluisse recitari; ut appareret eos primitus in hac causa hominem iudicem postulasse, qui faciebant Catholicis inuidiam, quod in hac Collatione homo cognitor residebat; et ut petitoris persona constaret: et quoniam legi cepta fuerant, non debere interrumpi, sed usque ad finem recitando perduci. Inter hec Cognitor, cum hoc primo uoluisset, quod a Catholicis petebatur, ut ea que recitari ceperant finirentur; postea tamen ei Donatiste extorserunt, ut ea que ipsi offerebant dilatis illis legi permitterentur.

CAPUT XIII.---25. Tunc Donatiste aliquantum prelocuti sunt, quod Mensurius qui fuerat ante Cecilianum Ecclesie Carthaginensis episcopus, tempore persecutionis tradiderit persecutoribus sanctas Scripturas. Et hoc ut probarent, legerunt eius epistolam ad Secundum Tigisitanum datam, qui tunc habebat primatum episcoporum Numidie. In qua epistola uidebatur Mensurius uelut de suo crimine confiteri: qui tamen non scripserat se sanctos codices tradidisse, sed potius ne a persecutoribus inuenirentur abstulisse atque seruasse; dimisisse autem in basilica Nouorum quecumque reproba scripta hereticorum, que cum inuenissent persecutores et abstulissent, nichil ab illo amplius postulasse. uerumtamen quosdam Carthaginensis ordinis uiros postea suggessisse proconsuli, quod illusi fuerant qui missi erant ad Christianorum Scripturas auferendas et incendendas, quia non inuenerant nisi nescio que ad eos non pertinentia; ipsas autem in domo episcopi custodiri, unde deberent proferri et incendi: proconsulem uero ad hoc eis consentire noluisse. In eisdem etiam litteris lectum est, eos qui se offerrent persecutionibus non comprehensi, et ultro dicerent se habere Scripturas, quas non traderent, a quibus hoc nemo quesierat, displicuisse Mensurio, et ab eis honorandis eum prohibuisse Christianos. Quidam etiam in eadem epistola facinorosi arguebantur et fisci debitores, qui occasione persecutionis uel carere uellent onerosa multis debitis uita, uel purgare se putarent, et quasi abluere facinora sua, uel certe acquirere pecuniam, et in custodia deliciis perfrui de obsequio Christianorum. Crimen tamen Donatiste non ingerebant Mensurio, nisi de codicibus traditis: mentitum eum quippe dicebant, quod illi non fuerint codices sancti, et peccatum suum tegere uoluisse; quamuis et ipsam fictionem criminarentur. Recitarunt etiam rescripta Secundi Tigisitani ad eumdem Mensurium pacifice data, ubi et ipse narrauit, in Numidia persecutores que egerint: et qui comprehensi et Scripturas sanctas tradere nolentes, et multa mala passi et grauissimis suppliciis excruciati et occisi sunt: eosque honorandos pro martyrii sui merito commendauit, laudans eos non tradidisse Scripturas sanctas, illius mulieris exemplo, que duos exploratores in Iericho, in quibus figurarentur duo Testamenta, uetus et Nouum, tradere persecutoribus noluit . Quod quidem exemplum si sub hac figura est intelligendum, Mensurium potius adiuuabat. In suis enim litteris Mensurius  reprehendebat eos qui Scripturas sanctas, quamuis eas non traderent se tamen habere faterentur; quod mulier illa non fecit. Neque enim eos exploratores qui querebantur, apud se esse confessa est, sed negauit. Scripsit etiam Secundus, et ad se ipsum missos a curatore et ordine centurionem et beneficiarium, qui peterent diuinos codices exurendos, eisque respondisse, Christianus sum et episcopus, non traditor. Et cum ab eo uellent aliqua ecbola  , aut quodcumque accipere; neque hoc eis dedisse, exemplo Eleazari Machabei, qui nec fingere uoluit suillam carnem se manducare, ne aliis preberet preuaricationis exemplum . He littere Mensurii et Secundi donec legendo terminarentur, Catholici patienter audierunt; quamuis testati fuerint eas esse familiares, nec ad causam Ecclesie pertinere.

CAPUT XIu.---26. Cognitor ergo commonens Donatistas, ut patientie uicem redderent, iussit perlegi que oblata a Catholicis iam ex parte fuerant recitata. Hic Donatiste poposcerunt, ut prius etiam legeretur quod de causa Ceciliani offerebant. Hoc quoque sine ulla difficultate Catholicis permittentibus, et commendantibus quam patienter hoc permitterent, ut hoc eis et illi rependerent; iussit quod offerebatur Cognitor recitari. Et recitatum est a Donatistis concilium ferme septuaginta episcoporum contra Cecilianum apud Carthaginem factum, ubi eum absentem damnauerunt, quod ad eos uenire noluerit; tanquam a traditoribus ordinatus, et quia cum esset diaconus, uictum afferri martyribus in custodia constitutis prohibuisse dicebatur. Nominati sunt etiam quidam college Ceciliani  qui traditores asserebantur publicis gestis, que tamen gesta non legebantur. Inter hos autem maxime Felix Abtugnensis acerbius accusatus est, ita ut fons malorum omnium diceretur. Deinde sententie a singulis dicte sunt, primitus a Secundo Tigisitano, qui eorum princeps fuit; deinde a ceteris: quibus expresserunt se Ceciliano et collegis eius non communicare. Hoc itaque concilio recitato Catholici responderunt, illas litteras Mensurii et Secundi ad inuicem datas, satis demonstrasse pacatos; nichil postea criminis de facto Mensurii uel accusatum uel iudicatum: concilium uero quod contra Cecilianum factum legerant, non quidem habere consulem et diem, sed hinc se nullum crimen obiicere, quod magis negligentie quam fraudis esse potuerit.

CAPUT Xu.---27. Sed obtulerunt iidem Catholici aliud concilium sub eodem Tigisitano habitum in ciuitate Cirtensi  , cuius consul et dies cum legeretur, Donatiste dixerunt, nec consulem, nec diem talia solere habere decreta. Hic Catholici responderunt, illorum  esse istum forsitan morem, qui concilia sua nollent in aliqua falsitate conuinci; Catholicorum autem concilia consules et dies semper habuisse. Deinde cepit identidem concilium, quod Catholici attulerant, recitari, ubi Secundus quosdam de quorum traditione audierat, et singillatim interrogabat, et eos confessos a consessu remouebat. Quod eo modo recitabatur, ut cum ex Cirtensi concilio lecta esset confessio traditorum, legeretur etiam de concilio Carthaginensi nomen eius uelut traditoris in Ceciliani causa damnati. Deinde uentum est ad ipsius Secundi Tigisitani a Purpurio Limatensi crimen obiectum; cui Purpurio idem Secundus occisos ab eo in carcere Milei filios sororis eius obiecerat: ubi ille uicissim ei crimen traditionis obiecit, dicens detentum eum fuisse a curatore et ordine ut Scripturas daret, nec eum potuisse dimitti nisi aliquid tradidisset. Hoc autem quod ei obiecit Purpurius, detentum eum fuisse a curatore et ordine ut Scripturas daret, idem Secundus in litteris quas Mensurio rescripserat, pene confessus est, ubi ait missum ad se fuisse a curatore et ordine centurionem et beneficiarium, et a se Scripturas petitas, uel quelibet ecbola; que quidem se non tradidisse dixit: sed cum ipse illic commemorauerit tot martyres, qui cum tradere noluissent, excruciati et occisi sunt; quomodo ipse detentus et conuictus et nolens aliquid tradere, nichil pati et dimitti potuerit, nec Mensurio scripsit, nec Purpurio respondit. Non enim centurioni et beneficiario dixit se Scripturas non habere, sed respondit se omnino non tradere. Quod illi auditum quomodo illo dimisso renuntiare potuerint sine suo exitio, non apparet; presertim quia idem Secundus non quoslibet infimos, sed etiam patresfamilias, cum hoc idem persecutoribus respondissent, crudelissimis mortibus dixit occisos. Sed de hac re Catholici nullum Secundo crimen obiecerunt: sed tantummodo quod ei Purpurius obiecit, et propter quod pacem, ne schisma fieret, omnia illa Deo dimittens, cum traditoribus fecit, recitari uoluerunt, ut quales homines in absentem Cecilianum sententias dixerint, appareret.

CAPUT XuI.---28. Hoc autem recitato, petierunt Catholici, ut etiam illa que dilata fuerant, legerentur, de concilio Carthaginensi, in quo lectum fuerat absentem Cecilianum a multis episcopis fuisse damnatum. Hoc illud concilium, quia Catholici recitauerant relationes Anulini proconsulis [1 1Kb] , quibus appareret chartas criminum Ceciliani Constantino imperatori esse transmissas: quod utique agentes confirmauerunt a maioribus suis Cecilianum apud Imperatorem accusatum. Responsum est autem a Catholicis, illud Carthaginense concilium sic non preiudicare absenti Ceciliano, quemadmodum non preiudicauit absenti  Primiano concilium eorum, a quibus in Maximiani causa damnatus est; quoniam magis tenuit pars Donati, quod actum est postea pro Primiano, quam illius concilii auctoritatem quo fuerat ante damnatus: sic ergo et in Ceciliani causa debere attendi quod postea gestum est. Hic Donatiste de Maximiani causa coarctati dixerunt, nec causam cause, nec personam preiudicare persone. Quam sententiam in ore habere solent omnes Catholici, cum Donatiste aliorum crimina aliis obiicientes suam separationem defenderent, et orbem christianum nescio quibus Afrorum criminibus accusarent. Nam et ista Collatione totum quod egerant Catholici, ut Ecclesie causam a causa Ceciliani distinguerent asserentes in Ecclesia permixtos malos non obesse bonis, nec eos suis maculare peccatis, hoc utique egerant, ut nec causa cause preiudicaret, nec persona persone. Quod ab aduersariis dum aliud ageretur, uoce apertissima confirmatum est. Sed Cognitor cum quesisset quid de Carthaginensi concilio Catholici responderent; iterum responderunt non esse contemnendam similitudinem cause Primiani, quia et Dominus Christus Iudeos de factis eorum conuincens perducebat ad uerum.

29. Deinde Donatiste longa prosecutione agebant, ut ex illius auctoritate Carthaginensis concilii confirmaretur Ceciliani damnatio, quod ad tot sacerdotes uenire noluerit; quasi non et Primianus ad eos a quibus damnatus est, cum eorum factionem cognosceret, simili uoluntate non uenerit; et quod non exspectauerit Cecilianus, ut princeps a principe ordinaretur; cum aliud habeat [1 1Kb] Ecclesie catholice consuetudo, ut non Numidie, sed propinquiores episcopi episcopum Ecclesie Carthaginis ordinent: sicut nec Romane Ecclesie ordinat aliquis episcopus metropolitanus, sed de proximo Ostiensis episcopus. Hoc autem dicentes de sua consuetudine, quam nescio quando instituerunt, Ecclesie catholice preiudicare conabantur: que consuetudo si antiqua esset, hoc ipsum obiecissent Ceciliano, quando eum absentem damnauerunt. Dixerunt etiam scripsisse Optatum, quod Cecilianus dixerit, Si traditores sunt qui me ordinauerunt, ipsi ueniant, et ordinent me  . Quod quidem si dictum est, ideo dici potuit ad illos irridendos, quibus hoc mandasse perhibetur, quoniam certus erat ordinatores suos non esse traditores. Non enim ait quia traditores sunt; sed, si traditores sunt: ut innocentia eorum probanda restaret, ubi probari recte potuisset.

30. Ad hec, et si que alia prolixa prosecutione dixerunt, breuiter responderunt Catholici, non sufficere ad causam Ceciliani Carthaginense concilium, ipsos etiam iudicasse, qui eam ad Imperatorem accusando miserunt; et sic demonstrarunt hoc potius esse exspectandum, quo res peruenerit usque ad Imperatoris sententiam, cui eamdem causam mittendam duxerunt. Hoc enim Catholici instabant, ut omnibus morarum umbraculis amputatis, illa potius legerentur,  quibus lectis olim causa finita, et Ceciliani innocentia manifestata luce clarius appareret. Que Donatiste ut legerentur, omnino nolentes, quidlibet aliud interponendo impediebant. Nam cum Cognitor quesisset, utrum prius esset factum Carthaginense concilium, et postea missa fuerit ad Imperatorem causa Ceciliani; dixerunt Catholici, quoniam consulem et diem illud concilium non haberet, ad utrumque se respondere: quia si prius causa ad Imperatorem missa est, quo exitu terminata sit exspectari oportere; si autem postea, nichilominus non istorum, sed illius iudicium esse querendum, quo eam post iudicium suum mittendam putarunt. Sed cum multa Donatiste insererent de consule et die, cur in suorum maiorum concilio non legeretur, ne hinc falsitatis arguerentur, et assererent hanc esse ecclesiasticam consuetudinem, ne dies et consules decretis episcoporum conscriberentur, legi uolentes etiam concilium Cypriani, ut hoc probarent, quia nichil aliud nisi more querebantur ; iussit Cognitor, Catholicis instantibus, ut ista potius que dilata fuerant, legerentur.

CAPUT XuII.---31. Tunc Donatiste aliam questionem interposuerunt morarum plenissimam, sed reuera in qua pro se laborare uoluerunt, si possent ostendere quod uolebant: illud scilicet Cirtense concilium falsum esse, ubi lecte fuerant confessiones traditorum inuicem sibi ignoscentium ne schisma fieret; quia ipsi legebantur inter ceteros contra Cecilianum absentem sententias protulisse. Hoc ergo falsum demonstrare conantes, multa dixerunt; sed alia leuia esse ipsi iudicantes, duo quedam in ea questione multum commendauerunt, et in eis multum immorati sunt: unum, quia contra ecclesiasticam consuetudinem ipsum Cirtense concilium diem et consulem haberet; alterum autem, quod persecutionis tempore non posset concilium congregari. Exigebant ergo Donatiste a Catholicis, ut uel alia concilia proferrent antiqua episcoporum, ubi ostenderent consules et dies etiam conscriptos, uel de ipsis sanctis Scripturis tale aliquid recitarent. Ubi Catholici cum uiderent de re inanissima moras mirabiles et inexplicabiles interponi;  cum hoc uiderent Catholici, et in Melchiadis concilio diem et consulem demonstrabant, et de ipsis sanctis Scripturis commemorauerunt Prophetas indicia antiquissimorum temporum suis litteris prenotasse, quoto anno, cuiusque mense anni, quoto die mensis factum esset super eos uerbum

Cognitor autem illud de die et consule obiectum  contemnendum et remouendum existimans, iussit gesta apud Melchiadem habita cetera recitari: et recitata sunt. Quibus apparuit omnium qui tunc consederant episcoporum sententiis et ipsius Melchiadis, Cecilianum absolutum atque purgatum: Donatum uero damnatum, qui presens in prima fuerat actione conuictus; ille scilicet Donatus a Casis-Nigris, quem presentem fuisse tunc constitit.

32. Sed hoc recitato, cum quereretur a Donatistis quid responderent ad illud Cirtense concilium, eo redierunt, conantes falsum esse monstrare. Tum dixerunt tempore persecutionis congregari non potuisse concilium. Quod Cognitor non contempsit, et ualidum existimans, a Catholicis responsionem poposcit; atque inter hec quesiuit, unde probaretur tempus fuisse persecutionis. Tunc Donatiste protulerunt martyrum gesta, ubi auditi et pro confessione passi sunt. Iussit etiam Cognitor computare Officium, et renuntiare, consideratis utriusque consulibus [1 1Kb] et diebus, et qui de concilio Cirtensi, et qui de gestis martyrum legebantur: quia dictum fuerat a Catholicis, post illorum martyrum passionem, unde persecutionis tempus probabatur, prope annum consecutum fuisse usque ad consulem et diem concilii Cirtensis. Responsio autem computantis Officii mensem interfuisse suggesserat. uoluerunt ergo Catholici de tabulis tolli quod dixerant, ut hoc solum gesta retinerent quod Officium responderat; hoc enim uerius esse crediderant. Sed Donatiste, quod a Catholicis dictum erat, noluerunt de tabulis tolli: unde Catholici non contenderunt, ut eorum in hoc calumniosus animus appareret. Porro autem illud erat uerius quod Catholici dixerant; Officium autem in computando errans falsum renuntiauerat, quod postea conscripta et diligentius considerata gesta docuerunt, sicut potest probare, quem libuerit legere, et non piguerit computare. Nam gesta martyrum quibus ostendebatur tempus persecutionis, consulibus facta sunt Diocletiano nouies, et Maximiano octies, pridie idus februarias; gesta autem episcopalia decreti Cirtensis post eorumdem consulatum, tertio nonas martias: ac per hoc tredecim menses interesse inueniuntur, plures utique quam undecim, quos prius Catholici minus diligenter computando responderant: sed Officium ut falleretur et mensem interesse responderet, eumdem consulatum putauit, post consulatum autem non aduertit, ubi annus iam alius agebatur. Proinde Catholici tanquam ex uera Officii responsione cogebantur ostendere tempore persecutionis illos undecim uel duodecim episcopos in domum priuatam conuenire potuisse, Donatistis instantibus, ut hoc ex aliis conciliis ostenderent, si aliquo tempore persecutionis facta episcoporum concilia reperire potuissent. Quod Catholici quoniam tunc inquirere et ad horam ueteres chartas in archiuis ecclesiasticis discutere non poterant, respondebant multo facilius duodecim homines in domum conuenire potuisse eo tempore, quo etiam congregationes plebium fieri solebant, quamuis persecutione feruente,  sicut ipsis gestis martyrum monstrabatur, qui confitebantur in passionibus suis se collectam et Dominicum egisse. Hoc autem Catholici dixerant, et antequam supputaret et responderet Officium. Dictum est etiam a Catholicis, episcopalia gesta illa Cirtensia, que diligentia maiorum usque ad hec tempora seruari et inueniri potuerint, sic habenda quemadmodum ille epistole Mensurii et Secundi, quas Donatiste recitauerunt. Concilium quippe Carthaginense, ubi absentem Cecilianum septuaginta damnauerunt, commemoratum est etiam a Melchiade, habitum [1 1Kb] , ubi Cecilianus est absolutus. Littere uero ille Mensurii et Secundi nusquam alibi commemorate dicebantur, unde nullo alio testimonio ueritas earum asserebatur, nec tamen ideo dicebant Catholici falsas esse. Dictum est etiam hoc a Catholicis, ut probarent Donatiste si possent, tempore persecutionis sic ad se inuicem scripsisse episcopos, quemadmodum Mensurium et Secundum scripsisse proferebant. Quod non ideo dicebant Catholici, ut hinc illas Mensurii et Secundi litteras falsas esse monstrarent, que seu uere seu false essent, cause nichil officerent; sed ut hinc intelligerent Donatiste, quam uana tergiuersatione Catholicos cogerent alia proferre concilia persecutionis tempore congregata: quia si eis simili obstinatione diceretur, Proferte et uos alias epistolas persecutionis tempore sic scriptas et missas, que si aliquo modo deprehenderentur, et codices occultati exigi possent, et ordo et curator et centurio et beneficiarius ad discrimen capitis peruenire, qui Secundum tradere nolentem impunitum dimisisse prodebantur; nullo modo ad horam reperirent alias epistolas tempore persecutionis ab episcopis ad episcopos in tam longinqua terrarum similiter datas.

33. Cum ergo hinc diuturna conflictatio fieret, sepe repetentibus Donatistis non potuisse tempore persecutionis concilium congregari ad episcopum ordinandum, quia in apostasia erat mundus, nec erant quibus ordinaretur, et cetera talia: Catholicis autem respondentibus, quod et episcopi facile congregarentur tam pauci, ut nec concilium dici debeat; quando plebes congregabantur, sicut gesta martyrum testarentur; et erant sine dubio quibus ordinarentur episcopi, ipse utique plebes quas tunc solitas congregari gesta martyrum loquebantur: hec cum assidue multis et uariis modis dicerentur, et responderentur: nam et domum priuatam Christianis congregandis prestitam constitit tempore persecutionis, sicut in quibusdam gestis martyrum legebatur; quia Donatiste dixerunt fieri non potuisse ut illo tempore domum suam quisquam preberet: et commemoratum est usque adeo non esse incredibile, quod in priuatam domum pauci illi episcopi persecutionis tempore conuenerunt, ut feruente persecutione etiam in carcere doceantur baptizati martyres, et illic a Christianis celebrata Sacramenta, ubi Christiani propter eadem Sacramenta tenebantur inclusi.

CAPUT XuIII.---Inter hec ergo tandem aliquando,  sepe etiam Cognitor interlocutus, fieri potuisse illum conuentum ab episcopis, quando et plebes congregate probabantur; compulit Donatistas, ut contra concilium iudiciumque Melchiadis, quo Cecilianus purgatus atque absolutus legebatur, si haberent aliquid dicerent, quoniam illic potius quam in illo Cirtensi concilio causa consisteret.

34. Tunc Donatiste ipsum Melchiadem ceperunt crimine traditionis arguere, et dicere, maiores suos propterea illius iudicium refugisse, quod traditor fuisset: quasi non iam iudicio eius assisterent [1 1Kb] , et responderant se in Cecilianum non habere quod dicerent. Sed tamen facto iudice intento, utrum de traditionis crimine Melchiadis aliquod iudicium, uel publicum, uel ecclesiasticum proferretur, ipsisque Catholicis id ut probaretur exspectantibus et exigentibus, legerunt Donatiste gesta quedam prolixissima apud prefectum, ubi nec prefectus ipse cuiusmodi esset apparebat, nec locus legebatur, ubi hec agebantur. Sed gesta ipsa multos multa ecclesiastica tradentes longissima recitatione sonuerunt, ubi nomen Melchiadis omnino non sonuit. Quibus peractis cum Cognitor miraretur aliud promissum et aliud recitatum, illi adhuc eius patientiam deposcentes, gesta alia recitarunt, in quibus legebatur Melchiades misisse diaconos cum litteris Maxentii imperatoris et litteris prefecti pretorio ad prefectum urbis, ut ea reciperent que tempore persecutionis ablata memoratus imperator Christianis iusserat reddi. Et cum his quoque gestis nullum Melchiadis crimen et Cognitori et Catholicis defensoribus appareret, dixerunt Donatiste, Stratonem diaconum, quem cum aliis Melchiades ad recipienda loca ecclesiastica miserat, superioribus gestis recitatum esse traditorem; et ideo uolebant etiam Melchiadem crimine traditionis aspergere, quod diacono illo non degradato uteretur. In prosecutione autem sua dixerunt Melchiadem tertium episcopum fuisse ab illo, qui tunc erat cum traditio illa facta esset. Hic Cognitor requisiuit, utrum saltem in illis traditionis gestis esset expressum, quod Straton diaconus fuerit. Et recitatum est eum hortatorem uanissime superstitionis appellatum: quod non solum ipse, sed etiam ceteri qui tradebant, appellabantur. Sed Donatiste responderunt, a Gentilibus persecutoribus in contumeliam religionis et diaconos et presbyteros ita uocitatos.

35. Ergo Catholici responderunt, cum mirum non esset, essetque in rebus humanis usitatissimum, ut non duo tantum, uerum etiam plures homines uno nomine uocarentur; fieri quidem potuisse ut ille traditor Straton presbyter fuerit, iste autem alius Straton  diaconus: quoniam Donatiste dixerant et diaconos et presbyteros hortatores uanissime superstitionis a Gentilibus appellari: quanquam omnes clericos isto contumelioso nomine Gentiles appellare potuerint, et multo esset incertius cuius gradus clericus ille traditor fuerit: uerumtamen etiamsi eum diaconum fuisse posset ostendi, neque hoc esse incredibile aut mirum, cum ante paruum tempus in ipsa urbe Roma duo Petri diaconi fuerint. Illud quoque additum est a Catholicis, quia etsi demonstraretur, quod omnino non demonstrabatur, eumdem Stratonem diaconum tradidisse, quem postea Melchiades ad recipienda loca ecclesiastica cum aliis diaconis misit, non continuo Melchiadem isto crimine aspergi, quem potuit persecutio longe facere absentem, ut hoc omnino nesciret, eumque innocentem putaret, quem nemo reum accusando monstraret. Contra hic frustra Donatiste eadem per eadem diutissime clamauerunt.

36. Post Collationem sane etiam de Cassiano Melchiadi calumniati sunt, quia etiam hoc nomen et in diaconis inuenitur, quos ad prefectum misit Melchiades, et in illis gestis ubi facta traditio recitata est. Quod si in Collatione dicerent, facile potuit a Catholicis responderi, in tanta turba Romanorum clericorum nichil mirum fuisse si duo uel plures, non solum Stratones, sed etiam Cassiani reperirentur; cum in duodecim Apostolis, non solum duo Iude, sed etiam duo Iacobi legerentur: nisi forte ipsis licuisset Casensem a Donato Carthaginensi distinguere, cum timerent ne maior auctor ipsorum Donatus Carthaginensis damnatus in Melchiadis iudicio putaretur; et Catholicis non liceret in tanta multitudine clericorum Romanorum habere plures similibus nominibus appellatos. Falsum enim erat quod Donatiste dixerant, conuenire personas, conuenire loca, conuenire regiones: quando nec loca, nec regiones, nec ipse expresse personarum dignitates de utrisque gestis, sed sola nominum conuenientia legebatur, quam in diuersis personis generis humani consuetudo frequentare non cessat.

CAPUT XIX.---37. Spernens itaque Cognitor incertissimas suspiciones, iussit aliquid manifestum contra illa gesta proferri, aut certe Constantini iudicium, cuius mentio iam facta fuerat, recitari. Et recitatum est iudicium Constantini, quemadmodum se inter partes causam Ceciliani cognouisse, ad Eumalium uicarium Africe scripsisset, quod remotis omnibus arbitris Cecilianum innocentem, illos calumniosissimos cognouisse testatus est; commemorans etiam in Arelatensi oppido pro Ceciliano factum episcopale iudicium, cui iudicio iam plurimi ex dissensione consenserant, reliquis adhuc resilientibus et discordantibus: unde ipse de re tota inter partes coactus est iudicare. Post harum imperialium litterarum recitationem, quesiuit Cognitor a Donatistis quid contra dicerent. Ibi Donatiste rursus ad Melchiadis calumniosam criminationem redire conati sunt: unde cum essent Cognitoris interlocutione depulsi, et ab eis esset flagitatum, ut contra iudicium Melchiadis, uel imperialem  sententiam, si haberent aliquid, recitarent; responderunt, etiam imperatorias aures prauis suggestionibus inflatas. Ibi eis Cognitor respondit, quod attentissime aduerterat, inter partes fuisse iudicatum. At illi exigere ceperunt, ut hoc legeretur, utrum inter partes iudicauerit Imperator. Quod cum fuisset Cognitore iubente recitatum, nichil inuenientes quod dicerent, ceperunt de consule memoratis imperialibus litteris calumniari; quod sine consule fuerant recitate. Hinc exorto conflictu, cum Donatiste inuidiose dicerent episcopale concilium cum consule fuisse recitatum, et Imperatoris litteras consulem non habere; et Catholici responderent, non ibi causam consistere: Cognitor etiam interlocutus est euidentissimis legibus definitum, imperialia constituta, etiamsi consules non legerentur, in dubium non uocari. Deinde Catholici urgebant, ut aperte dicerent falsum esse quod lectum est; posse [1 1Kb] enim archiua conquiri.

CAPUT XX.---38. Sed hinc repulsi, uelut aliquid ualidissimum prolaturi, petierunt Optatum legi, quod et ante petiuerant; unde se probaturos dicebant Cecilianum ab Imperatore damnatum: et promissum eis fuerat, sed dilatum. Prius ergo uolebat Cognitor ut exprimerent, utrum litteras imperatorias arguere falsitatis auderent. Quod quidem illi minime audebant, tamen nichilominus consulem deesse inuidiosissime causabantur: Optatum uero legi multo instantius flagitabant. Hec cum diutius agerentur, in alia charta illarum imperialium litterarum inuentus est consul. Quod cum esset suggestum, Donatiste dixerunt, Certe consulem habere non debuit: quasi hoc aliquando dictum esset, quod habere non debuerit; ac non etiam si consul defuisset, non impediri imperialis constituti ueritatem. Quod cum eis Cognitor identidem respondisset, recitatus est et Optatus. Recitantibus Donatistis ubi ait: Eodem tempore idem Donatus petiit ut ei reuerti licuisset et nec ad Carthaginem accederet [2 1Kb] ; tunc a Philomeno suggestore [3 1Kb] eius Imperatori suggestum est, ut bono pacis Cecilianus Brixie [4 1Kb] teneretur; et factum est . In quibus uerbis Optati, cum omnino nulla Ceciliani damnatio, sicut illi demonstraturos se esse promiserant, reperiri potuisset; iussit Cognitor totam paginam recitari, ut de superioribus et inferioribus uerbis uoluntas eius qui scripserat, nosceretur. Et ex officio recitatum est: Cecilianus omnium supra memoratorum sententiis innocens est pronuntiatus. Quod cum recitaretur, Donatiste dixerunt, hoc se non petisse recitari, stomachantes aduersus eos qui risum tenere non potuerant, cum audissent quam apertam contra semetipsos paginam protulissent. Deinde, cum illis uerbis que ipsi recitauerant, extenuasse dicerent Optatum damnationem  Ceciliani, et exprimere noluisse; flagitatum est ab eis, ut aliunde manifestum legerent, quod ab illo dicerent extenuatum. Quod cum minime potuissent, etiam inde post aliquantas morarum inanium perplexitates, cum et de Donati nomine contendissent quod non Carthaginensis, sed Casensis Donatus in iudicio Melchiadis aduersus Cecilianum adstitisset, quod et Catholici concedebant, aliquando transitum est  .

CAPUT XXI.---39. Deinde quia Constantini litteris, quibus eum inter partes cognouisse, et pro Ceciliano contra illos iudicasse constabat, Cognitor eos si quid haberent, respondere cogebat: petiuerunt suum libellum esse recitandum, quem dicebant datum Constantino a maioribus suis. In quo libello satis aperteque monstrarunt, quam falsum dixerint de damnatione Ceciliani apud Brixiam: idem quippe libellus ostendit quemadmodum contra eos senserit Constantinus. Nam ibi dicunt, nullo modo se communicaturos antistiti ipsius nebuloni, paratosque esse perpeti quidquid eis facere uoluisset. Quem Constantini antistitem nebulonem utique Cecilianum intelligi uolebant. Quomodo ergo eum Constantini antistitem dicebant, cui se contra Constantinum loquentes non communicare confirmabant, si eum apud Constantinum superauerant, ita ut ab illo Brixie scirent esse damnatum?

CAPUT XXII.---40. Cum ergo Catholici dixissent, hoc eos contra se ipsos recitasse, hoc idem ipse etiam Cognitor esset interlocutus; addiderunt etiam illi sue falsitati conuincende magnum aliud firmamentum, recitantes ipsius Constantini litteras scribentis ad uerinum uicarium, ut libero eos dimittat arbitrio, se iussisse insinuans ut de exsilio remearent  . In quibus litteris Constantinus sic eos detestatur, ut nichil illa indulgentia possit deformius inueniri. Quos utique non ita culpasset, sed magis laudasset, si ab eis Cecilianus apud illum uictus ab eoque damnatus Brixie relegaretur. Ac per hoc ista contra se ipsos proferentes atque recitantes, et a Ceciliano se superatos memorati imperatoris iudicio manifestissime monstrauerunt; et suam falsitatem, qua eum dicebant esse damnatum, apertissime conuicerunt: et quia Catholicos persecutionem facere, se autem pati gloriabantur, Cecilianum tamen per suas accusationes ab Imperatore damnatum etiam falso gloriari uoluerunt. His itaque recitatis, cum Catholici dicerent, et Cognitorem breuiter admonerent, quod etiam ipse cernebat, pro se illa, hoc est, pro innocentia Ceciliani contra illos fuisse recitata, et hoc idem etiam ipse fuisset interlocutus; Donatiste responderunt dicentes: De libero arbitrio nichil dicit potestas tua: hoc enim putantes secundum Constantini litteras sibi posse a presente Cognitore concedi, eas etiam contra se pro Ceciliani causa recitandas existimauerunt. Hic cum eis Cognitor respondisset, aliud sibi esse a presentis temporis Imperatore preceptum, ierunt in aliud  quod contra se identidem multo mirabilius protulerunt.

CAPUT XXIII.---41. Recitauerunt etiam alias litteras eiusdem Constantini imperatoris ad Probianum proconsulem datas  , que quidem consules non habebant; sed nichil quasi de obiectione mutua Catholici agere uoluerunt: quamuis et hinc se ipsos Donatiste conuincerent, quam calumniose Catholicis id obiecerint; cum prior chartula ex qua recitatum est iudicium Constantini, quo absolutus est Cecilianus, consules non haberet, qui tamen mox in alia chartula inuenti sunt. Iste itaque littere ad Probianum proconsulem date, continent Imperatoris iussionem, qua precepit ut ad se Ingentius mitteretur, cuius confessione in proconsulis Aeliani iudicio Felix Abtugnensis ordinator Ceciliani a crimine traditionis fuerat absolutus. Hoc autem imperiale preceptum ideo Donatiste se recitare dicebant, ut quasi ostenderent Ceciliani causam adhuc fuisse suspensam, etiam post illud iudicium quo se Constantinus inter partes omnia terminasse iam scripserat: cum et in ipsis litteris, quas ad Probianum proconsulem datas recitauerunt, quibus quasi ostenderent adhuc pendere iudicium, quoniam ad se mitti iusserat Imperator Ingentium, tanta contra se legerint, ut omnino mirum sit quibus illa oculis aspicere, uel quo ore pronuntiare potuerint. Ibi enim Constantinus dixit, ab Aeliano proconsule audientiam prestitam competentem, Felicemque innocentem ab exustione codicum diuinorum constitisse; illos autem esse in presentia confutandos, qui diuturnis diebus eum interpellare non quiescerent; ut eis liquido appareret, frustra eos Ceciliano inuidiam comparare, et aduersus eum uiolenter insurgere uoluisse. Hic ergo per illas litteras, non solum Cecilianum, sed etiam Felicem purgatum, seque innocentium persecutores apud Imperatorem exstitisse docuerunt.

CAPUT XXIu.---42. Hac autem accepta opportunitate Catholici recitandam protulerunt et ipsius Aeliani tunc proconsulis relationem, de hac re ad Constantinum datam, ubi se causam Felicis audisse et finisse commemorat; et ipsa gesta proconsularia  , quibus absolutus est Felix, et omnium necessariarum personarum testimonio a traditionis crimine innocens comprobatus. Quibus recitatis quid contradici posset, Cognitor inquisiuit. Tunc Donatiste, quod et ante dicere ceperant, identidem repetierunt, querentes utrum ex precepto Imperatoris directus ad comitatum fuisset Ingentius, et quid postea gestum esset, ut ostenderetur, a Catholicis exigentes: et gesta proconsularia, quibus possent uerbis, refellere conantes, quibus absolutus est Felix; obiicientes gratiam iudicis, uel suppositas fuisse personas, et cetera que solent homines contra gesta quibus uincuntur, suspiciosa querimonia iactitare. Dicebant etiam, non recte Felicem absentem fuisse absolutum. Ad ista responsum est a Catholicis, omnia que lecta sunt,  ad absolutionem Ceciliani et Felicis apertissime pertinere; si quid autem Donatiste arbitrarentur misso ad comitatum Ingentio pro se fuisse iudicatum, et mutatum esse iudicium, quo Constantinus inter partes cognoscens purgato Ceciliano illos calumniosissimos iudicauerat, ipsos debere proferre. Quando autem hoc Catholici dicebant, in illa temporis breuitate non poterant considerari consules: quorum ordinem in ipsis gestis qui uoluerit considerans, inueniet posterius ab imperatore Constantino absolutum esse Cecilianum, quam Felicis causam ab Aeliano proconsule discussam atque purgatam  ; post aliquot etiam annos Constantinum scripsisse ad uerinum uicarium, quas litteras ipsi recitauerunt, ubi sibi asserebant liberum arbitrium ab illo imperatore concessum, in quibus litteris eos tanquam pessimos et christiane pacis inimicos ostendit. Quod utique non fecisset, si aliquid pro illis contra Cecilianum iudicasset, cum ad comitatum missus esset Ingentius. Cognitor ergo interlocutus est, non posse gesta, que tanta roborauit antiquitas, remoueri, nisi aliis posterioribus gestis e contrario recitatis. Dictum est etiam a Catholicis, magis ad declarandam Felicis innocentiam profuisse quod absens fuerat absolutus, quia gratie suspicio, si presens esset, potius oriretur.

CAPUT XXu.---43. Urgere deinde Cognitor cepit, ut si qua posteriora gesta Donatiste haberent contra absolutionem Ceciliani uel Felicis, iam iamque proferrent. Hic illi ad ea que iam toties dixerant et Catholicis toties ad omnia respondentibus transacta iam fuerant, rursus quasi a capite redire et ea replicare conati sunt. Ubi cum interlocutus esset Cognitor, admonens ut eos iam pigeret eadem repetere, que peracta et transacta iam fuerant, et identidem proferre compelleret si quid recitandum haberent aduersus Ceciliani et Felicis sic euidentissimas absolutiones: et illi nichil omnino aduersus illa proferentes, eadem repetere non cessarent, ut de illis que dixerant iudicaretur: et contra Cognitor illud potius flagitaret, ut legerent si haberent quod legi posset aduersus imperiale et proconsulare iudicium, ut posset de omnibus pronuntiari, quoniam legibus prohibetur semiplenam proferre sententiam: instarent etiam Catholici, ut rebus omnibus Cognitori manifestatis, et Donatistis quid respondeant non inuenientibus, eadem repetentibus, tandem aliquando causa finiretur: in ultimo Cognitor dixit, Si contra nichil est quod legatis, exire dignamini, ut possit plena de omnibus scribi sententia. Et utrisque exeuntibus, sententiam scripsit  quam rursus intromissis partibus recitauit, qua complexus est omnia que de prolixa trium dierum actione potuit recordari. In quibus quedam non eo ordine quo gesta sunt commemorauit, omnia tamen ueraciter posuit, confutatos a Catholicis Donatistas omnium documentorum manifestatione pronuntians.



[POST COLLATIONEM AD DONATISTAS.]





IN SUBSEQUENS OPUS, LIB. II RETRACTATIONUM CAPUT XL. 

Librum etiam scripsi grandem, satis, quantum existimo, diligenter ad ipsos Donatistas  , post Collationem quam cum episcopis eorum habuimus, ne ab eis seducerentur ulterius. Ubi respondi etiam quibusdam uanitatibus eorum, que ad nos peruenire potuerunt, quas uicti, ubi poterant et quomodo poterant, iactitabant; preter illa que dixi de gestis Collationis, unde quid actum sit, breuiter nosceretur. Multo autem breuius id egi in quadam ad eosdem rursus epistola. Sed quia in concilio Numidie, omnibus qui ibi eramus hoc fieri placuit, non est in epistolis meis  . Sic quippe incipit: Siluanus senex, ualentinus, Innocentius, Maximinus, Optatus, Augustinus, Donatus, et ceteri episcopi de concilio Certensi ad Donatistas. Hic liber sic incipit: Quid adhuc, Donatiste, seducimini.





S. AURELII AUGUSTINI HIPPONENSIS EPISCOPI AD DONATISTAS POST COLLATIONEM LIBER UNUS  . [1Kb] [1Kb] 

Ipsos Donatiane partis laicos monet Augustinus, ne ulterius seducantur a suis episcopis, quos iam esse in Collatione apud Carthaginem habita, propriis suis uerbis ac sententiis prolatisque per eosdem ipsos documentis confutatos, Gesta commonstrant. Horum uanas aduersus Collationis eiusdem iudicium calumnias diluit, scripta ab iis quedam post Collationem in uulgus sparsa examinans obiter et refellens.

 CAPUT PRIMUM.---1. Quid adhuc, Donatiste, seducimini ab episcopis uestris, quorum fallaces tenebre clara luce discusse sunt; quorum apparuit error, quorum pertinacia superata est? Quid adhuc uobis iactant uana mendacia? Quid adhuc creditis hominibus uictis? Cum uobis dicunt, iudicem premio fuisse corruptum, quid nouum faciunt? Quid aliud omnes uicti facere consuerunt, qui ueritati consentire nolunt, nisi ut de iudicis iniquitate mentiantur? Querite ab eis, et ad hoc primum uobis respondeant, si possunt, quare ausi sunt uenire Carthaginem, et in unum locum nobiscum Collationis gratia conuenire. Iam ante aliquot annos conueneramus eos publice, ut nobis conferentibus ueritas appareret, et dissensio que nos diuidit de medio tolleretur. Sed ipsam ueritatem refugientes, actis responderunt, Indignum est ut in unum conueniant filii martyrum et progenies traditorum. Quare ergo modo nobiscum conuenire uoluerunt? Puto quod non facerent  quod eis uidebatur indignum, nisi nos cognoscerent non esse progeniem traditorum. Aut certe ipsi uobis respondeant, quare dixerunt, Indignum est ut in unum conueniant filii martyrum et progenies traditorum, et in unum nobiscum postea conuenerunt. Que res eos cegit facere quod indignum est? Non enim ligati adducti sunt, sed omnino liberi conuenerunt. Si dixerint, quia iusserat Imperator: ergo tunc faciunt quod indignum est, quando iusserit Imperator? Quid ergo irascuntur nescio quibus traditoribus ad causam nostram non pertinentibus? Codices enim dominicos persecutoribus dare, utique indignum est: quod cum fecit traditor, non habet crimen, quia iusserat Imperator. Hoc dicimus, non secundum ueritatem, sed secundum ipsorum peruersitatem. Ipsi enim dixerunt: publica gesta proclamant, apud acta dixerunt. Non quilibet ignotus, sed Carthaginensis episcopus eorum Primianus hoc dixit. Primianus hoc scriptum magistratui Carthaginis dedit, et a diacono  suo dicendum apud acta mandauit: Indignum est ut in unum conueniant filii martyrum et progenies traditorum. Ecce conuenimus in unum; quid ad ista respondent? Si dicunt, Non est indignum: quare mentiti sunt, quando indignum esse dixerunt? Si dicunt, Indignum est: quod indignum est quare fecerunt? Uno modo se poterunt asserere, quod indignum est non fecisse, et in illis Primiani uerbis non fuisse mentitos, si dicant, Indignum est quidem ut in unum conueniant filii martyrum et progenies traditorum, sed nos ideo uobiscum in unum conuenimus, quia cognouimus uos non esse progeniem traditorum. Quod si ita est, quare nobis iam conuenientes in unum, ipsas calumnias obiecerunt, nisi forte ut etiam nos eos cognosceremus non esse filios martyrum? Martyres enim testes dicuntur; testes autem Christi, ueri testes sunt. Isti autem falsi testes inuenti sunt, qui traditionis crimina et aliena aliis obiecerunt, et nec ipsa probare potuerunt.

CAPUT II.---2. Quid adhuc attenditis humana mendacia, et diuina testimonia non attenditis? Quid adhuc uictis hominibus creditis, et ueritati que nunquam est uicta non creditis? ueritas enim Dei, sicut in ipsa etiam Collatione probauimus, perhibuit testimonium Ecclesie sue per multa documenta Scripturarum sanctarum, per propheticas et euangelicas Litteras: et locus designatus est unde Christi Ecclesia fuerat inceptura; et fines terre, quo usque fuerat peruentura. Per omnes gentes futuram Ecclesiam suam Dominus dicit, incipientem ab Ierusalem . Diuina lectio recitatur, quemadmodum ceperit ab Ierusalem, ubi primum congregatis fidelibus missus est de celo Spiritus sanctus . Diuine lectiones recitantur, quemadmodum se ab Ierusalem per uicina et longinqua diffuderit. Expressa sunt nomina locorum, manifestata sunt nomina ciuitatum, in quibus Ecclesia Christi apostolico labore fundata est. Que loca et ciuitates etiam Epistolas ab Apostolis accipere meruerunt: quas Epistolas et ipsi in uestris congregationibus legunt, et tamen non communicant eorum locorum et ciuitatum Ecclesiis, que ipsas Epistolas accipere meruerunt, obiicientes eis nescio que crimina Afrorum, quod eorum contagione perierint; cum ipsi dixerint in hac ipsa Collatione, quam modo Carthagini habuimus, quod nec cause causa, nec persone persona preiudicet .

CAPUT III.---3. Tunc autem hoc dixerunt, quando eis diximus: Concilium quod contra Cecilianum profertis, sic non obest absenti Ceciliano, quemadmodum concilium quod in causa Maximiani factum est, ubi damnatus est Primianus, non obest absenti Primiano. Protulerunt enim ibi septuaginta et quod excurrit episcopos, qui absentem damnauerunt Cecilianum [1 1Kb] , cum proferantur plus minus centum [2 1Kb] episcopi  partis ipsorum, qui damnauerant absentem Primianum. Quia ergo diximus eis, sic illud non obesse Ceciliano, quemadmodum hoc non obest Primiano, quoniam contra absentes facta sunt ambo concilia; continuo non inuenientes que responderent, et horribiles angustias passi, dixerunt, Nec causam cause, nec personam preiudicare persone: quod aduersus omnes humanas calumnias in ore habet catholica Ecclesia, nunc autem multo fortius multoque liberius, quando id quod semper ueritas tenuit, etiam inimicorum confessio confirmauit. Quis ergo sine tristitia perferat graui? Quis gemitum cohibeat? Quis non in lacrymas et in uocem doloris erumpat, qui hoc digne considerauerit? Ecce ut ab episcopis partis Donati damnatus Primianus non amittat episcopatum, aut ut Primianus damnatus non inquietet partem Donati, nec cause causa, nec persone persona preiudicat: ut autem Cecilianus, quem absentem inimici similiter damnauerunt, non deputetur episcopus, et contaminet omnes christianas gentes usque ad terminos terre, et cause causa, et persone persona preiudicat.

CAPUT Iu.---4. Sed uoce [1 1Kb] ipsius unitatis clament Ecclesie Ponti, Bithynie, Asie, Cappadocie, ceterarumque orientalium regionum, ad quas beatus Petrus apostolus scribit : O pars Donati, non nouimus quid dicatis; quare nobis non communicatis? Si Cecilianus mali aliquid fecit, quod nobis non probatum est nec demonstratum, tamen si mali aliquid fecit, quare nobis preiudicat? Si nos audire non uultis, uos ipsos audite dicentes, Nec cause causa, nec persone persona preiudicat. An usque adeo potest uestra peruersitas, ut hec uerba ualeant ne uobis preiudicet Primianus, et hec uerba non ualeant ut nobis preiudicet Cecilianus? Clament etiam similiter Ecclesie orientales septem ad quas scribit apostolus Ioannes, Ephesi, Smyrne, Thyatire, Sardis, Philadelphie, Laodicie, Pergami , et dicant: Quid uobis fecimus, fratres, qui potius Donati quam nostre communionis esse uoluistis? Si Cecilianus peccauit, quamuis et ipsius crimen non potuistis ostendere, quia sicut Primianus uester, sic absens etiam iste damnatus est: uerumtamen qualiscumque ille fuerit, nos uobis quid fecimus? Quare christiani cum christianis pacem habere non uultis? Quare in nobis communia Sacramenta rescinditis? Quid uobis fecimus? Quare Primiani causa non preiudicat parti Donati, nisi quia uerum est quod dixistis, Nec cause causa, nec persone persona preiudicat? Quare ergo causa Ceciliani preiudicat hereditati Christi, in qua sumus Apostolorum labore plantati? Ad unam nostrum scribit apostolus Ioannes, quod habeat pauca nomina in Sardis, eorum qui non inquinauerunt uestimenta sua ; nec tamen ab eis qui in ipsa Ecclesia immundi fuerunt, illorum paucorum uestimenta polluta sunt: quoniam uerum est quod dixistis, nec causam cause, nec personam preiudicare persone. Quomodo ergo potest causa et persona  Ceciliani preiudicare nobis? Aut si non preiudicat, quare separamini a nobis? Dicant etiam Ecclesie ad quas Paulus apostolus scribit, Romanorum, Corinthiorum, Philippensium, Colossensium, Thessalonicensium; nam de Galatia et Epheso supra iam dictum est: dicant ergo et iste, Litteras ad nos datas, fratres, quotidie legitis, qui uultis adhuc esse de parte Donati. In ipsis Epistolis per nomen pacis nos Apostolus salutauit, dicens, Gratia uobis et pax a Deo Patre et Domino Iesu Christo. Quare pacem in nostris Epistolis legendo didicistis, et eam nobiscum tenere noluistis? In tam longinquis terris trans mare positis Afrum nobis obiicitis Cecilianum: certe uerum est quod dixistis, Nec cause causa preiudicat, nec persone persona. Que est ista priuata et peculiaris sanctificatio, qua uobis licet ut Afre parti Donati causa non preiudicet Afri Primiani, nec persone Primiani Carthaginensis preiudicet persona Mustitani Feliciani, et ad nos Africana preiudicia tam longe mittantur ut nobis preiudicet causa Ceciliani?

5. Dicat etiam catholica Ecclesia in ipsa Africa constituta et per pacem atque unitatem Christi illis omnibus communione copulata: dicat etiam ipsa, Nec mihi Ceciliani causa preiudicat, contra quem absentem septuaginta episcoporum est prolata sententia; quia non preiudicat Ecclesie que toto orbe diffunditur in cuius communione permaneo: aut certe preiudicet parti Donati causa Primiani, quem sui college similiter absentem numerosiore concilio damnauerunt. Si autem ideo non preiudicat, quia nec causa cause, nec persona persone, multo magis seruanda est ista iustitia erga unitatem catholicam Christi, si eam seruari erga se postulat pars Donati. Hoc Ecclesia catholica in Africa constituta proclamat: O pars Donati, tu ista uerba dixisti, tu ista uerba tua recognouisti, tu istis uerbis etiam subscripsisti, Nec causa cause, nec persona persone preiudicat. Ego inter spiritus olim requiescentium recito Cecilianum, tu adhuc uides et tecum habes in corpore Felicianum, a quo damnatus est Primianus. In ipsa Primiani causa Felicianum damnasti, et eum postea sicut erat, episcopum Primiano tibique sociasti. Si tantum ualet quod nec causa cause preiudicat, nec persona persone, ut tibi non preiudicet hodie tecum uiuentis communio Feliciani; mihi quomodo preiudicat olim defuncti memoria Ceciliani?

6. Quid ad ista respondent, qui uobis adhuc iactant inania, et sue saluti, si non se correxerint, nocitura mendacia? Quid adhuc dicunt nos iudicem corrupisse, ut pro nobis sententia proferretur? Numquid et tanti apud uos meriti episcopum preclarissimum defensorem corrupimus, ut pro nobis talia loqueretur  ? Hoc enim agebamus omnibus uiribus, hoc instabamus, ut Ceciliani causa atque persona, qualiscumque ille fuerit, ad causam et personam Ecclesie, quam Deus suis sanctis testimoniis roborauit, non pertinere ostenderetur. Hoc agebamus etiam similitudinibus euangelicis, ut causa et persona zizaniorum  non preiudicaret cause et persone tritici, quamuis in eodem agro eadem pluuia simul crescerent usque ad messem, quando separari oporteret: ut causa et persona palee non preiudicaret persone frumenti, quamuis in eadem area simul triturarentur, donec nouissima uentilatione separarentur: ut causa et persona hedorum non preiudicaret cause et persone ouium, quamuis communibus pascuis utraque pecora permixta seruentur, donec a pastore summo, in iudicio nouissimo, alii ad sinistram, alii ad dexteram segregentur: ut causa et persona piscium malorum non preiudicaret cause et persone piscium bonorum, quamuis intra eadem retia tenerentur in extremo littore separandi, hoc est, in fine maris, quod significat finem seculi . Quibus parabolis et figuris Ecclesia prenuntiata est usque ad finem seculi bonos et malos simul habitura, ita ut mali bonis obesse non possint, cum uel ignorantur, uel pro pace et tranquillitate Ecclesie tolerantur, si eos prodi aut accusari non oportuerit, aut aliis bonis non potuerint demonstrari: ita sane ut nec emendationis uigilantia quiescat, corripiendo, degradando, excommunicando, ceterisque cercitionibus licitis atque concessis, que salua unitatis pace in Ecclesia quotidie fiunt secundum preceptum apostolicum caritate seruata, qui dixit, Si quis autem non obaudit uerbo nostro per epistolam, hunc notate; et nolite commisceri cum eo, ut erubescat; et non ut inimicum existimetis, sed corripite ut fratrem . Sic enim et disciplina seruat patientiam, et patientia temperat disciplinam; et utrumque refertur ad caritatem, ne forte aut indisciplinata patientia foueat iniquitatem, aut impatiens disciplina dissipet unitatem.

CAPUT u.---7. Ista cum fiunt a bonis, non inquinantur a malis; quia nec eorum peccatis consentiendo communicant, et ab eis, et si non corporali segregatione, tamen spirituali uite dissimilitudine et morum diuersitate discedunt, eo modo obedientes precepto dominico quo ait, Discedite inde, et immundum ne tetigeritis . Nam qui hoc non spiritualiter obseruandum putant, arrogantia uanitatis in illud incidunt quod per eumdem prophetam Dominus detestatur dicens, Qui dicunt, noli me tangere, quoniam mundus sum, hic [1 1Kb] fumus indignationis mee . Hoc episcopi uestri faciendum putauerunt, quando utrisque nostrum a iudice oblato consessu, nobiscum sedere noluerunt, dicentes scriptum sibi esse, ne cum talibus sedeant, illud utique non spiritualiter, sed carnaliter intelligentes quod in Psalmo positum est, Et cum impiis non sedebo: et tamen fecerunt quod in eodem ipso loco Psalmi pariter prohibetur. Nam ibi dicit Propheta, Et cum iniqua gerentibus non introibo . Si ergo quia nos iniquos uel nouerant uel putabant, ideo nobiscum sedere noluerunt; quare, quod similiter prohibetur, nobiscum introierunt, ex parte sancti, ex  parte polluti: nisi quia Scripturas sanctas non intelligendo et carnaliter sapiendo ipsam unitatem dissipauerunt?

8. Non itaque polluunt mali bonos in eodem agro, in eadem area, in eisdem pascuis, in eisdem retibus constituti; quia non eis communicant boni, sed altari et Sacramentis Dei. Communicant autem malis, qui consentiunt factis malorum. Scriptum est enim: Non solum qui faciunt ea, uerum etiam qui consentiunt facientibus .

CAPUT uI.---Cum uero mali pacis conseruande necessitate tolerantur, non iniquitatis communicande societate appetuntur, ut cum zizaniis triticum suauem pluuiam pariter bibat, seruet tamen ubertatem, suam, nec conuertatur in zizaniorum sterilitatem, sed utrumque simul usque ad messem crescat, ne forte cum colliguntur zizania, eradicetur simul et triticum, nullam cum bonis habent mali participationem salutis uel perditionis. Que enim participatio iustitie cum iniquitate? Nullam cum bonis habent mali societatem regni, aut ignis eterni. Que enim societas luci ad tenebras? Non habent mali cum bonis consonantiam uite ac uoluntatis. Que enim consonantia Christi ad Belial? Non habent boni cum malis partem, nec in pena criminis nec in premio pietatis. Que enim pars fideli cum infideli ? Et cum intra eadem retia donec ad littus perueniant, pariter diuina Sacramenta percipiunt, isti sociantur, illi dissociantur; isti consonant, illi dissonant; isti habent partem cum misericordia, illi cum iudicio: quoniam misericordiam et iudicium cantat Ecclesia Domino : et qui manducat indigne, iudicium non alteri, sed sibi manducat . De ipso quippe pane, et de ipsa dominica manu et Iudas partem, et Petrus accepit: et tamen que societas, que consonantia, que pars Petro cum Iuda? Quoniam nec causa cause preiudicat, nec persona persone.

9. Siue ergo exeant, de quibus scriptum est, Ex nobis exierunt, sed non erant ex nobis : siue intus esse uideantur, de quibus beatus Cyprianus apertissime loquitur, dicens, Nam etsi uidentur in Ecclesia esse zizania, non tamen impediri debet aut fides aut caritas nostra; ut quoniam zizania esse in Ecclesia cernimus, ipsi de Ecclesia recedamus . Quibus uerbis episcopi uestri nichil omnino ausi sunt respondere, quamuis diu frustra contenderint, quod non in Ecclesia predicta sint futura zizania, quia dixit Dominus, »Ager est hic mundus« ; nec dixit, Ager est Ecclesia. Nos autem mundum pro Ecclesie significatione positum dicebamus, sicut etiam Cyprianus intellexit, quia per totum mundum futura prefigurabatur Ecclesia. Unde illi dicebant, mundum semper in malam significationem positum; et testimonia de Scripturis debant, quia scriptum est, Si quis dilexerit mundum, non est caritas Patris in illo : et cetera talia. Nos uero non solum in malam, sed etiam in bonam significationem mundum in Scripturis positum respondebamus, ut commemorabamus inter alia  etiam illud quod scriptum est, Deus erat in Christo mundum reconcilians sibi : qui utique non sibi reconciliat nisi Ecclesiam.

CAPUT uII.---Siue ergo exeant mali, siue intus uel ignorentur, uel uideantur, hoc agit misericordia et iustitia Dei, ut sibi ad mala non consentientibus bonis mali non obsint, sed utrique propriam sarcinam portent: ut nec filius accipiat peccata patris, nisi eum fuerit in malis imitatus; sed anima que peccauerit, ipsa moriatur . Cum ergo quisque malis consentit ad malum, iam unam causam habet cum eis, et totius societatis malorum fit una persona: ac per hoc cum simul pereunt simulque damnantur, causa sua et persona sua cuique preiudicat, non aliena. Cum uero boni et mali idem uerbum Dei simul audiunt, et simul Dei Sacramenta percipiunt, et tamen dissimiles habent actuum suorum causas, et dissimiles gerunt uoluntatis diuersitate personas, eumdem cibum sanctum aliis manducantibus digne, aliis indigne, nec causa cause preiudicat, nec persona persone.

10. Ac per hoc quecumque testimonia diuinarum Scripturarum episcopi uestri commemorare potuerunt, quibus ab omni malorum hominum permixtione pura prenuntiabatur Ecclesia, non qualis nunc est illis testimoniis prenuntiabatur, sed qualis post istam mortalitatem in uita eterna futura est. Et quecumque testimonia Scripturarum posuerunt de filiis, quos merito parentum imitando malitiam, unam cum eis causam habere uoluerunt: quod non intelligentes diuina testimonia secum pugnare cogebant, nec utrasque uoces Dei pro diuersitate temporum, causarum, personarumque distinguentes in concordiam redigebant, sed sicut contra nos ipsi, ita etiam uolebant inter se ipsa diuina documenta pugnare. Nec mirum si pacem Scripture Dei non intelligebant, qui pacem cum eius Ecclesia non habebant.

CAPUT uIII.---11. Nos autem utraque accipientes testimonia, demonstrabamus utrorumque concordiam. Nam et illud accipiebamus, quod in suis litteris commemorauerunt Ecclesie dictum esse, Nec adiiciet ultra per te transire incircumcisus et immundus ; et illud quod scriptum est, Sinite utraque crescere usque ad messem : sed hoc esse in agro, illud futurum in horreo. Denique et ipsi qui diu contenderunt, dicentes, zizania que cum tritico simul crescere usque ad messem permissa sunt, non in Ecclesia, sed in mundo esse, contra intellectum martyris Cypriani, qui dixit, Et si uidentur in Ecclesia esse zizania, non tamen impediri debet aut fides, aut caritas nostra; ut quoniam zizania esse in Ecclesia cernimus, ipsi de Ecclesia recedamus. Et nolentes consentire mundi nomine Ecclesiam posse significari, contra uerba Apostoli qui dixit, Deus erat in Christo mundum reconcilians sibi; et contra ipsius uerba Domini qui dixit, Non uenit Filius hominis ut iudicet mundum, sed ut saluetur mundus per ipsum : neque enim reconciliari Deo et saluari per ipsum mundus potest, nisi mundi nomine intelligatur Ecclesia,  que sola per eum Deo reconciliata saluatur: tamen in illa similutudine quam ex Euangelio commemorauimus, quod et boni et mali pisces, quousque in littore, hoc est, in fine seculi separentur, intra eadem permixti retia continentur , uicti euidentia ueritatis malos in Ecclesia usque in finem seculi permixtos esse confessi sunt; sed eos occultos esse dixerunt, quoniam sic a sacerdotibus ignorantur, quemadmodum pisces intra retia cum adhuc in mari sunt, a piscatoribus intra retia non uidentur. Quomodo ergo testimonium propheticum, quod in sua responsione posuerunt, quod Ecclesie dictum est, Non adiiciet ultra per te transire incircumcisus et immundus, ad hoc tempus pertinere intelligitur, quando Ecclesia retibus comparata est, quibus in mari adhuc positis pisces malos bonis permixtos uel occultos esse confessi sunt? Unde manifestum est nonnisi in futuro seculo post iudicium nullum incircumcisum et immundum per Ecclesiam transiturum. O uiolentia ueritatis, que suos, non in carne, sed in corde torquet inimicos, ut eam confiteantur inuiti?

CAPUT IX.---12. Ecce manifestatum est quod dicebatur a nobis, distinguenda esse tempora Ecclesie: non eam nunc esse talem, qualis post resurrectionem futura est: nunc malos habere permixtos, tunc omnino non habituram: ad illam eius puritatem, non ad huius temporis permixtionem illa diuina testimonia pertinere, quibus eam Deus predixit ab omni malorum permixtione penitus alienam. Ecce etiam ipsi ueritate euangelica non aliud coacti sunt confiteri, qui malos occultos nunc ei permixtos esse dixerunt. Ecce nunc transit per illam, licet occultus, immundus: non est ergo tempus quod predictum est, dicente Propheta, Non adiiciet ultra per te transire incircumcisus et immundus: nunc ergo transeunt uel occulti. Nam et hoc ipsum quod ait, Non adiiciet ultra, ostendit eos prius solere transire, sed ultra non transituros. Et a nobis inuidiose requirebant, quomodo potuerit in Ecclesia Christi diabolus seminare zizania, cum ipsi faterentur in Ecclesia malos saltem occultos esse permixtos, nec uellent attendere a diabolo utique seminatos.

CAPUT X.---13. Hoc ipsum etiam quod sibi acutum inuenisse uidebantur, contra se potius proferebant. Si enim Dominus propterea retibus bonos et malos pisces pariter congregantibus Ecclesiam comparauit; quia malos in Ecclesia non manifestos, sed latentes intelligi uoluit, quos ita nesciunt sacerdotes, quemadmodum sub fluctibus quid ceperint retia nesciunt piscatores: propterea ergo et aree comparata est, ut etiam manifesti mali bonis in ea permixti prenuntiarentur futuri. Neque enim palea que in area est permixta frumentis, etiam ipsa sub fluctibus latet, que sic omnium oculis est conspicua, ut potius occulta sint in ea frumenta, cum sit ipsa manifesta. De hac autem aree similitudine, quia et ipsam inter ceteras ex Euangelio posueramus, nichil in litteris suis contra nos scribere potuerunt, nisi Ieremiam prophetam dixisse, Quid paleis ad triticum ?  Quod ideo dixit, quia similia non sunt, non quia permixta esse non possunt; quia in horreo non simul erunt, non quia in area pariter non triturantur. Quanquam Ieremias cum hoc diceret, non agebat de populo Dei, sed de somniis hominum et uisionibus Prophetarum: quia hec duo nulla similitudine comparanda sunt, sicut plenitudini tritici inanitas palee non potest comparari.

14. Tentauerunt sane episcopi uestri negare scriptum in Euangelio, quod aree sit Ecclesia comparata: sed mox euangelicorum uerborum commemoratione conuicti ad id se conuerterunt, ut etiam ibi dicerent occultos malos significatos, non manifestos, de quibus scriptum est, ueniet ferens uentilabrum in manu sua, et mundabit aream suam; frumenta recondet in horreo, paleas autem comburet igni inexstinguibili . uos itaque iudicate, aperite oculos, aures intendite ueritati: si propterea, sicut ipsi dixerunt, Dominus Ecclesiam retibus comparauit, quia non manifestos, sed latentes in ea malos intelligi uoluit, quos ita non uident sacerdotes, quemadmodum pisces intra retia sub fluctibus non uident piscatores; numquid et area sub aqua uel sub terra trituratur? aut certe nocturnis horis, non in sole conteritur, aut in ea rusticus cecus operatur? Quanto ergo melius se ipsos corrigunt, quam Euangelia sancta peruertunt, et ad uanum sue mentis errorem eloquia dominica detorquere conantur! Aut enim et illa piscium similitudo non propter occultos, sed tantum propter mixtos in Ecclesia malos a Domino posita est: aut certe singulis rebus proprie similitudines date sunt, de piscibus propter occultos, de area propter manifestos malos; quod sicut illi ante littus, sic isti ante uentilabrum bonis in Ecclesia misceantur. Ipsi enim nos admonent, ut in area paleam manifestos in Ecclesia malos intelligamus, qui pisces reprobos intra natantia retia propter occultos malos intelligi uolunt, quia sicut illos nesciunt piscatores, sic istos nesciunt sacerdotes. Cur enim non dicamus, Sic ergo et palea manifesti sunt mali, quia in aperto eam uident trituratores? Sed sicut illi non possunt ante littoris exitum separari; sic nec illa potest ante finem debitum uentilari. Custodit autem Deus innocentiam sanctorum et fidelium suorum, sicut piscium bonorum, sicut pinguium frumentorum, ut intra ista retia non eis noceant permixta genera reprobanda, et in ista area non eis noceat permixta palea uentilanda: quia, sicut ipsi dixerunt, relegerunt, subscripserunt, Nec cause causa, nec persone poterit preiudicare persona.

CAPUT XI.---15. Hec uerba se negarent forte dixisse, nisi sua possent subscriptione conuinci. Ecce quam diligenter actum est pro salute uestra, ut uerbis nostris subscriberemus: quod fieri omnino nolebant, et ut facerent tandem aliquando pudore compulssunt. Nam exstant uerba eorum, ubi hoc facere recusarunt: et rursus alia uerba, ubi hoc facere consenserunt, quod primo negauerant. Omnia scripta sunt, omnibus subscriptum est. Ideo non uidebantur nolle subscribere, ut negare se possint dixisse quod dixerant,  et de gestis corruptis iudici calumniari. Quod modo quia non possunt, dicunt ipsum esse corruptum: qui ut contra illos iudicaret, non nisi ipsi fecerunt, qui contra se ipsos pro nobis tanta dixerunt; que ut negare non possent, etiamsi coacti et inuiti, suis tamen prosecutionibus subscripserunt. Ideo ergo nolebant subscribere, ut liceret eis per calumniam corruptorum gestorum negare quod dixerant: et ideo postea instante iudice consenserunt, quia sentiebant omnibus apparere, nichil se aliud indicare [1 1Kb] nolendo subscribere, nisi se uerba sua ne sibi legerentur timere. Meluerunt enim prosecutiones suas quibuscumque nebulis postea defendere, quam eas tam cito damnare.

CAPUT XII.---16. Sed uidete, rogamus uos, quemadmodum ipsa sua defensione se peius implicent, et agant causam nostram, et omnino perimant suam. Nam post Collationem, posteaquam uicti appellare uoluerunt, obiecta sunt eis hec uerba: et ea conantur peiore sua implicatione defendere, quando ab eis quid egerint queritis. Ita enim uos putant cor non habere, ut non intelligatis eos omni modo esse superatos; quando uobis ea dicunt, que omnino non dicerent, si aliquid utile quod dicerent, inuenirent. Quis enim ferat uictos homines conqueri, quod nocte contra eos est prolata sententia: quasi non sepe iudices audiendi necessitas teneat, ut usque ad multam partem noctis sedere cogantur? Aut ideo non est uerum quod dicitur, quia per noctem dicitur? Nec audiunt Scripturam clamantem, Per diem mandauit Dominus misericordiam suam, et nocte declarauit ; et iterum, Ad annuntiandam mane misericordiam tuam, et ueritatem tuam per noctem . Aut quod dixerunt, nocte uenisse ad Dominum tenendum persecutores, non attendentes quoniam ipsis nocturnis horis etiam Dominus ueritatem suis discipulis predicauit; nec aduertere uoluerunt, quod scriptum est, apostolum Paulum usque ad medium noctis produxisse sermonem . Si haberent uerum quod dicerent, nox eos impedire non posset. Sed sane tenebrosissimam noctem in suis mentibus patiebantur, quando contra se ipsos tanta proferebant, nec ad ueritatis lucem peruersum animum corrigebant. Et adhuc utique dies erat, quando nobis forensi more de tempore prescribebant, dicentes causam lapsam esse, et agi iam omnino non posse: nec intelligentes nichil se hominibus ostendisse, nisi quantum timuerint ne ageretur, ubi eorum peruersitas et catholica ueritas monstraretur.

CAPUT XIII.---17. Adhuc dies erat, quando uolentes destruere iudicium Romani episcopi Melchiadis, quo purgatus et absolutus est Cecilianus, etiam ipsum Melchiadem traditorem fuisse dixerunt. Cuius criminationis cum ab eis esset exacta probatio, gesta prolixissima recitarunt, ubi Melchiadis nomen, quod aliquid tradiderit, non fuit. Et recitauerunt etiam alia gesta, ubi legebatur Melchiadem misisse diaconos cum  litteris Maxentii imperatoris et prefecti pretorio ad prefectum urbis, ut reciperent loca que fuerant a Christianis tempore persecutionis ablata. Ubi cum Melchiadis crimen nullum penitus appareret, dixerunt superioribus traditionis gestis traditorem Stratonem fuisse recitatum, quod uocabatur unus etiam ex diaconis, quos ad recipienda loca miserat Melchiades, eumdem ipsum esse contendentes et non ostendentes. Neque enim Stratonem qui tradiderat, saltem diaconum fuisse monstrabant. Quod etiam si esset, respondimus eis, ante paruum tempus in eodem clero Ecclesie Romane duos Petros diaconos fuisse. Ita mente ceci, tenebrosas calumnias innectebant, addentes etiam manifestissimam falsitatem, quod non solum nomen, sed etiam loca et regiones et persone conuenirent, quibus non alius, sed ipse esse Straton ostenderetur: cum in illis gestis omnino nichil conueniens, preter similitudinem nominis, legeretur; qua plena est consuetudo generis humani, ut non solum duo, sed etiam plures homines uno nomine uocitentur. Nam ipsi quoque Donatum suum Carthaginensem, ne in iudicio Melchiadis ipse putaretur esse damnatus, quem multi pro magno habent [1 1Kb] , a Donato Casensi distinguendum esse clamauerunt, quia Donatus Carthaginensis contra Cecilianum missus fuerat ad Melchiadis episcopale iudicium: tam crassam noctem in corde gestantes, ut Donatum infamari nollent similitudine nominis sui, et Melchiadem maculari uellent similitudine nominis alieni. Nunc autem Stratoni etiam Cassiani nomen addere dicuntur, quod in Collatione tacuerunt, quasi Straton solus cognominalem habere potuisset, et Cassianus non potuerit. Nec attendere potuerunt interna sua nocte impediti, non solum duos Ioannes, unum Baptistam, alterum Euangelistam, sed etiam duos Simones, unum Petrum, alterum Magum: in ipso denique tam paruo numero Apostolorum, non solum duos Iacobos, unum Alphei, alterum Zebedei; sed etiam duos Iudas, unum sanctum, alterum diabolum; cui tamen Iude apostolo sancto quisquis similiter mente cecus de crimine Iude traditoris calumniaretur, non nisi istos imitaretur. Non enim mirum est, si tales istos calumniatores post tam longum tempus patitur existimatio Melchiadis de duobus Cassianis, uel de duobus Stratonibus, quales euangelica ueritas patitur de duobus Herodibus. Nam quia non est expressum quis Herodes pro Christo occisis infantibus continuo mortuus fuerit, et quis Herodes cum Pilato Dominum persecutus sit; putantes unum fuisse, obiiciunt Euangelio crimen falsitatis: sicut isti putantes unum fuisse Stratonem uel Cassianum, obiiciunt Melchiadi maculam traditionis. Et tamen illi tolerabilius errant, quia non solum nomen, uerum etiam dignitas consonat, uterque enim legitur rex Herodes: isti autem dignitatem consonare mentiti sunt, quia utrosque fuisse diaconos nullo modo legere potuerunt.

 CAPUT XIu.---18. Adhuc dies erat, quando Cirtense concilium, si tamen concilium dicendum est, in quo uix undecim uel duodecim episcopi fuerunt; unde recitauimus traditores fuisse quosdam, qui cum Secundo Tigisitano contra Cecilianum sententias protulerunt, falsum uolentes ostendere, dixerunt persecutionis tempore non potuisse in aliquam domum illos undecim uel duodecim episcopos congregari: et ut probarent tempus fuisse persecutionis, protulerunt martyrum gesta, ut diebus et consulibus consideratis, quod tempus fuerit, appareret. Que martyrum gesta, contra se ipsos protulisse conuicti sunt. In eis quippe gestis manifestatum est illo tempore persecutionis christianas plebes solitas congregari. Unde constitit non esse incredibile, quod etiam illi episcopi in priuatam domum similiter conuenisse legebantur, ut plebi que poterat, sicut gestis martyrum continebatur, etiam persecutionis tempore congregari, occulte ordinaretur episcopus, qui posset sibi etiam ipse occulte clericos ordinare in tanta necessitate, ubi anterior episcopus cum clero lapsus, per epistolam ipsius Secundi, que ab istis allegata est, monstrabatur. Ex his martyrum gestis que ipsi proferebant, admoniti sumus et in alia gesta martyrum intendere; et inuenimus, et diximus, feruente tempore persecutionis, et priuatam domum, quod illi fieri potuisse negauerant, congregationi Christianorum fuisse concessam, et in carcere fuisse martyres baptizatos: ut uiderent quam non esset incredibile tempore persecutionis in priuatam domum paucos episcopos congregari, quando et in ipso carcere celebrabantur Sacramenta Christi, in quo inclusi homines tenebantur pro fide Christi. Quantum nos ergo adiuuerint gesta martyrum proferendo, quis non uideat, qui non similem noctem habet in corde, qualem illi habebant, qui hoc non uidebant?

CAPUT Xu.---19. Qui etiam hinc gestis ipsis Cirtensibus calumniabantur, quia ibi dies et consules legebantur; et exigebant a nobis, ut aliqua ecclesiastica concilia proferremus, ubi dies recitarentur, et consules. Ipsi enim Carthaginense concilium factum sine die et consule proferebant. Dicebant enim etiam concilium Cypriani consules non habere: ubi tamen legitur dies; in illo autem ipsorum Carthaginensi nec dies. Nos autem, quod in manibus erat, Romanum concilium Melchiadis, sicut illud Cirtense, et diem habere demonstrabamus et consules. Neque enim tunc ad horam antiqua archiua ecclesiastica discutienda nobis fuerunt, unde ista consuetudo etiam ueterum fuisse doceretur. Nec tamen inanes eis etiam nos calumnias mouere uoluimus, quare in Cypriani concilio dies inueniretur, in ipsorum autem non inueniretur: quia illi uanas moras uolebant innectere, quas nos conabamur auertere. Nam etiam hoc exigebant, ut de Scripturis sanctis ostenderemus alicubi dies et consules esse conscriptos: quasi episcoporum concilia Scripturis canonicis aliquando fuerint comparata; aut possent etiam ipsi de Scripturis sanctis proferre concilium, ubi Apostoli iudices sederint, et accusatum  aliquem uel damnauerint, uel absoluerint. Et tamen respondimus eis, etiam Prophetas libros suos prenotatis et definitis commendasse temporibus, quo anno, cuius regis, quoto mense anni, quoto die mensis factum super eos fuerit uerbum Domini: ut ostenderemus quam inaniter et calumniose de diebus et consulibus episcopalium conciliorum questiones uanissimas excitarent. Fieri enim potest, ut in codicibus sit ista uarietas, dum alii etiam dies et consules diligentia maiore describunt, alii tanquam superfluum pretermittunt. Sicut etiam codex de quo primum legimus iudicium Constantini, quo inter partes Cecilianum innocentem, illos autem calumniosissimos pronuntiauit, diem et consulem non habebat; alius autem quem contra eorum calumnias postea protulimus, habebat. Quia etiam illic inuidiosissime proclamauerant, quod imperatoris litteras sine die et consule recitauimus: et tamen etiam ipsi alias eiusdem imperatoris litteras in causa Felicis ordinatoris Ceciliani, quas mirabili cecitate contra se ipsos protulerunt, sine die et consule recitarunt: nec eis inde aliquid obiecimus, ne similiter ut ipsi, tempora necessaria superfluis uerbis occuparemus. Hec autem modo dicimus, ut uos saltem oculos aperiatis, et tenebrosa nocte careatis, quam uestri episcopi corde gestabant, qui nocturnam sententiam cognitioni iudicis obiecerunt, et ipsi per diem interioribus tenebris inuoluti mirabili cecitate contra se ipsos tanta dixerunt.

CAPUT XuI.---20. Leguntur actis apud Carthaginis magistratum expressa uerba Primiani, ubi dicit, quod parentes eorum nostri maiores uariis exsiliis uexauerunt: et in Collatione probare conantur, accusantibus maioribus suis ab Imperatore Cecilianum exsilio esse damnatum. Dicunt in litteris suis communionem suam esse Ecclesiam ueritatis, que persecutionem patitur, non que facit : et conantur ostendere Cecilianum damnatum iudicio Imperatoris persequentibus maioribus suis. Et hoc dicunt factum, non per Donatum Casensem, sed per eum quem pre ceteris predicant Donatum Carthaginensem. Hoc enim scriptis suis per suos modo iactare dicuntur, ubi uicti iudicem accusant, quia noctem cordis ipsorum nocturna ueritas confutauit. Donatum illum, illum, inquam, Donatum, quem dixerunt Ecclesie Carthaginis ornamentum et martyrialis glorie uirum, sic commendare uoluerunt, ut dicerent, quod apud imperatoris Constantini cognitionem, ipse reum et asseruerit et conuicerit Cecilianum . Ille ergo uir glorie martyrialis apud Imperatoris cognitionem reum constituit et asseruit Cecilianum, illamque cognitionem Ceciliani damnatio consecuta est: illo uiro glorie martyrialis accusante et instante, Cecilianus ab Imperatore damnatus est. Quod quidem nos falsum esse conuicimus, qui eiusdem imperatoris litteras, quibus se inter partes audisse et iudicasse testatur, ubi Ceciliano absoluto atque purgato illorum calumnias detestatus est, prolatas de archiuo  publico recitauimus. Contra quas omnino quid responderent, nichil inuenire potuerunt, et ad eas confirmandas contra se ipsos alia protulerunt. Proinde a maioribus eorum apud Imperatorem accusatum constitit Cecilianum; damnatum autem non constitit, imo etiam constitit absolutum. Sed tamen uel uos uidete quantum adiuuerint causam nostram episcopi uestri, qui de illa uoluerunt etiam falsitate gloriari. Si enim Donatus ille uir glorie martyrialis apud Imperatoris cognitionem reum asseruit Cecilianum, et illo uiro glorie martyrialis accusante et instante Cecilianus ab Imperatore damnatus est; respondeant uobis, quando hec agebantur, quis erat martyr, utrum Donatus qui hominem apud Imperatorem persequebatur, an Cecilianus qui illo persequente ab Imperatore damnabatur? Ubi est nunc illa definitiua regula ipsorum, communionem Donati, esse Ecclesiam ueritatis que persecutionem patitur, non que facit? Ecce patitur Cecilianus, Donatus facit: quis eorum est uir glorie martyrialis?

CAPUT XuII.---21. Attendite, aduertite, nolite in errorem perniciosum adhuc usque seduci. ueritatem que uobis occultabatur, Deus aperire dignatus est; falsitatem que uobis offundebatur, Deus confutare dignatus est: tanto eius beneficio quare adhuc estis ingrati? Hoc est nempe, quod uobis sepe dicebant, unde cordis uestri oculos astuta fallacia caligabant: et adhuc etiam conuicti inde se iactant, inde nos lacerant, quia nos facimus persecutionem, ipsi patiuntur. Hoc eis remansit omni ex parte superatis, unde adhuc nebulas faciant imperitis, hinc se quasi ostendentes esse Ecclesiam ueritatis, que persecutionem patitur, non facit. Non uos ergo adhuc fallant: hoc eis facimus, quod maiores suos, et ipsum quem predicant uelut martyrialis glorie uirum, Ceciliano fecisse gloriantur. Hoc egit ille apud Imperatorem, ut conuictus Cecilianus illius iudicio damnaretur: hoc et nos egimus, ut isti conuicti similia paterentur. Si male fecit, quare hoc illi Donatus faciebat? Si autem recte fecit, quare hoc Catholica parti Donati non faciat? Imo recte fieri nec illi dubitant, qui hoc maiores suos, quos multum laudant, fecisse gloriantur: nec nos dubitamus, qui hoc eis esse faciendum negare non possumus, ut sine effusione sanguinis, qui uerbis non emendantur, aliqua mitissima pena legum corripiantur inquieti: et si forte Imperator permotus mentis sacrilege pertinaciam grauiore supplicio statuit esse plectendam, mitius agant iudices, quibus semper licuit lenire atque emollire sententiam  . Interim ergo quamuis non possit ostendi Cecilianum ab imperatore Constantino esse damnatum, a uobis tamen error ille sublatus est, quo putabatis eam esse ueram Ecclesiam que persecutionem patitur, non que facit: fecit enim Donatus, passus est Cecilianus. Et si persecutionem patitur pars Donati, patitur cum illa etiam pars Maximiani, quam et ipsi Christi Ecclesiam non esse confirmant. Ac per hoc et facere persecutionem non est iniquitatis indicium, quia et boni faciunt malis,  et mali bonis: et pati persecutionem non est iustitie documentum, quia eam non soli boni pro pietate, sed mali pro iniquitate patiuntur.

22. Restat ergo uobis errore depulso Ecclesiam Christi uidere ac tenere Catholicam, non ut in ea eligatis quia persecutionem patitur. Cum enim dixisset Dominus, Beati qui persecutionem patiuntur; ne inde se iactent heretici, addidit, propter iustitiam . Nam quanta mala nostris fecerint furiosissimi clerici et Circumcelliones partis Donati, nostis et uos. Incense sunt ecclesie, missi in flammas codices sancti, incense etiam priuate domus, rapti homines de sedibus suis, et omnibus que inerant ablatis aut perditis, ipsi cesi, laniati, excecati: nec ab homicidio potuit temperari; quamuis sit mitius huic luci morientem, quam istam lucem auferre uiuenti. uentum est ad homines, non ut retenti aliquo ducerentur, sed tantum ut ista paterentur. Nec tamen nostros ideo iustificamus, quia ista perpessi sunt; sed quia pro christiana ueritate, pro Christi pace, pro Ecclesie unitate perpessi sunt. Illi autem sub tam multis, sub tam seueris legibus, et sub tanta Ecclesie catholice, quam Dominus ei tribuit, potestate, quid tale patiuntur? Si quando enim morte mulctantur, aut ipsi se occidunt, aut eorum cruente uiolentie dum resistitur occiduntur, non pro communione partis Donati, nec pro errore sacrilegi schismatis, sed pro apertissimis facinoribus et sceleribus suis, que more latronum immani furore et crudelitate committunt. Pro parte autem Donati uix aliquid tale patiuntur, quale Cecilianum Donato instante passum esse dixerunt.

23. Aut ergo persecutio non omnis iniusta est, aut non est persecutio dicenda cum iusta est. Quapropter, aut persecutionem pars Donati patitur iustam, aut persecutionem non patitur, quia patitur iuste. Non autem iuste passus est Cecilianus, quia innocens probatus et absolutus est. Quod quidem illi negauerunt, et potius ab Imperatore damnatum esse dixerunt, et ideo maiores suos maximeque Donatum, a se tanta predicatione laudatum, Ceciliano persecutionem fecisse confessi sunt. Illum autem conuictum atque damnatum probare minime potuerunt: imo etiam, quod nos dicebamus, eum esse absolutum atque purgatum, ipsi quoque multa contra se ipsos legendo firmarunt. Et tamen liberum arbitrium sibi ab Imperatore concessum esse iactant. uicti atque confusi, id sibi etiam nunc flagitabant debere concedi, quod maiores eorum Ceciliano non concedebant: quem sic apud Imperatorem accusarunt, quem illis accusationibus [1 1Kb] ab Imperatore damnatum isti etiam mentiri uoluerunt. Si uoluntas libera unicuique tribuenda est, Ceciliano prius tribueretur. Si hec non homini iudici permittenda, sed Deo potius dimittenda sunt, Cecilianus prius apud Imperatorem non accusaretur.

CAPUT XuIII.---24. Expergiscimini aliquando, non uos tartareus obliget somnus, non in profundum sacrilegi erroris adhuc impia consuetudo demergat:  iam consonate paci, coherete unitati, acquiescite caritati, cedite ueritati: Ecclesiam catholicam incipientem ab Ierusalem cognoscite usquequaque diffundi, cui non communicat pars Donati, cui causa non preiudicat Ceciliani. Toties enim purgatus, toties absolutus, etiamsi non esset innocens, nec causa cause preiudicat, nec persona persone. Hec uerba per orbem terre uniuersa personat Ecclesia, clamat etiam membrum illius in Africa: Testimonium Dei noui, negotium Ceciliani non noui: credo innocentem a uestris maioribus insectatum, quem lego toties absolutum: sed qualiscumque sit causa eius, cause mee nichil preiudicat; qualiscumque sit persona eius, persone mee nichil preiudicat. uos hoc dixistis, uos ad hoc subscripsistis: Nec causa cause preiudicat, nec persona persone. Ecce Dominus dicit, Per omnes gentes incipientibus ab Ierusalem : diuinam ueritatem in una Ecclesia teneamus, et humanas lites aliquando finiamus.

CAPUT XIX.---25. Numquid enim uerba ista, ubi dixerunt, nec causam cause, nec personam preiudicare persone, ullo modo post ipsam Collationem defendere potuerunt, ac non potius se multo perplexius implicarunt? Sic namque in quibusdam scriptis suis locuti sunt: Causam cause et personam non preiudicare persone, a nobis, inquiunt, dictum esse memoriter recensitum est: sed alloquimur [1 1Kb] nobis non preiudicari ab iis qui a nobis uel reiecti sunt, uel damnati; ii autem qui ex Ceciliani ordinatione descendunt, quos de predecessore origo numerat ad reatum, quemadmodum non possint ordinatoris sui criminibus obligari, cum per seriem protensus peccatorum funis quoscumque communionis uinxerit uinculo, necesse est ut consortes faciat esse peccati? O mira defensio! Tam densum et arctum est ubi eis adheserunt pedes, ut eos euellere conantes, frustra et manus et caput figant, et in eodem luto hesitantes arctius inuoluantur. Ex eis enim quos uel reiecisse se, uel damnasse commemorant, hoc est, ex Maximianistis, secum habent Felicianum, et damnatorem Primiani, et a se damnatum in causa Primiani. Quid est quod funem tam longum a Ceciliano usque ad hec tempora catholice Ecclesie implicare contendunt, et catenam suam tam in proximo non attendunt? Preclara quippe illa Bagaitana sententia de Maximiano et sociis eius, Trahit, inquit, ad consortium criminis plurimos catena sacrilegii. Felicianus ergo ista catena trahebatur. Si illis non preiudicat Felicianus, quare nobis Cecilianus? An forte ubi uolunt, preiudicat, ubi autem nolunt, cause non preiudicat causa, et pro libidine ipsorum fortior est funis antiquus, quam noua catena? Non preiudicat Maximianus Feliciano a quo [2 1Kb] damnatus est; non preiudicant Maximianus et Felicianus Primiano a quibus damnatus est; non preiudicat Maximianus eis qui dilationem acceperunt, quibus in uno schismate sociatus est; non preiudicat Felicianus parti Donati, a qua in eodem honore susceptus est, nec  Baptismus quem in sacrilego schismate dedit, ibi destructus est: et preiudicat Cecilianus tot christianis gentibus, qui semel damnatus est absens, quomodo Primianus, et ter absolutus est presens  , quomodo non Primianus? Preiudicat nobis olim defunctus ignotus: et istis non preiudicat uiuus, a quibus legitur paulo ante damnatus, et quibus cernitur modo sociatus? Nobis inuoluitur funis Ceciliani a quibus ignoratur: et illis non inuoluitur catena Feliciani quorum in eum sententia recitatur, ubi ipsa catena damnatur? Illis licet dicere, Suscepimus quos damnauimus pro pace Donati, quia nec causa cause preiudicat, nec persona persone: et nobis non licet dicere, Propter eos quos damnastis, non deserimus pacem Christi, quia nec causa cause preiudicat, nec persona persone? O ferream frontem! o furoris tenebras, nocturnam sententiam iudici obiicientes, et in sui cordis nocte palpantes, offendentes, cadentes, contra nos rabide litigantes, et pro nobis tanta dicentes!

CAPUT XX.---26. Insuper adhuc etiam modo commemorare audent prophetica et apostolica testimonia, quibus nos uniuersaliter in illa Collatione respondimus, ostendentes ipsos Prophetas sanctos cum iniquis in uno templo, sub eisdem sacerdotibus, inter eadem sacramenta uersatos, nec tamen a malis fuisse pollutos: quia nouerant inter sanctum et immundum, non sicut isti sentiunt corporaliter populum diuidendo, sed bene iudicando et bene uiuendo discernere. Et hoc sine intermissione faciebant, ut in illa domo magna, ubi erant, sicut dicit Apostolus, alia uasa in honorem, alia in contumeliam, se ipsos a talibus morum diuersitate mundarent, et essent uasa in honorem utilia Domino ad omne opus bonum semper parata . Sed bene, quod ipsi ex multis testimoniis, que litteris suis non intelligentes inseruerunt, quas in Collatione protulerunt et legerunt, tanquam precipuum de Aggeo propheta testimonium modo post Collationem uicti commemorarunt . In isto ergo propheta multo euidentius quod uolumus demonstramus, quia non corporalis, sed spiritualis contactus, qui fit per consensionem, ipse polluit homines, quorum causam unam facit ipsa consensio.

27. Nam quando impios Dominus etiam uisibili pena perdere uoluit, ipse ab eis iustos admonitione separauit. Sicut Ne cum domo sua ab eis quos diluuio fuerat perditurus : sicut Loth ab eis quos igne fuerat consumpturus : sicut populum suum a synagoga Abiron, quam mox fuerat exstincturus . Ideo et illum qui non habebat uestem nuptialem, non illi qui inuitauerant, sed ipse dominus cuius erat conuiuium, ligari iussit et proiici. Neque enim et ipse sicut piscis sub fluctibus erat, et sic ab inuitatoribus, quomodo a piscatoribus, uideri non poterat. Proinde, ne putaretur, sicut isti putant, quod uelut unus in turba latenter subrepsisset ignaris; continuo dominus in eodem ipso uno, quem  ligatis manibus et pedibus in tenebras exteriores ex illo conuiuio proiici iussit, multam societatem malorum esse intelligendam, inter quos pauciores boni in conuiuio dominico uiuunt, significare non distulit. Nam posteaquam dixit, Ligate illi manus et pedes, et proiicite eum in tenebras exteriores, ibi erit fletus et stridor dentium; continuo subiunxit, Multi enim sunt uocati, pauci uero electi . Quomodo hoc uerum est, cum potius unus e multis fuisset proiectus in tenebras exteriores, nisi quia in illo uno grande corpus figurabatur omnium malorum ante Domini iudicium conuiuio dominico permixtorum? A quibus se boni corde interim ac moribus separant, simul manducantes et bibentes corpus et sanguinem Domini, sed cum magna distinctione: quia isti in honore sponsi induti sunt ueste nuptiali, non sua querentes, sed que Iesu Christi; illi autem non habent uestem nuptialem, hoc est, fidissimam sponsi caritatem, sua querentes, non que Iesu Christi. Ac per hoc, quamuis in uno eodemque conuiuio, isti misericordiam manducant, illi iudicium: quia ipsius conuiuii canticum est, quod et supra commemoraui, Misericordiam et iudicium cantabo tibi, Domine .

28. Nec ideo tamen dormit ecclesiastica disciplina, ut corripiat inquietos. Neque enim a populo Dei separamus, quos uel degradando uel excommunicando ad humiliorem penitendi locum redigimus. Et ubi hoc facere pacis et tranquillitatis Ecclesie gratia non permittimur, non tamen ideo Ecclesiam negligimus [1 1Kb] ; sed toleramus quod nolumus, ut perueniamus quo uolumus, utentes cautela precepti dominici, ne cum uolumus ante tempus colligere zizania, simul eradicemus et triticum . Utentes etiam exemplo et precepto beati Cypriani, qui collegas suos feneratores, fraudatores, raptores, pacis contemplatione pertulit tales , nec eorum contagione factus est talis. Unde et nos si triticum sumus, eiusdem beati martyris uerba fidentissime dicimus: quia etsi uidentur in Ecclesia esse zizania, non tamen impediri debet aut fides, aut caritas nostra; ut quoniam zizania in Ecclesia cernimus, ipsi de Ecclesia recedamus . Hec uerba iustissime ac piissime dicerent maiores nostri, etiamsi Cecilianum et aliquos cepiscopos eius malos uiderent, quos tamen ab Ecclesia separare non possent, propter illos quibus mali demonstrari non poterant, et eos bonos et innocentes putabant: hec uerba omnino dicerent, hoc omnino sentirent, ne cum uellent temere zizania separare, simul et triticum eradicarent.

29. Quod ergo iussus est quidam propheta nec panem manducare, nec aquam bibere in Samaria, quo missus fuerat ut corriperet eos qui uaccas constituerant adorandas more idolorum Aegyptiorum ; hoc omnino facere debuit quod preceperat Dominus, cui tunc eo modo illos corripere  placuit, ut nichil ibi alimentorum tangeret propheta quem miserat. Neque enim in Ecclesia non fit quotidie, quando eos quos acrius corripimus, etiamsi in eorum possessione sumus, nichil ibi apud eos contingimus, ut sentiant quantum eorum peccata doleamus. Numquid tamen ideo etiam plebis discissio [1 1Kb] facienda est, ut sicut mollis herba indiscrete eradicentur infirmi, qui de cordibus hominum et ignotis factis, etiamsi nobis sint cognita, iudicare non possunt? Nam in ipsa Samaria et Elias et Eliseus erant, et si ipsi in solitudine, non tamen deuitandorum sacramentorum causa, sed quia persecutionem ab impiis regibus patiebantur. Nam illic erant, non utique in solitudine, separata, que ipse ignorabat Elias, septem millia uirorum qui non curuauerunt genu ante Baal . Denique inter precipuos sanctos habitus Samuel et grauiter Saülem corripuit, et cum eo tamen ad offerendum Domino sacrificium sine excusatione perrexit : nec peccatorum eius contagione pollutus est, sed omnino mundus meritorum suorum conseruatione permansit.

30. Sed istam nobis questionem quamuis euidenter et in Collatione et modo soluta sit, euidentius tamen soluat Aggeus, cuius testimonium pre ceteris elegerunt, ut solum adhuc pro omnibus iactent. Arguit Dominus per Aggeum prophetam, populum ex Babylonia residuum, ubi captiuus tenebatur, quod domum Domini negligerent, et suas domos excolerent [2 1Kb] ; et dicit propterea se plaga sterilitatis eorum percussisse regionem. Tunc Zorobabel Filius Salathiel, et iehsu filius Iosedech sacerdos magnus, et omnis ille populus diuinitus inspiratus operari cepit in domo Domini Dei sui. Sic enim eadem Scriptura dicit: Et suscitauit Dominus spiritum Zorobabel filii Salathiel ex tribu Iuda, et Spiritum Iesu filii Iosedech sacerdotis magni, et spiritum residuorum omnis populi, et introierunt et faciebant opera in domo Domini omnipotentis Dei sui, quarta et uicesima mensis sexti, secundo anno sub Dario rege. Ecce et dies et mensis et annus [3 1Kb] definitus est, quando intrauerunt ad operandum in domo Dei. Credo quod illi uiri, et ille populus operans in domo Dei non erat immundus; presertim quia dixerat ei Dominus, Ego uobiscum; et suscitauerat spiritum eorum ad bene operandum in domo sua. Denique uidete quid sequitur; contexit enim eadem Scriptura et dicit: Septimo mense, una et uicesima mensis, locutus est Dominus in manu Aggei prophete dicens ad Zorobabel filium Salathiel ex tribu Iuda, et ad Iesum filium Iosedech sacerdotem magnum, et ad omnem populum residuum, dicens, Quis ex uobis qui uidit domum hanc in claritate illa sua pristina? Et quomodo uidetis eam modo, tanquam non sit in conspectu uestro? Et nunc preuale, Zorobabel, dicit Dominus; et preuale, Iesu fili Iosedech sacerdos magne; et preualesce, omnis popule terre, dicit Dominus omnipotens; et spiritus meus preest in medio uestrum. Bono  animo estote, quoniam hec dicit Dominus omnipotens: Adhuc semel, et commouebo celum et terram, mare et aridam, et concutiam omnes gentes, et uenient omnia electa gentium, et implebo domum hanc, dicit Dominus omnipotens: et cetera que addidit, etiam futura prophetans; que de Domini nostri Iesu Christi temporibus rectius intelligi solent, cuius populus uerissimum et sanctissimum est templum Dei, non etiam in eis qui permixti tolerantur, sed in eis solis qui nunc interim a talibus bene uiuendo spiritualiter separantur, post uero etiam corporaliter separandi sunt. uerumtamen illum populum, cui prophetia ista prenuntiata est, et qui tunc operabatur in domo Dei, ubi erant et illi duo, Zorobabel filius Salathiel, et iehsu filius Iosedech, quomodo sit exhortatus et commendatus a Domino, satis in promptu est uidere in his uerbis Prophete, que sicut dicta sunt, inseruimus. Numquidnam ergo istum populum immundum possumus dicere, ad quem si quis accesserit inquinabitur, cui populo dicitur, Et nunc preuale, Zorobabel, dicit Dominus; et preuale, Iesu fili Iosedech sacerdos magne; et preualesce, omnis popule terre, dicit Dominus omnipotens; et spiritus meus preest in medio uestrum? Quis dementissimus dixerit istum esse populum, ad quem si quis accesserit, iniquinabitur?

31. Nunc ergo attendite quid post illam prophetiam, que huic populo de Christi temporibus annuntiata est, consequenter Scriptura contexat. Quarta et uicesima noni mensis anno secundo sub Dario rege, factum est uerbum Domini ad Aggeum prophetam, dicens: Hec dicit Dominus omnipotens, Interroga sacerdotes legem, dicens: Si sumpserit homo carnem sanctificatam in summo uestimenti sui, et attigerit summum uestimenti eius panem, aut pulmentum, aut uinum, aut omnem escam, si sanctificabitur? Et responderunt sacerdotes et dixerunt, Non. Et dixit Aggeus: Si tetigerit inquinatus in anima aliquid horum, si inquinabitur? Et responderunt sacerdotes et dixerunt, Inquinabitur. Et respondit Aggeus et dixit. Sic populus hic et gens hec in conspectu meo, dicit Dominus, et sic [1 1Kb] opera manuum ipsorum; et quicumque accesserit illo, inquinabitur, propter presumptiones eorum matutinas a facie laborum suorum, et odio habebatis in portis arguentes. Quis est iste populus tam immundus, ut quisquis illo accesserit, inquinetur? Numquid ille cui dictum est, Preualesce, et spiritus meus in medio uestrum? Absit ut ille sit. Duo igitur erant: unus immundus, et alter qui ad immundum prohibetur accedere, qui exhortabatur preualescere, quia spiritus Dei erat in medio eorum. Si ergo duo erant, ostendantur et duo templa, unum quo iste, alterum quo ille ingrediebatur: ostendantur et altaria duo, unum in quo iste, alterum in quo ille uictimas offerebat: ostendantur et sacerdotes, huius alii, et illius alii, qui pro suo quisque populo separatim sacrificabant. Si autem quisquis hoc affirmare conatur, insanit: sic erant isti duo populi in uno populo, sub uno sacerdote magno, unum templum intrantes;  sicut erant etiam sub uno Moyse quidam Deum offendentes, quidam Deo placentes, de quibus Apostolus dicit, Non in omnibus illis beneplacitum est Deo . Neque enim ait, In omnibus illis non est beneplacitum Deo, tanquam omnes displicuerint Deo; sed ait, Non in omnibus illis beneplacitum est Deo: ergo in quibusdam, non in omnibus. Et omnes sub eisdem sacerdotibus erant in uno eodemque tabernaculo, in uno eodemque altari hostias offerebant: et tamen distinguebantur factis, non locis; animo, non templo; moribus, non altaribus. Sic alii ad alios non accedebant, ne ab eis inquinarentur: hoc est, eorum malis factis non consentiebant, ne pariter damnarentur. Non enim et illos malos Moyses tantus propheta nesciebat, quorum impia murmura et horrendas amaritudines quotidie sufferebat. Sed istum nescisse faciamus: numquid et Samuel Saülem nesciebat, quem per os eius eterna sententia damnauerat Deus? uerumtamen et ipsum et sanctum Dauid unum Dei tabernaculum intrantes, inter eadem sacrificia uidebat; sed distincte utique uidebat, quia distinctos uidebat; et unum eorum in eternum amabat, alium pro tempore tolerabat. Sic et Aggeus nouerat in uno populo duos populos unum templum intrantes, sub uno magno sacerdote uiuentes; et alterum ostendebat immundum, alterum ad immundum accedere prohibebat: et tamen nec illos nec se ipsum ab eodem templo et ab eisdem altaribus separabat. Ergo spiritualem prohibebat accessum consensionemque factorum: quod et ipsa uerba clamant, si aures adsint, quas animositas furiosa non claudat aut strepitus uarie contentionis impediat. Ait enim Propheta, Omnis qui accesserit illo, inquinabitur. uitium notauit quo accedi prohibuit, non homines ab hominibus corporali disiunctione seclusit. Acceditur autem ad uitium corruptionis, uitio consensionis.

32. Ac ne quisquam diceret, illum populum, cui primo dictum est, Preualesce, quoniam spiritus meus preest in medio uestrum; paucis interpositis diebus in deterius commutatum, ut audire mereretur, Sic populus iste et gens ista, omnis qui accesserit illo, inquinabitur; dies enim ferme nonaginta computantur inter uerba illa que bona in populum, dicta sunt, et ista quibus eius immunditia uitanda precipitur: ne quis ergo hoc putaret, bonum illum populum quamuis hoc paruo temporis interuallo tam pessimum effectum, uidete quid sequitur, attendite quid dicatur eo ipso die, hoc est uicesima et quarta noni mensis, quo die dictum est, Sic populus iste et gens ista, omnis qui accesserit illo, inquinabitur. Cum enim hoc dixisset, et mala eorum commemorasset, quorum merito demonstrarentur immundi, addens etiam et dicens, Odio habebatis in portis arguentes: continuo subiunxit, Et nunc ponite in cordibus uestris a die hoc et supra, priusquam poneretur lapis super lapidem in templo Domini; qui eratis cum mittebatis in capsella uiginti sata hordei, et fiebant decem sata, et intrabatis in torcular exhaurire quinquaginta amphoras, et fiebant uiginti. Percussi uos infecunditate, et uenti corruptione  et grandine omnia opera uestra, et non estis conuersi ad me, dicit Dominus. Constituite igitur corda uestra a die hoc et deinceps, a quarta et uicesima noni mensis, et a die qua fundatum est templum Domini, ponite in cordibus uestris, si adhuc cognoscetur in area, aut si uitis, aut malum, aut ficus, aut malum granatum, et ligna oleeque non fecerunt fructum, a die hoc benedicam . Ecce ipso die etiam benedici meruerunt. Benedictio ergo hec puto quod non pertineat ad illos, ad quorum immunditiam prohibet accedi, sed ad illos bonos qui prohibentur accedere. In uno ergo fuerunt et permixti et separati: permixti quidem corporali tactu, separati autem uoluntatis abscessu. Sed more suo Scriptura loquitur, que sic arguit malos, tanquam omnes in eo populo mali sint; et sic consolatur bonos, tanquam omnes ibi tales sint. Pro nobis ergo episcopi uestri, etiam in eo quod post Collationem uicti scripsisse [1 1Kb] dicuntur, Aggei prophetiam posuerunt, unde nos commemorarent euidentius probare quod dicimus, quia et in uno populo, in uno templo, sub eisdem sacerdotibus, inter eadem sacramenta, hominibus dissimili uoluntate uiuentibus et diuersis moribus et discrepantibus, nec cause causa, nec persone potest preiudicare persona.

CAPUT XXI.---33. Illud etiam quod ex Apostoli Epistola, scriptis suis etiam modo commemorant, ubi ait, Nolite iugum ducere cum infidelibus: que enim participatio luci ad tenebras ? et cetera que supra commemorauimus, et quomodo recte intelligerentur, ostendimus, quid aliud agunt, nisi ut nos commemorent quibus hoc Apostolus scripserit? In eodem quippe ipso populo Corinthiorum quod dicimus demonstramus; ne forte arbitrentur Prophetarum tantummodo moris fuisse, et non ad Noui Testamenti, sed ad ueteris consuetudinem pertinere, sic arguere reprehensibiles, quasi omnes in eo populo arguantur; et sic alloqui laudabiles, quasi omnes ibi laudentur. Ecce et ad Corinthios sic Apostolus loquitur: Paulus uocatus apostolus Christi Iesu per uoluntatem Dei, et Sosthenes frater, Ecclesie Dei que est Corinthi, sanctificatis in Christo Iesu, uocatis sanctis, cum omnibus qui inuocant nomen Domini nostri Iesu Christi in omni loco ipsorum et nostro: gratia uobis et pax a Deo Patre nostro et Domino Iesu Christo. Gratias ago Deo meo semper pro uobis, in gratia Dei que data est uobis in Christo Iesu, quia in omnibus diuites facti estis in illo, in omni uerbo et in omni scientia; sicut testimonium Christi confirmatum est in uobis, ita ut nichil uobis desit in ulla gratia. Quis hec audiens credat in Ecclesia Corinthiorum esse aliquos reprobos, quandoquidem uerba ista sic sonant, uelut ad omnes directa sit ista laudatio? Et tamen paulo post dicit, Obsecro autem, fratres, ut idipsum dicatis omnes, et non sint in uobis schismata. Rursus tanquam in hoc horrendo uitio uelut omnes arguens atque increpans, dicit, Diuisus  est Christus? Numquid Paulus crucifixus est pro uobis? aut in nomine Pauli baptizati estis? Puto autem eos qui in eo populo dicebant, Ego sum Christi; non duxisse iugum cum eis qui dicebant, Ego sum Pauli, ego autem Apollo, ego uero Cephe : et tamen omnes ad unum altare accedebant, et eadem Sacramenta communicabant, qui eadem uitia non communicabant. His enim Corinthiis etiam illud dictum est, Qui manducat et bibit indigne, iudicium sibi manducat et bibit . Quid enim aliud Apostolus nisi istos uaniloquos cogitabat, ut ei non sufficeret dicere, iudicium manducat et bibit, nisi adderet, sibi: ne hoc etiam ad illos pertineret, qui pariter quidem, sed non iudicium manducabant?

34. In ipsis etiam Corinthiis ibi erant qui non credebant resurrectionem mortuorum, que singularis fides est Christianorum; quod eis ita dicit Apostolus: Si autem Christus predicatur quod resurrexit a mortuis, quomodo dicunt quidam in uobis quia resurrectio mortuorum non est? Non dixit, In hac terra, uel in hoc mundo; sed, in uobis, inquit. Neque enim posset de Christi resurrectione prescribere, nisi iam utique Christianis, quibus de ipsa resurrectione Christi dicit, Sic predicamus, et sic credidistis . Nunc attendamus uerba illa, quibus Corinthiorum Ecclesiam in Epistole principio sic laudat, ut dicat, Gratias ago Deo meo semper pro uobis, in gratia Dei que data est uobis in Christo Iesu, quia in omnibus diuites facti estis in illo, in omni uerbo et in omni scientia; sicut testimonium Christi confirmatum est in uobis, ita ut nichil uobis desit in ulla gratia. Ecce sic erant ditati in Christo in omni uerbo et in omni scientia, ita eis nichil deerat in ulla gratia, ut in illis essent qui resurrectionem mortuorum adhuc usque non crederent. Puto autem quod isti quibus nichil deerat in ulla gratia, non ducebant iugum cum eis qui resurrecturos mortuos non credebant. Ecce quomodo non ducunt iugum cum infidelibus, quamuis eidem populo misceantur, et sub eisdem sacerdotibus, eisdem Sacramentis imbuantur.

35. Denique ipse Apostolus, ne huic infidelitati consentirent, quorum iam fides tenebat resurrectionem mortuorum, non eis precepit corporalem separationem: multi quippe erant: non sicut ille unus qui uxorem patris sui habuit, quem liberiore correptione et excommunicatione iudicat dignum : longe aliter iste, aliter uitiosa curanda et sananda est multitudo, ne forte si plebs a plebe separetur, per schismatis nefas etiam triticum eradicetur. Eos ergo qui iam credebant resurrectionem mortuorum, ab his qui eam in eodem populo non credebant, non corporaliter Apostolus separat: sed tamen spiritualiter separare non cessat, dicens, Nolite seduci, corrumpunt mores bonos colloquia mala . Non eorum congressum, sed consensum timet, ne malis colloquiis accommodent fidem, que corrumpunt mores bonos. Moribus ergo eos, non altaribus admonet separari. Postremo antequam eis hec Apostolus scriberet, in eadem Ecclesia erant, qui resurrectionem mortuorum  non credebant, in qua erant quibus nichil deerat in ulla gratia: et illi istos infidelitate sua non inquinabant, quia isti illis ad eamdem infidelitatem non consentiebant. Ecce quomodo illo non acceditur, ne quisquis accesserit, inquinetur: ecce quomodo nulla participatio est lumini ad tenebras: ecce quomodo, quamuis intra eadem retia natent pisces, utrique nec causa cause preiudicat, nec persona persone.

36. Quod cum ita sit, que tam cruda stultitia, quis tam ferreus cordis somnus non excutiatur, possitque aliquando sentire, Ceciliani causam catholico orbi terrarum, cui non communicat pars Donati, preiudicare non posse, si non preiudicat parti Donati causa Maximiani, uel potius causa Feliciani et Primiani modo coniunctorum, paulo ante inuicem damnatorum? Sufficit certe, ut secundum ipsos loquamur, quod pisces mali sub fluctibus latitantes ignaros non polluunt piscatores. Quamuis non sit de piscatoribus questio, quos fortasse in illa similitudine Dominus Angelos intelligi uoluit. Magis enim attendendum est intra ipsa retia pisces bonos a malis non posse maculari. Neque enim et ipsi non uident inuicem simul natantes, sicut a piscatoribus intra aquam positi non uidentur. Sed, ut dixi, sufficit cause nostre, quod mali non polluunt, quorum mala facta nesciuntur.

CAPUT XXII.---37. Fuerunt [1 1Kb] quidam tempore Ceciliani beati pacifici, qui eum, etiamsi innocens non esset, scientes pro catholica unitate tolerarent, cum eum uiderent tot ignotis gentibus, per quas ipsa unitas dilatatur, Sacramentorum participandorum communione coherere; eisque talem non posse monstrari, qualem ipsi eum esse cognoscerent: ipsi se contra istas calumnias defenderent uerbis beati et pacifici Cypriani, clamarentque fidenter et dicerent, Ideo propter Cecilianum non deserimus unitatem, quia etsi uidentur in Ecclesia esse zizania, non tamen impediri debet aut fides aut caritas nostra; ut quoniam zizania esse in Ecclesia cernimus, ipsi de Ecclesia recedamus . Istorum pacifice patientie conueniret preclarissima laus illa, qua laudatur angelus Ecclesie que est Ephesi , cui dicit in Apocalypsi Spiritus, Scio opera tua et laborem et patientiam, et quia non potes sustinere malos; et tentasti eos qui se dicunt apostolos esse, et non sunt, et inuenisti eos mendaces; et patientiam habes, et sustinuisti eos propter nomen meum, et non defecisti . Sic illi laudentur [2 1Kb] , qui in ista uita Ceciliani tempore fuerunt, qui propter nomen Domini, quod sicut unguentum effusum per innumerabiles gentes toto iam orbe fragrabat, non deficerent, patientissime sustinendo etiam quem malum nossent: si malus ille esset, qui eorum iudicio aliis demonstrari, et ab eis auelli separarique non posset. Nostra alia causa est, arrogare nobis laudem huius patientie non debemus. Non enim possumus dicere, nos pro pace tolerasse quod ad nostram cognitionem prorsus non potuit peruenire.  Nobis Ceciliani causa sub fluctibus fuit: uox nostra talis est, qualis christianarum gentium ceterarum, contra quas isti non inuenerunt omnino quod dicerent. uerumtamen ignotam Ceciliani causam recte credimus bonam, quem semel inimicorum factione damnatum, ipsis autem accusantibus tertio legimus absolutum. Aut credant isti centum ferme episcopis partis Donati de criminibus Primiani, et tunc nos cogant credere septuaginta maioribus suis de criminibus Ceciliani. Quod autem dicunt Cecilianum obiecta sibi in illo concilio crimina cum absens fuerit, tacendo firmasse: firmauit ergo et Primianus crimina, que a centum episcopis sibi obiecta nec postea saltem ostenditur diluisse.

38. Sed uidelicet, nec causa cause preiudicat, nec persona persone, ne pars Donati minuatur: preiudicat autem, ut Christi hereditas diuidatur. An uero Ceciliani causa non preiudicat unitati catholice quam tenemus, et cuius societate gaudemus, cum fuerit Cecilianus Carthaginensis episcopus; et preiudicat ei causa Nouelli Tyzicensis, Faustini Tuburbitani, quos nec accusandos postea sicut Cecilianum Felicemque putauerunt; quorum nomina, imo uero ipsarum in quibus fuerunt ciuitatum nomina, nec uniuerse Africe nota sunt, aut fortasse nec uniuerse Proconsulari prouincie? Ecce quorum pisciculorum, etiamsi mali fuerunt, tam in profundo latentium causam uolunt preiudicare cause tante piscationis, cuius plena retia toto orbe diffusa sunt, qui piscibus iuxta natantibus uix noti esse potuerunt. Cur autem non credamus etiam istos innocentes fuisse; quando nec accusari ab eis, sicut dixi, postea meruerunt, et ille purgari potuit, quem maiores eorum malorum omnium fontem in concilii illius inimica conspiratione dixerunt?

CAPUT XXIII.---39. Sed qualescumque isti fuerunt, quid pertinet ad nos? Neque enim uere non nobis concedunt, ut istorum nescio quorum causa atque persona non preiudicet cause atque persone Ecclesie catholice, si nec causa cause preiudicat, nec persona persone. Et tamen obiiciunt nobis, ut adhuc uos seducant, quod aurum iudici dederimus, ut pro nobis contra illos sententiam diceret. uos dicite, si potestis, quantum dare debuerimus electis defensoribus episcopis uestris, ut tanta contra se pro nobis uel dicerent uel proferrent, ut sic agerent causam nostram, sic perimerent suam? Quanti emere debuimus, ut post uerba Primiani quibus dixerat, Indignum est ut in unum conueniant filii martyrum et progenies traditorum, uenirent tamen, et in unum nobiscum, quod indignum esse dixerant, conuenirent? Quanti emere debuimus, ut more forensium aduocatorum de temporibus et diebus, de personis etiam nobis prescribere conarentur, et sic omnibus hominibus, etiam illis qui nostras disputationes intelligere non possent, satis aperte monstrarent quam malam causam haberent, quam proferre et agere sic timebant apud eum iudicem, cuius erga se benignitatem atque iustitiam tanto preconio laudauerant, et cuius motum aduersum se nullum adhuc senserant? Quanti  emere debuimus, ut ipsi deinde exigerent non secum agi debere forensibus formulis, sed diuinis potius testimoniis, et de Scripturis sanctis similiter se responsuros esse promitterent: et cum mandatum concilii catholici, quod obtuleramus, recitatum esset, atque in eo ipsis etiam confitentibus claruisset, nos Ecclesie catholice [1 1Kb] testimoniis sanctarum Scripturarum agere uoluisse, rursus tanquam obliti quid sibi placere dixissent, ad easdem forenses prescriptiones perplexis et odiosis contentionibus remearent?

40. Quanti emere debuimus, ut subscriptionum nostrarum, que in eodem mandato demonstrabantur, numerositate commoti, exigerent totius concilii nostri presentiam; ex quo concilio nonnisi decem et octo secundum edictum Cognitoris aderamus, et questionem falsitatis inferrent, quod alii pro aliis subscribere potuerunt? Sic enim peruentum est, ut eorum quoque numerus recenseretur, et ipsi in ea falsitate deprehenderentur, cuius in nos suspicionem intendere uoluerunt: ita ut non solum quidam in eorum mandato legerentur subscripsisse pro absentibus, qui nec Carthaginem uenerant; uerum etiam quemdam recitatum et non respondentem cum in itinere defecisse dixissent, quesitumque ab eis esset, quomodo apud Carthaginem subscribere potuerit qui in itinere iam defecerat; post magnas angustias perturbationis atque inconstantis et uarie responsionis sue, non uenientem, sed posteaquam subscripsit, ad propria remeantem in itinere defecisse asseuerarent: deinde sub diuina testificatione interrogati, utrum eum constaret fuisse Carthagini, uehementius perturbati dicerent, Quid, si alius se pro eodem apposuit [2 1Kb] ? atque ita uerbis suis falsitatem quam nobis obiecerant, in suo mandato apparuisse, et conuictam claruisse firmarent.

CAPUT XXIu.---41. Quanti emere debuimus, ut cum uellent de numerositate gloriari, etiam in hoc mendacia sua proderent? Nam cum aliquanto amplior nostrorum numerus adfuisset, dictumque a nobis esset, alios centum ferme episcopos catholicos, partim senectute, partim ualetudine, partim diuersis necessitatibus impeditos non uenisse Carthaginem; illi hoc audito, multo plures suos non uenisse dixerunt. Sicut etiam nunc plus quam quadringentos per totam Africam se esse iactantes, obliti sunt quod in sua notoria [3 1Kb] posuerunt, usque adeo se omnes uenisse Carthaginem, ut eis solis exceptis quos uel in propriis sedibus, uel in itinere tenuit corporis egritudo, nec grauissimos senes annositas et labor prolixi itineris potuerit impedire. Et lecte sunt in mandato eorum subscriptiones, sicut facta supputatione respondit Officium, ducente septuaginta nouem [4 1Kb] , annumeratis etiam iis in quibus falsitas  deprehensa est, et qui pro absentibus subscripserant, quod egritudine detenti non potuerint uenire Carthaginem. Quomodo ergo uerum est plures quadringentis eos esse, quando illos solos Carthaginem non uenisse dixerunt, quos ualetudo corporis impediuit: cum et pro ipsis quibusdam alii subscripserunt; ut non dicamus hoc pro omnibus egrotantibus esse factum? An forte sic eos inuaserat pestilentia, ut eorum tertiam partem repente prosterneret? Sic autem a primate suo [1 1Kb] per tractoriam fuerant euocati, quo pretermissis omnibus properarent conuenire Carthaginem, ut scirent se decepisse [2 1Kb] quod haberent optimum in causa, quicumque uenire noluissent. Hoc erat uidelicet optimum in causa, ut ingens eorum numerus appareret: quasi tanto plus prosit ad aliquid facilius inueniendum, quanto maior fuerit querentium multitudo cecorum!

42. Quanti emere debuimus, ut in diem perendinum utrisque nostrum consentientibus cognitione dilata, pridie per notoriam peterent, ut sibi nostrum mandatum ab Officio ederetur, quo instructi adesse possent; causantes quod conscribendis gestis tam angusto tempore occurrere non posset Officium? Sic enim factum est ut sequenti die cognitionis, quamuis iniustam peterent [3 1Kb] , acciperent dilationem: qui considerata causa, que mandato nostro tota continebatur, magnas patiebantur angustias, conuincerentur [4 1Kb] tamen contra suos uenire consensus. Quid enim iustius, quam petere dilationem tanta ueritatis firmitate turbatos? Quod eis utinam profuisset, ut considerato mandato nostro, cui respondere minime potuerunt, corrigere potius prauitatem, quam in deterius augere maluissent. Iuste itaque dilationem petebant: sed pridie non debuerant in notoria sua dicere, ideo sibi nostrum edi debere mandatum, ut parati ad diem constitutum uenirent, quia exceptores occurrere cum gestorum conscriptione non possent; et ipso actionis die rursus de ipsis exceptoribus, quia non occurrerant, uelle causari. Quid eos ad hoc compulit, nisi uehemens perturbatio, cum uiderent sic a nobis esse actam causam in conscriptione mandati, ut responsionem inuenire non possent? Nam illud quanti emendum fuit, ut ipsam peterent dilationem, et acciperent sex dierum, ut nemo posset eos dicere, angustia temporis impeditos, non potuisse nostro respondere mandato?

CAPUT XXu.---43. Ipso uero tertio nostre Collationis die, quanti emendum fuit, quod inanissimis et superuacuis morarum interpositionibus se omni modo peruenire ad causam nolle monstrabant, et quam malam causam haberent, ipso suo timore clamabant: quanquam eorum timor etiam in testimonium manifestissime uocis erupit, quando dixerunt, Sensim inducimur in causam; et alio loco, Peruidet, inquiunt, potestas tua sensim nos in cause interna deduci? O  uiolentia ueritatis, quolibet equuleo [1 1Kb] , quibuslibet ungulis fortior ad exprimendam confessionem Congregantur ex uniuersa Africa tot episcopi, ingrediuntur Carthaginem cum tanta speciosi agminis pompa, ut tam magne ciuitatis oculos in se intentionemque conuertant. Qui loquantur pro omnibus, eliguntur ab omnibus. Locus etiam re tanta dignus in urbe media procuratur. Utrique conueniunt, iudex presto est, tabule patent, suspensa omnium corda exitum tante Collationis exspectant. Tunc a lectissimis et disertissimis uiris, quantis uiribus agi debuit aliquid, tantis agitur ut agatur nichil. Querunt personas forensi more discutere, in qua questione annosa etiam tempora litigatores conterere consueuerunt. Ista quippe actione Catholicos mandatum suum diuinis potius testimoniis quam forensibus formulis conscripsisse confessi sunt, et similiter se de Scripturis responsuros esse promiserunt. Et quoniam mirifica opitulatione Deus uoluit, ut cum querunt personam petitoris, ne ueniretur ad causam, ipsa inquisitio petitoris subito in medium mitteret causam; clamant preclari uiri qui ad agendum uidebantur electi, ac se potius ad non agendum electos esse testantur, et inuidiose iudici conqueruntur, sensim se in cause interna deduci: quasi aliquid aliud pretermissis omnibus agi debuerit, quam illud quod tanto post, uel sero agi nolebant; quia nunquam prorsus agi uolebant, ubi uinci metuebant! Huius timoris apertissimam uocem quis de illorum clauso pectore excuteret, et non dico si eos donis largissimis ditaremus, sed si eos penis crudelissimis torqueremus?

44. Cum enim personam petitorum forensi tritura conquirerent, et uolentes ostendere nos esse petitores, ut personas nostras permitterentur iure discutere, et moras annosissimas inuenire, legerunt libellum nostrum aliquando proconsuli datum, quo eos petiuimus conueniri, ut ipsa inter nos Collatio tunc fieret, quam modo ab Imperatore ut fieret impetrauimus, ut eo libello nos quasi petitores esse monstrarent; responsum est a nobis, ideo nos semper uoluisse fieri Collationem, non ubi eis crimina obiiceremus, sed ubi ea que solent obiicere purgaremus: propter hoc quippe heretici et ab Ecclesie unitate separati, quia crimina obiiciunt que probare non possunt. Deinde quia uidebatur Cognitor secutus ordinem temporum, ut gestis que protuleramus, ubi et ipsi apud prefectos Collationem petiuerant, ideo preferret libellum nostrum ab ipsis prolatum, quia gesta illa prefectoria tempore precedebat: facillime nos atque iustissime hac occasione oblata a Cognitore impetrauimus, ut si ea preferret que tempore priora esse constaret, illud iuberet potius recitari, ubi ipsi apud imperatorem Constantinum per Anulinum proconsulem accusarunt Cecilianum, cuius crimina nostre communioni obiiciunt, que uolebamus illa Collatione purgare. Proinde posteaquam legi cepit, quoniam illic apertissime in omnibus uincebantur, clamare ceperunt, Sensim inducimur in causam: et  iterum, Peruidet potestas tua sensim nos in cause interiora deduci. O magna, sed non miranda confusio! Quando enim demon sic exorcistam timeret, quomodo timuerunt ne illa legerentur, ubi apparebat Cecilianus et ab eorum precessoribus apud Imperatorem accusatus, et tot iudiciis non solum episcopalibus, sed etiam imperialibus absolutus?

45. Quando uel quanto pretio emere possemus, quod ipso timore turbati, redire ausi sunt etiam ad illius temporis prescriptionem, ubi dixerant lapsam esse iam causam, et quatuor mensibus euolutis agi iam omnino non posse? Quid est hoc? Quis tam idoneus iudex inueniri potest animi eorum, quam timor iste sic expressus, sic apertus; ut cum timor soleat adimere libertatem, isti tam libere timuerint, ut iudicium suum de mala sua causa nec silentio tegerent, sed uerbis apertissimis proderent? O uehementem trepidationem ad extorquendam confessionem! Tam fortis ex ore prosiliuit timor, ut eius impetu de fronte fugerit pudor. Si non legerentur [1 1Kb] ea, quibus ostendebatur Cecilianus accusatus atque purgatus, petitores propter agendam causam inquirebantur, persone discutiebantur: et quamuis morarum tendicule, ne ad ipsam causam perueniretur, tergiuersatorie necterentur; tamen propter agendam causam etiam ista postulari ueluti iure uidebantur. Postquam causa optima Ceciliani recitanda prolata est, reuocatur explosa et conuicta prescriptio, diem cause agende iam transisse clamatur.

CAPUT XXuI.---46. Quid adhuc exspectatis quid pro nobis pronuntiauerit Cognitor, cum uideatis quid contra se ipsos episcoporum uestrorum pronuntiauerit timor? Dederat certe ipse Cognitor potestatem, ut alium cum illo quem uellent iudicem constituerent: quod illi recusauerunt; quoniam si aliquem delegissent, mentiri uobis non possent etiam a nobis ipsum fuisse corruptum. Sed fecerunt quod recusauerunt: prorsus constituerunt cum illo alterum iudicem, non quemlibet extraneum, sed intimum suum. Ecce ipse timor eorum alius iudex fuit: certe ipse a nobis nichil accepit, et pro nobis libere iudicauit: non gratificatus est eorum persone, quibus internus herebat, de quorum secreto cubiculo procedebat: et antequam causa diceretur, prior iudicauit, quia eam prior in ipsorum corde cognouit. Denique processit ille ut causam nosset, processit iste qui nouerat: ille iudicauit stando, audiendo, loquendo; iste tantummodo in medium procedendo. Puto quod melius dicerent [2 1Kb] , ut causa iam non ageretur. Quanto enim citius eam finiuit litigatorum timor, quam Cognitoris labor? Ille querebat quid ex eorum chartulis legeretur: iste indicauit quid in eorum cordibus ageretur.

CAPUT XXuII.---47. Quomodo autem ad hoc uenerant, territi eis que prolata fuerant recitanda, ut dicerent iam lapsam esse causam temporibus, et  agi non posse? Proposuerunt nobis quod iam fuerat ante transactum: ut si de Scripturis sanctis ageremus, illa minime legerentur; si autem illa recitanda legeremus, habere se ualidam prescriptionem, ut lapsam temporibus causam omnino agi non sinerent: cum ipsi non seruauerint, quod ante promiserant, se mandato nostro, ubi nos Ecclesie causam Scripturarum testimoniis egisse confessi sunt, similiter se Scripturarum testimoniis responsuros; qui petitorum discutiendas esse personas, non more disputantium, sed more litigantium contendebant. Respondimus ergo eis, ut si nichil aliud agi mallent, nisi ut quereretur que uel ubi sit catholica Ecclesia, causam eius nos nonnisi diuinis, quibus prenuntiata est, testimoniis ageremus: si autem hominibus aliqua crimina obiicerent, quoniam nec ipsi ea possent testimoniis diuinis, sed aliquibus aliis talibus documentis ostendere, etiam nos ea documentis talibus purgaturos. Sic illis assidue sua inania repetentibus, hec a nobis perseuerantissime repetita sunt: sic eos ueritas uicit, et ad illa que protuleramus audienda confutatos superatosque constrinxit. uidebant enim, si nulla crimina Ceciliani obiicerent communioni nostre, nichil sibi remanere unde suam ab unitate separationem quoquo modo excusarent: si autem obiicerent crimina Ceciliani, nec a se nisi talibus documentis posse asseri, nec a nobis posse aliter defendi.

CAPUT XXuIII.---48. Iam uero illud inter hos eorum contentiosissimos strepitus, quanti emendum fuit, quod cum diceremus hoc nos proponere, ut crimina que solent obiicere nostre communioni, que per omnes gentes dilatatur, probarent si possent, ut hinc eorum separatio, utrum iusta fuerit nosceretur; responderunt, alienam causam nos agere uelle, hoc est, transmarinarum Ecclesiarum, quibus hec non obiicerent, quoniam inter Afros esset ista contentio: illas uero Ecclesias potius exspectare debere, ut eos sibi copulent qui in hac Collatione uicerint, et ipsi cum eis habeant catholicum nomen? Quid ergo adhuc queritis, quidue dubitatis, quam Ecclesiam tenere debeatis? Ecce habetis eam, contra quam uestri episcopi causam se non habere confessi sunt, cui communio nostra coniuncta est, unde ipsorum communio separata est. Si enim modo eam exspectare debere dixerunt, ut qui nostrum uicerint, ipsi ei copulentur, et cum illa teneant catholicum nomen: iam utique maiores nostri maiores eorum ante uicerunt; ideo illi Ecclesie copulati catholicum nomen in eius unitate tenuerunt. Isti autem si a maioribus nostris iam in suis maioribus uicti sunt, quare nobiscum adhuc usque contendunt? Si autem uicti non sunt, quare non communicant illi Ecclesie, quam negare catholicam non ualentes, nullam causam contra eam se habere confessi sunt? Ecce Ecclesia catholica transmarina in tot gentibus dilatata, quem debere exspectare dixerunt; ut eos sibi qui uicerint copulet, quomodo exspectare debet eos sibi copulare qui uicerint, nisi ab eis criminibus de quibus inter nos agitur, aliena sit? Nam si ab eis aliena non est, etiam ipsa rea uicta  cum uictis quomodo sibi est copulatura uictores? Porro si ab his criminibus, sicut fatentur, aliena est; alieni et nos sumus, qui eidem communione coheremus. Nam si propter istam communionem nos contaminat crimen alienum; et ipsam, cui communicamus, crimen contaminat nostrum. Sed ipsa confessi sunt non pollutam crimine Afrorum, quamuis ei Sacramentorum communione socientur: ibi ergo conuicti sunt nec nos pollui potuisse crimine illorum, quibus Sacramentorum communione sociamur, quia nullo nexu consensionis inuoluimur. Quanquam et ipsius Ceciliani uictrix causa eisdem uerbis istorum facillime demonstratur. Si enim confligentibus nobis exspectare debet Ecclesia transmarina ab istis criminibus aliena, ut eos qui uicerint, sibi et catholico nomini adiungat; tunc exspectabat, quando maiores istorum cum Ceciliano acriter confligebant. Ille ergo tunc uicit, quem sibi post conflictum illa que hoc exspectauerat copulauit. Aut si potuit et pollutum sibi in Sacramentorum communione copulare, et sicut iam confessi sunt, ab his criminibus impolluta persistere; multo magis uicimus hinc ostendentes proprium onus quemque portare, et nec causam cause, nec personam preiudicare persone.

CAPUT XXIX.---49. Iam uero ut mandato nostro, ubi uniuersam causam complexi fueramus, nec repentinis uerbis, sed conscriptis litteris respondendum putarent, quanti emendum fuit? Sic enim constitit eos respondere non potuisse his omnibus, que in nostro mandato posita, nec attingere omnino suis litteris uoluerunt. Neque enim potest aliquis dicere, prosecutionem nostram memoriter eos non potuisse retinere, et propterea rebus necessariis non omnibus respondere uoluisse. Editum est eis mandatum nostrum per notoriam postulantibus, et hoc ipsum allegantibus, ut instructi possent ad omnia respondere. Et cum iam septem delecti essent a ceteris, qui omnia pro omnibus agerent, litteras tamen ipsas quibus nostro mandato respondere conati sunt, totius concilii sui nomine protulerunt, tanquam epistolam ab omnibus illis ad Cognitorem datam. Quam si nollemus admittere, iure optimo faceremus: neque enim ordinis erat, ut post iniunctam septem hominibus causam, iam quidquam nisi per illos qui delecti fuerant, ageretur. Sed ne litteris nostris litteras eorum timuisse uideremur, sine ulla hesitatione ut legerentur admisimus. Optandum enim, et ut dixi, emendum erat, ut post tot dierum dilationem, quam eis petentibus concesseramus, afferrent elucubratum laborem, in quo eos mandato nostro non respondisse, satis utrasque litteras legentibus appareret, et nos eisdem ipsis litteris eorum sine ulla dilatione mox respondisse constaret. Si enim homines tam tardo ingenio sunt, ut eos arbitrentur aliquid dixisse, in quibus locis mandati nostri tacere noluerunt; neminem puto esse tam stolidum, qui etiam in his locis aliquid eos respondisse existimet, in quibus omnino tacuerunt. Non enim parua uel quasi contemnenda sunt, cum in his potius omnis causa consistat.

 50. Nam testimonia Scripturarum quibus asseruimus Ecclesiam cui communicamus, ab Ierusalem ceptam, toto terrarum orbe diffundi, tanquam omnino dicta non fuerint, preterierunt magna mole diuine auctoritatis oppressi. Item quod in nostro mandato positum est de beato Cypriano, qui tolerandos potius in Ecclesia malos, quam propter eos Ecclesiam deserendam, et precepto admonuit, et suo confirmauit exemplo, attingere omnino non ausi sunt: credo inintelligentes quod Cypriani auctoritatem si in aliquo scripto eius labefactare tentarent, faterentur etiam nos recte auctoritati eius non cedere, in eo quod de iterando Baptismo solent eius placita uel decreta proferre: quam nec ipsam de Baptismo Cypriani sententiam aperte commemorare uoluerunt, scientes etiam illic, si facerent, se offensuros esse naufragium; quoniam Cyprianus non reliquit unitatem; et cum eis in illa permansit, qui de hac re diuersa senserunt: unde aut tunc Ecclesia perisse dicenda est, et non fuit iam ex qua nasceretur Donatus illorum; aut si, quod uerum est, permansit Ecclesia, non in ea contaminant mali bonos, sicut Cyprianus etiam iudicauit, qui cum diuersa sentientibus in eadem diuersitate permansit. Ac per hoc isti se detestando sacrilegio schismatis induerunt, qui propter nescio quorum crimina non probata, etiamsi uera essent, nullo modo se ab unitate toto orbe diffusa separare debuerunt. Hoc illi quantum intelligitur preuidentes, ab illo testimonio [1 1Kb] Cypriani, quod in nostro mandato commemoratum est, toto silentio transierunt.

51. Illud etiam quod in causa Maximianistarum ipsi quoque suo iudicio declararunt, non propter malos unitatem deserendam, qui Maximiani socios a Maximiano dixerunt non fuisse pollutos, et eos inde quos damnauerunt, in honore integro susceperunt; et Baptismum Christi licet foris ab Ecclesia datum, agnoscendum potius quam destruendum esse monstrarunt, cum a Feliciano in schismate baptizatos, et cum illo postea receptos iterum baptizare non ausi sunt: etiam hoc ergo cum in nostro mandato legerent, tacendum potius et pretereundum, quam ulla contradictione refricandum esse censuerunt. Causam etiam Ceciliani a causa Ecclesie in nostro mandato distinctam, et tamen etiam ipsam omni ex parte defensam, respondendo prorsus non attigerunt. Quis ergo eos illi mandato nostro respondisse arbitretur, quando contra hec omnia nullum uerbum facere, nec saltem qualiscumque responsionis obumbratione conati sunt? Quod autem uisi sunt [2 1Kb] respondere, legat qui uoluerit, et iudicet, eidem ipsi mandato nostro conferens litteras eorum, preter responsionem, quam continuo reddidimus, qua omnia uanitatis eorum machinamenta subuersa sunt  .

CAPUT XXX.---52. Iam illud, si montes aureos  daremus, quando emere possumus, quod  uehementissime perturbati et in horrendas contrusi angustias responderunt, nec causam cause, nec personam preiudicare persone; his paucissimis uerbis totam nostram causam, de qua cum eis superius confligebamus, omnino inuictam esse firmantes? Quid enim aliud agebamus tot testimoniis sanctorum eloquiorum, tanta auctoritate Prophetarum, Apostolorum, episcoporum ipsorumque aduersariorum, demonstrantes bonos a malis Sacramentorum communione non pollui, si corde, uoluntate, moribus, operibus diuersas habeant causas, gerantque personas? Quid enim aliud laborabamus, nisi ut appareret, nec causam cause, nec personam preiudicare persone? Hoc ipsi breuiter compulsi summa necessitate dixerunt, quia [1 1Kb] cum a nobis diu diceretur, ueritati cedere noluerunt.

CAPUT XXXI.---53. Illud etiam quibus thesauris, quibus opibus, quibus pretiosorum lapidum aggeribus emendum fuit, quod maiores suos apud imperatorem Constantinum persecutos Cecilianum non confiteri tantum, uerum etiam profiteri atque gloriari minime dubitarunt, eumque ab Imperatore damnatum etiam mentiendo asseuerare conati sunt? Ubi est illa uox, qua uos decipere consueuerunt, nobis inuidiam concitantes, quod apud Imperatorem causam agamus Ecclesie? Ubi sunt uerba Primiani apud acta magistratus Carthaginiensis expressa: Illi portant multorum imperatorum sacras [2 1Kb] , nos sola offerimus Euangelia? Ubi est illa preclara laudatio, qua extollunt separationem suam, dicentes, eam esse Ecclesiam ueritatis que persecutionem patitur, non que facit? Nempe elisa est, nempe prostrata. Leguntur persecutiones eorum; negare non possunt, quia leguntur etiam subscriptiones eorum. Tenemus eos confitentes, profitentes, gloriantes maiores suos Cecilianum apud Imperatorem grauiter persecutos: tenemus etiam Cecilianum eis persequentibus ab Imperatore damnatum. Non ergo iam clament, segregationem suam ideo esse Ecclesiam ueritatis, quia persecutionem non facit, sed patitur: aut fateantur non eam fuisse Ecclesiam ueritatis, quando a maioribus eorum Cecilianus patiebatur. Si enim continuo boni sunt qui persecutionem patiuntur; bonus erat Cecilianus quando patiebatur. Si autem potest quidem fieri ut et mali persecutionem patiantur, sed boni non possunt esse qui faciunt; non erant boni maiores eorum, quando Cecilianum persequebantur. Porro si fieri potest ut et boni faciant, et mali patiantur; non ideo nos culpandi sumus, nec ideo isti laudandi, quia tale aliquid patiuntur, quale Cecilianum maioribus suis facientibus passum esse gloriantur. Et tamen Cecilianum ab  Imperatore damnatum omnino non constitit: sed in eius absolutione atque purgatione, que iudicii episcopalis et imperialis recitatione constiterat, nil postea probari potuit immutatum. Ita factum est, ut remota Ceciliani damnatione de qua ipsi mentiti sunt, remanserit persecutio quam maiores suos fecisse confessi sunt.

54. Parum fuit ut Cecilianum ab Imperatore damnatum et mentiendo gloriari auderent, et asserendo probare non possent: insuper etiam probauerunt, et nostra in eam rem documenta fortius adiuuerunt, Ceciliani absolutionem mansisse firmissimam, non, sicut mentiti fuerant, Imperatoris posteriore iudicio in contrarium commutato. Nam primo Mileuitane Ecclesie catholicum episcopum Optatum recitandum putauerunt, pollicentes inde se probaturos Cecilianum ab Imperatore damnatum. Que lectio cum magis contra eos recitaretur, nemo risum potuit continere. Qui tamen risus non utique conscriptioni gestorum potuisset adiungi, et omnino latuisset, nisi et ipsum latere non sinerent dicentes, Audiant qui riserunt: hoc sane scriptum est, et subscriptum. Quod enim pro se legi uoluerunt, ambiguum fuit: unde cum rectissime Cognitor iussisset paulo superius recitari, ut inde si possent uerba illa clarescerent; hoc recitatum est quod nolebant, id est, Cecilianum fuisse purgatum; quem prius legendum dederant, non sicut iactabant damnatum, sed Brixie bono pacis retentum. Hic cum dixisset, illis uerbis Optatum damnationem Ceciliani extenuare uoluisse; dictum est eis, ut euidentem Ceciliani damnationem aliunde recitarent, ut ab Optato eam extenuatam posset ostendi, qui apertissime scripserat Cecilianum fuisse purgatum. Hoc cum facere omnino non possent, interiectis atque consummatis omnium morarum superfluis ambagibus, apertissime nos adiuuare ceperunt. Tanquam enim a nobis essent instructi, uel tanquam nobiscum ad innocentiam Ceciliani defendendam declarandamque delecti, cum quereretur ab eis, ut si possent ostenderent quod dicebant, posteriore iudicio Cecilianum ab Imperatore damnatum, cuius Imperatoris litteras legeramus, que illum ostenderant absolutum: protulerunt libellum maiorum suorum ad eumdem Constantinum imperatorem datum, quo apertissime demonstrarent illius iudicio se potius fuisse damnatos. Contigit enim eis apud imperatoriam potestatem, quod inimicis sancti Danielis, qui hoc ab eisdem leonibus passi sunt, quod pati uoluerant innocentem . Hic cum breuiter admonuissemus illum libellum pro nobis contra se potius recitasse, aliud addiderunt, proferentes eiusdem imperatoris litteras ad uerinum uicarium datas, ubi eos grauiter detestatur, et Domini iudicio qui iam in eos ceperat uindicare, dimittens, ignominiosissima indulgentia de exsilio relaxauit. Ita manifestissime constitit, non solum nullam Ceciliani damnationem fuisse postea consecutam, uerum etiam eius absolutionem atque purgationem, et penam illorum detestabili indulgentia fuisse firmatam. Hec tam excellentia documenta,  quod fatendum est, non habebamus in manibus, sed forsitan si alicubi esse audiremus, unde nobis gratis dari non possent, quolibet premio perueniremus, ut nobis scribenda permitterentur. Quantum autem daremus, si uenale proponeretur, ut pro nobis etiam ab ipsis aduersariis legerentur?

CAPUT XXXII.---55. Quid uidetur addi iam posse, ut nos cumulatius adiuuarent? Et tamen addiderunt. Commemorauerunt enim causam Felicis Aptugnensis [1 1Kb] , a quo Cecilianus fuerat ordinatus, cui Felici traditionis crimen intenderant. Absoluto autem Ceciliano cum perficiende instaretur unitati, questionem de isto Felice commouerant, eo modo posse arbitrantes Cecilianum iam purgatum alienis criminibus irretiri. Etiam hec ergo causa Felicis discussa est proconsulari iudicio  ; ubi liquidissime innocentia Felicis apparuit. Sed quoniam quidam Ingentius, qui eidem iudicio aduersum Felicem falsum se fecisse confessus est, nec puniri facile debuit ubi causa episcopi uertebatur, nec facile a proconsule dimitti potuit tanti criminis reus, nisi Imperatore consulto, quo instante illa omnia gerebantur: retulit inde proconsul, et rescripsit Imperator, ut ad eius comitatum idem Ingentius mitteretur, uolens maiores istorum, a quibus quotidie interpellabatur, in presentia confutari; nichil tamen dubitans de purgatione, imo eam uerborum quoque suorum manifestatione confirmans, sicut rescriptum eius ostendit. Hec nos omnia documenta cause Felicis in manibus habebamus, et disposueramus tradere recitanda. In quo ipsi nos preuenerunt, et easdem Imperatoris litteras de Ingentio ad se mittendo priores protulerunt; et recitauerunt, iam fortasse nobis ea non recitaturis, quia sufficere putabamus etiam causam Ceciliani ita peractam esse, ut nichil amplius exigi uideretur. Sed aduersariis nostris id agentibus, ut persecutio quam maiores eorum apud Imperatores nostris maioribus fecerunt, et eorum calumnie superate cumulatius apparerent; quid faceremus, nisi oblata libenter accipere, et gratias Domino in omnibus agere? Constantini ergo litteras ipsi protulerunt, ipsi recitauerunt. Incredibile uidetur esse quod dico, sed gesta testantur: conscripte sunt eorum prosecutiones, tenentur subscriptiones. Ipsi, inquam, recitauerunt, Constantinum scripsisse [2 1Kb] quod Aelianus proconsul in causa Felicis audientiam prebuerit competentem, et quod a crimine traditionis innocentem Felicem fuisse constiterit. Sed Ingentium ad comitatum suum propterea mitti uoluisse, ut his, inquit, qui in presentiarum agunt, et diuturnis diebus interpellare non desinunt, presentibus et coram assistentibus apparere et intimari possit, frustra eos Ceciliano inuidiam comparasse, et aduersus eum uiolenter insurgere uoluisse. Ipsi recitauerunt. Quis nostrum hoc auderet optare, ut quos iniquitas fecerat nostros  accusatores, eos ueritas nostros faceret defensores [1 1Kb] ? Sic et illum Balaam, quem temporibus antiquis ad maledicendum Dei populum conduxit iniquitas, benedicere compulit ueritas .

CAPUT XXXIII.---56. Sicut autem ordo consulum ostendit, quem tunc considerare temporis angustia non sinebat: neque enim presto erant libelli qui consulares uocantur, aut quisquam eos rem tam inanem crederet obiecturos, ut respondere nos uellent, quid misso Ingentio gestum fuerit, uel utrum omnino sit missus Ingentius, cum et innocentiam Felicis proconsularis sententia declarauerit, et eamdem sententiam responsio Imperatoris ab ipsis prolata et recitata firmauerit: et magis utique ipsi protulissent, si quid misso Ingentio pro se gestum fuisse confiderent: sicut ergo consulum ordo declarat, primo Cecilianus episcopali iudicio Melchiadis est absolutus  , deinde non post longum tempus Felicem proconsulari iudicio constitit innocentem, ac sic postea Cecilianus etiam ab Imperatore inter partes cognoscente purgatus est: deinde post quatuor annos aduersarii eius ignominiosa illa indulgentia relaxati sunt. Nam Melchiades iudicauit Constantino ter et Licinio iterum consulibus, sexto nonas octobres. Aelianus proconsul causam Felicis audiuit, uolusiano et Anniano consulibus, quinto decimo calendas martias, id est, post menses ferme quatuor. Constantinus ad Eumalium uicarium de purgatione Ceciliani scripsit  , Sabino et Ruffino consulibus, quarto idus nouembres, id est, post biennium et menses prope, octo. Et idem imperator ad ualerium uicarium [2 1Kb] de illorum exsilio soluto, et eorum furore Deo uindici dimittendo, litteras dedit, Crispo et Constantino iterum consulibus, tertio nonas maias, id est, post quartum annum, et mensem ferme sextum. Unde sine ullis ambagibus liquidissime constat, siue misso ad comitatum Ingentio, siue non misso, nichil postea contra Cecilianum fuisse iudicatum, imo eum iudiciis quoque imperialibus uictorem aduersariorum et persecutorum suorum postea declaratum.

CAPUT XXXIu.---57. Eat nunc pars Donati, toties improbata, toties calumniosa, toties mendax, toties confutata, toties modis omnibus superata atque confusa: adhuc iactet iudicem a nobis fuisse corruptum; quasi uox alia uictis esse consueuerit. Prorsus iudex corrumpendus fuit, ut quod ipsi bene egerant, illius infirmaret auctoritas. Sed nec male illos egisse dixerim: imo uero optime egerunt, qui contra suos errores pro ueritate tanta dixerunt. Nam si causa eorum consideretur, reuera contra ipsos: si autem prosecutiones eorum legantur, magis secundum ipsos iudicauit. An uero in ea causa ille qui medius erat  aduersaretur nobis, in qua illi qui ex aduerso stabant, dixerunt, protulerunt, recitauerunt tanta pro nobis? Quid emere a iudice deberemus, quando ab aduersariis illa non emimus, que iudicem cogerent, etiamsi ab ipsis accepisset pecuniam, pro nobis ferre sententiam? Quanquam si non eum nossemus Deum timentem, et iustitie dilectorem, et ab omnibus huiusmodi sordibus alienum, nos in illum talem suspicionem dirigere deberemus; qui nimia patientia, cum eos uideret premi ueritate, nec eis uideri uellet aduersus, nimium patienter pertulit homines per inania uagantes, et tam multa superflua dicentes, et ad eadem toties conuicta redeuntes; ut gesta tantis uoluminibus onerata pene omnes pigeret euoluere, et quemadmodum acta causa sit legendo cognoscere: quod illi utrum magis inopia ueritatis, an industria calliditatis egerint, nescio. Hinc tamen solum causam tam pessimam utcumque adiuuare potuerunt, quam potius deserere debuerunt. Denique si in illos qui egerunt, intendant ceteri accusationem, eosque potius asserant a nobis fuisse corruptos, ut tot prosecutionibus, uel a se prolatis lectionibus sic adiuuarent causam nostram, sic perimerent suam; nescio quemadmodum se possint defendere, et ab ista suspicione purgare, nisi forte dicant, Si corrupti essemus, causam tam malam, et per nos et per illos conuictam, cito etiam finiremus: nunc uero uel inde credite nos ex animo adfuisse, et aliquid prodesse uoluisse, quod multum loquendo egimus, ne quod actum est facile legeretur, et nos esse uictos cito cognosceretur. Si hoc ab eis non fieret, nec ipsis, nec nobis iurantibus forsitan crederetur, illa que pro nobis contra se, et tam multa dixerunt, et tam multa legerunt, gratis eos nobis omnia prestitisse. Nec tamen ipsis, sed Deo potius hinc agimus gratias. Ut enim illa omnia uel loquendo uel legendo pro causa nostra promerent atque propalarent, ueritas eos torsit, non caritas inuitauit.

CAPUT XXXu.---58. Quapropter, fratres; si tamen non irascimini quia fratres uocamus: illi enim cum hoc a nobis audirent, iniuriam sibi fieri apud acta dixerunt: nec mandato nostro admoniti, ubi hoc ex propheta testimonium positum est, recolere potuerunt Deum precepisse: Dicite, Fratres nostri estis, his qui uos oderunt et qui uos detestantur; ut nomen Domini honorificetur, et appareat illis in iucunditate, ipsi autem erubescant . Ergo iam, fratres, appareat uobis nomen Domini in iucunditate, quod super nos inuocatum est, et cuius utrique Sacramenta portantes, non immerito dicimur fratres: iam pacem amate, consuetudinem calumniosam, et litigiosam [1 1Kb] , iam saltem conuictam confusamque relinquite: nec ipsos oderitis quando ad nos correcti transeunt, sed quando in errore nefario permanentes uos adhuc usque seducunt. Nec sibi ipsi magni uideantur, quod eis honorem in unitate deferimus quem possideant liberandi: hunc enim habentes extra  unitatem magis sunt inde damnandi. Signa quippe militaria perniciosius ab usurpatoribus habentur, quam si omnino non haberentur, nec tamen eis correctis et in castra Imperatoris redactis illa franguntur aut abolentur; sed eos quos antea prodebant atque puniebant, iam ornare incipiunt et munire. Quid adhuc attenditis ad eorum insanas querelas et uana mendacia? Nocte causa finita est, sed ut nox finiretur erroris. Nocte dicta sententia est, sed fulgens lumine ueritatis. Inclusos se tanquam in carcere fuisse conquesti sunt: ibi et nos eramus; aut utrisque facta est iniuria, aut utrisque adhibita diligentia. Sed quomodo dicamus iniuriam, quando in tam spatioso et lucido et refrigeranti loco nos fuisse recolimus? Aut quomodo erat carcer, ubi erat et iudex? Postremo clausos fuisse nos nesciebamus, qui simul intus eramus: ipsi unde sciunt, nisi quia fugere fortasse uoluerunt. Sed quis non uideat quod ista inania et  ridenda potius quam refellenda de tali Cognitore non dicerent, si pro sua causa possent ualidum aliquid inuenire quod dicerent? Scimus quam multi uestrum, et forte omnes aut pene omnes, dicere soleatis, O si in unum locum conuenirent o si aliquando conferrent, atque illis disputantibus ueritas appareret! Ecce factum est, ecce conuicta est falsitas, ecce apparuit ueritas. quid adhuc fugitur unitas? quid adhuc contemnitur caritas? Quid nobis est per hominum nomina diuidi? Qui nos creauit unus est Deus, qui nos redemit unus est Christus, qui nos consociare debet, unus est Spiritus. Iam nomen Domini honoretur, et appareat uobis in iucunditate, ut agnoscatis fratres uestros in ipsius unitate. Iam in prosecutionibus episcoporum uestrorum, qui nos separabat error est uictus: aliquando in cordibus uestris uincatur et diabolus, et gregi suo collecto atque pacato sit propitius qui hoc precipit Christus.





S. AURELII AUGUSTINI HIPPONENSIS EPISCOPI SERMO AD CAESAREENSIS ECCLESIAE PLEBEM EMERITO PRAESENTE HABITUS. [1Kb] [1Kb] 

1. Alacritatem uestre Charitatis quanto gaudio suscipiamus, agnoscitis. Exsultamus enim in Domino Deo nostro, de quo Apostolus ait: Ipse est enim pax nostra, qui fecit utraque unum . Agimus ergo eidem Domino et Saluatori nostro Iesu Christo gratias. Hic prestitit nobis, ut antequam habeamus fratris nostri Emeriti uoluntatem, iam cognouerimus quantum diligit unitatem. Que tamen principia Deus uoluerit ut de ore ipsius audiremus, accipite. Mox ut ingressus est istam ecclesiam, illo loco stans ubi primum cepimus cum eo colloquium, inspirante Domino, qui et cor instruit, et linguam regit, ait nobis: Non possum nolle quod uultis, sed possum uelle quod uolo. uidete quid promiserit, qui se dixit non posse nolle quod uolumus. Si enim non potest nolle quod uolumus, scit quid uelimus. Hoc enim uolumus quod et uos uultis. Hoc omnes uolumus quod uult Dominus. Quid autem uelit Dominus, occultum non est. Legitur enim Testamentum eius, qui nos sibi fecit coheredes: in eo recitatur, Pacem meam do uobis, pacem meam relinquo uobis . Siue ergo cito, siue sero, non potest nolle quod uolumus. Moras autem  aliquas nobis facit secunda sententia, Possum uelle quod uolo. Sic enim dixit: Non possum nolle quod uultis, sed possum uelle quod uolo. Potest uelle quod uult, sed non potest nolle quod uolumus. Illud enim quod se dicit posse, uidemus. Nam uult modo quod uult; ipsum autem quod uult, non uult Deus. Quid enim modo uult? esse in dissensione a catholica Ecclesia, esse adhuc in communione partis Donati, esse adhuc in schismate, esse adhuc inter illos qui dicunt, Ego sum Pauli, ego uero Apollo, ego uero Cephe? Sed hoc non uult Deus, dum increpat Apostolus, Diuisus est Christus ? Potest ergo uelle quod uult, sed ad tempus, sed ad horam, sed ad uerecundie, non ad rationem sapientie potest uelle quod uult. Nam modo hoc est quod uult, et potest uelle quod uult. Sed quia non potest nolle quod uolumus, nolit Deus quod uult [1 1Kb] , et faciat quod uolumus. Non uos ergo permoueat, fratres, aliqua morula, dum quod uult, uult; sed orate ut faciat quod promisit, ut non possit nolle quod uolumus. Et ab omnibus acclamatum est, Aut hic, aut nusquam! Qui corda uestra declarastis uocibus, adiuuate nos et orationibus.  Potens est Dominus qui precipit unitatem, mutare in melius uoluntatem. Quod autem acclamauit Charitas uestra, Aut hic, aut nusquam; uocem in illum uestre Charitatis agnouimus, et amamus. Hoc etiam nos non nunc primum, sed semper cogitamus, semper optamus. Idem est et animus, quod precipue necessarium est, fratris et cepiscopi nostri, episcopi uestri Deuterii. Olim nobis notus est animus eius. Nobiscum preces de hac re Domino fudit, cum concilio, ubi hoc illis qui foris sunt promisimus et obtulimus. Iam de hac re subscriptiones nostre retinentur. Nunquam enim nos ita honorem nostrum fouemus, ut unitati inuideamus. Minores sumus honore [1 1Kb] , cum simus maiores dilectione. Nouimus quemadmodum inuitanda sit infirmitas, ut perficiatur unitas.

2. Nec ideo dicimus hec, fratres, quasi illi qui sub schismate remanserint, aliquam spem habeant ad Dominum. Multi enim disputant parum intelligentes quid loquantur, et dicunt: Si schismatici sunt, si heretici sunt, quare sic illos suscipiunt? Audite, fratres mei. Si eos susciperemus, iam istum susciperemus fratrem nostrum Emeritum, siue bonum, siue malum, tamen fratrem. Quod ideo dico, quia et ipse nouit per prophetam nobis dictum esse, quod illis etiam in Collatione diximus, Dicite, Fratres nostri estis, his qui uos oderunt . Oderunt nos, credimus finiendum esse quod odiunt: tamen et quamdiu odit, frater audit; donec finiatur odium, crit nomen in testimonium. Non ergo sic illos suscipimus ut sunt: absit a nobis; nam heretici sunt, suscipimus autem catholicos: mutantur, suscipiuntur. Sed propter malum quod habent, non in eis possumus persequi bona que agnoscimus. Malum enim dissensionis, schismatis, heresis, malum suum habent: bona uero que in illis agnoscimus, non sunt sua; Domini nostri habent bona, Ecclesie habent bona. Baptismus non est ipsorum, sed Christi. Inuocatio nominis Dei super caput ipsorum quando ordinantur episcopi, inuocatio illa Dei est, non Donati. Non eum suscipio episcopum, si quando est ordinatus, super caput eius Donatus est inuocatus. In errante et deserente milite crimen est desertoris, character autem non est desertoris, sed imperatoris. Sed frater noster non deseruit, ubi adhuc nunquam fuit. Siquidem in illo desertoris error est natus, quando est a desertore signatus. Qui primo schisma fecit, qui se ab Ecclesia catholica separauit, cum his quos secum traxit, desertor fuit: ceteri a desertoribus signati sunt, non tamen signo desertoris, sed signo imperatoris. Non enim desertor characterem suum fixit. Quid est quod dico, desertor characterem suum non fixit? Donatus non baptizauit in nomine Donati. Nam si Donatus quando schisma fecit, in nomine Donati baptizaret, desertoris characterem infigeret: ego quando uocarem ad unitatem, si inuenirem desertoris characterem, exterminarem, delerem, abolerem, abiicerem, non approbarem; respucrem, anathematizarem, damnarem:  nunc uero ipse desertor, characterem fixit imperatoris sui. Deus et Dominus noster iehsu Christus querit desertorem, delet erroris crimen, sed non exterminat suum characterem. Ego quando uenio ad fratrem meum, et colligo errantem fratrem meum, attendo fidem in nomine Patris et Filii et Spiritus sancti. Iste est character imperatoris mei. De isto charactere militibus suis uel potius comitibus suis, ut hunc imprimerent eis quos congregabant castris eius, precepit dicens: Ite, baptizate gentes in nomine Patris et Filii et Spiritus sancti . Istum characterem a Domino dictum omnibus credentibus imprimendum quia nouerat Paulus, expauescit ad eos qui uolebant esse Pauli, et dicit eis: Numquid Paulus pro uobis crucifixus est? Quid uultis esse mei, et non magis Domini mei? Quid uultis esse mei, et non potius cuius ego sum? Agnoscite, aduertite characterem uestrum. Numquid in nomine Pauli baptizati estis ? Sic ergo eos colligimus, ut non sibi blandiantur illi quos non colligimus. Et ipsi colligantur, non inflentur: ueniant, suscipiantur. Non in eis odimus quod Dei est: non odimus et ipsos, quia Dei sunt. Et quod habent Dei est; et Dei sunt, quia homines sunt, et omnis homo creatura Dei est. Dei est quod habent nomen Patris et Filii et Spiritus sancti: Baptismus Trinitatis, Dei est: Dei est Euangelium quod habent, Dei est fides quam habent.

3. Et quid non habent, ait mihi aliquis, qui hec habent? Tu dicis, Habent Baptismum Christi, Dico. Tu dicis, Habent fidem Christi. Dico. Si ergo hec habent, quid non habent? Quid est Baptismus? Sacramentum. Audi Apostolum, Si sciero omnia sacramenta. Multum est scire omnia Dei sacramenta. Quantacumque sciamus sacramenta, quis nouit Dei omnia sacramenta? Quid ait Apostolus? Si sciero omnia sacramenta, si habeam omnem prophetiam. Adde adhuc, et omnem scientiam. Sed de fide dixeras. Audi adhuc, Si habeam omnem fidem. Difficile est habere omnem fidem, quomodo difficile est nosse omnia sacramenta. Et quid est quod dicit, omnem? Ita ut montes transferam; caritatem autem non habeam, nichil sum . Intendite, fratres; intendite, obsecro uos, Apostoli uocem, et uidete quare cum tantis laboribus et periculis fratres nostros queramus. Charitas eos querit de cordibus nostris. Propter fratres meos et propinquos meos, dicit Psalmus, loquebar pacem de te , ad sanctam Ierusalem loquens. uidete ergo, fratres mei, quid dixit Apostolus: Si habuero omnia sacramenta, omnem scientiam, prophetiam, fidem. Qualem fidem? Ita ut montes transferam; caritatem autem non habeam, nichil sum. Non dixit, Illa omnia nichil sunt; sed, si caritatem non habeam, nichil sum. Quis enim demens diceret, Nihil sunt Dei sacramenta? Quis demens diceret, Nihil est prophetia, nichil scientia, nichil fides? Non illa nichil sunt; sed cum illa magna sint, ego magna habens, si caritatem non habeam, nichil sum. Magna illa sunt, et magna habeo, et nichil sum si caritatem non habeo, per quam mihi prosunt que magna sunt. Si enim non  habeo caritatem, illa inesse possunt, prodesse non possunt.

4. Attende ergo, frater; attende, obsecro te. Dicis mihi, Quid me queris? Respondeo, Quia frater meus es. Respondes mihi et dicis, Si perii, quid me queris? Et ego respondeo, Si non perisses, non quererem. Quid me queris, dicis mihi? si perii, quid me queris? Cum ego respondeam, Quero quia peristi. Et quare quero? quo fructu quero? Ut aliquando dicatur mihi, Frater tuus mortuus erat, et reuixit; perierat et inuentus est . Respondes et dicis mihi, Sed habeo Sacramentum. Habes, agnosco: propter hoc te quero. Magnam causam addidisti, quare te diligentius queram. Ouis est enim de grege Domini mei, cum signo errasti: ideo quero magis, quia ipsum signum habes. Quare unam Ecclesiam non possidemus? Unum signum habemus, quare in uno ouili non sumus? Ideo te quero, ut hoc Sacramentum sit tibi in salutis adiutorium, non in damnationis testimonium. Nescis quia desertor de charactere damnatur, de quo militans honoratur? Ideo te quero, ut non pereas cum signo. Salutis enim signum est, si habeas salutem, si habeas caritatem. Hoc enim signum salutis extra tibi inesse potest, prodesse non potest. ueni, ut prosit tibi quod habebas: non ut accipias quod habebas: sed ut prodesse tibi incipiat quod habebas, et accipias quod non habebas. Habebas enim signum pacis, ipsam pacem non habebas. In domo illa, id est, in te discordia habitabat, et in limine titulos pacis figebat. Agnosco titulos, sed quero habitantem. Lego titulum pacis, Baptismum in nomine Patris et Filii et Spiritus sancti. Titulus pacis est, lego: quis habitat quero, fratrem meum attendo, titulum pacis agnosco. Ipsum et ego habeo: intrare uolo. Quid est, intrare uolo? Fratrem me accipe, ut simul oremus Patrem. Non tecum oro. Tituli pacis sunt, et mihi discordia contradicit? Plane laborabo, adiuuante Domino, eiicere discordiam male possidentem, et introducere pacem tanquam legitimum possessorem. Cum ergo discordiam excludo, pacem introduco, titulos pacis quare depono? Dico plane Domino meo: O Christe, qui es pax nostra, qui fecisti utraque unum , fac nos unum, ut recte cantemus, Ecce quam bonum et quam iucundum, habitare fratres in unum  Introduc concordiam, pelle discordiam: introduc te ipsum in titulos tuos. Tu mane: non alter possideat, et de tuis titulis fallat. Tu muta istum contradictorem, qui una hora in cruce mutasti latronem .

5. Et certe uideamus quid habes. Habeo, inquit, Sacramentum, habeo Baptismum. Si dicam tibi, Proba: ostendis mihi quid acceperis, dicis quid confessus fueris, dicis quid teneas. Agnosco, non muto, non exsufflo. Absit ut cum quero salutem desertoris, faciam iniuriam imperatori. Ergo probasti mihi quod habeas Sacramentum, exponendo Sacramentum [1 1Kb] .  Probasti mihi te habere fidem: proba mihi quod habeas caritatem; tene unitatem. Nolo mihi dicas, Habeo caritatem: proba. Unum Patrem habemus, simul oremus. Quid tu dicis, quando oras, rogo te? Pater noster, qui es in celis . Deo gratias. Secundum magisterium Domini nostri addidisti, qui es in celis. Singulos enim patres habebamus in terris, unum inuenimus simul in celis. Pater noster, qui es in celis: ipsum inuocas Patrem. Pater noster unam coniugem uoluit habere: qui ergo adoramus unum Patrem, quare non agnoscimus unam matrem? Si natum te dicis de alia, et de sinu alieno ipsa te peperit  . Quod dixi, non omnes intelligere potuistis. Nouimus per legitimas coniuges factum esse, ut etiam qui non de legitimis coniugibus nascerentur, in eadem hereditate sociarentur: hoc uoluntas coniugis fecit. Nam Ismel exheredatus est. Ipsum Sara pepererat, etsi de utero alieno. Sara pepererat utero alieno, uoto suo. Ipsa enim dixit, uolo enim de ista mihi filios facias. Et ideo fecit Abraham . Uxor enim non habet potestatem corporis sui, sed uir: similiter, uir non habet potestatem corporis sui, sed mulier . Nam filius esset, si noa superbisset. Superbus est exheredatus Ismel. Erexit enim ancilla ceruicem, ut diceret, Eiice ancillam et filium eius; non enim heres erit filius ancille cum filio meo Isaac ? Nam uis nosse quid ualeat pax, quid ualeat concordia, quid ualeat humilitas, et quid impediat superbia? Ismelem exheredauit, filios autem ancillarum de Iacob, quia et illi ut nascerentur coniugia iusta uoluerunt: filios ergo ancillarum de Iacob, nouimus in unam hereditatem aduocatos. Simul numerati sunt omnes patriarche duodecim, nullum ab altero uteri diuersitas separauit, quia omnes caritas sociauit. Quid interest ergo ubi Baptismum acceperis? Baptismus meus est, dicit tibi Sara: Baptismus meus est, dicit tibi Rachel. Noli superbire, ueni ad hereditatem: maxime quia ipsa hereditas non est illa terra que data est filiis Iacob. Filiis Isrel data est terra: quanto a pluribus possidebatur, tanto plus angustabatur. Hereditas nostra pax uocatur. Testamentum lego: Pacem meam do uobis, pacem meam relinquo uobis . Simul teneamus quod diuidi non potest. Non eam angustat numerosus possessor, quanticumque uenerint; sicut promissum est, Sic erit semen tuum tanquam stelle celi, et sicut arena que est ad labium maris, In semine tuo benedicentur omnes gentes . Et uidi, inquit in Apocalypsi, multos in stolis albis, et habentes palmas, quos numerare nemo potest, uenientes ex omnibus gentibus . ueniant, pacem teneant; angusta non sit [1 1Kb] nostra possessio Angustias non facit, nisi sola dissensio. Ecce, fratres mei, ut angustias adhuc patiamur, dissensio facit fratris nostri: consentiat in pace, et facta est latitudo.

6. Sed quid faciamus, nisi fraternam infirmitatem feramus, et non deficiamus? Sudor iste meus credimus  quod erit fructuosus. Dominus Deus noster qui uoluit ut ueniremus ad uos, qui iussit ut eum quereremus, qui fecit ut eum interim facie tenus inueniremus, adiutos orationibus uestris faciet nos inuenire cor eius, letari de concordia eius, gratias agere Deo de salute eius, quam non potest habere nisi in Ecclesia catholica. Extra Ecclesiam catholicam totum potest preter salutem. Potest habere honorem, potest habere Sacramentum, potest cantare Alleluia, potest respondere Amen, potest Euangelium tenere, potest in nomine Patris et Filii et Spiritus sancti fidem et habere et predicare: sed nusquam nisi in Ecclesia catholica salutem poterit inuenire. Transeunt enim omnia ista, fratres mei. Modo putat quia magnus erit apud suos, si non consenserit, et dictus fuerit martyr partis Donati. Absit, tollatur in nomine Domini de corde eius iste typhus. Nouit et ipse, legit et ipse: Si tradidero corpus meum ut ardeam, caritatem autem non habeam, nichil mihi prodest . Ego non dico, Si aliquas iniurias quasi iactet se passum esse pro parte Donati, aut aliqua damna terrena, nichil ei prodest. Ego plus dico, Si patiatur foris inimicum Christi, non Catholicum fratrem suum querentem salutem eius, sed inimicum Christi si foris patiatur, et dicat ei foras ab Ecclesia Christi inimicus Christi, Pone thus idolis, adora deos meos; et non adorans occidatur ab inimico Christi: sanguinem fundere potest, coronam accipere non potest.

7. Ipsi nouerunt, quando in Collatione nostra fuerunt, quam Carthagine habuimus, quomodo confessi sunt, quia parentes eorum fecerunt persecutionem Ceciliano episcopo. Tunc a Catholica [1 1Kb] discordantes, schisma fecerunt: persecuti sunt illum parentes ipsorum, id est, primi qui fecerunt partem Donati, persecuti sunt Cecilianum, perduxerunt illum persequendo usque ad iudicium Imperatoris. Miserunt crimina ipsius Imperatori, que uera non existebant. Iussit audiri causam Imperator. Audita est apud episcopos, falsa illa crimina inuenta sunt, absolutus est Cecilianus. Nec illi a persequendo destiterunt, sed Imperatorem sepe interpellarunt, ubi postea iudicem cause constituerunt. Et ipse inter partes audiuit et cognouit. Cognouit Imperator, innocentem Cecilianum iudicauit. Et cum hoc obiiceremus, contenderunt nobiscum et dixerunt, quia Cecilianum damnarit Imperator in exsilium: quod falsum est. Sed tamen uidete quid dixerunt: Quia persequentibus maioribus suis adductus est ad Imperatorem Cecilianus, et missus in exsilium. Gesta legimus, prosecutiones ipsius sunt, manus ipsius tenetur [2 1Kb] subscribentis uerbis suis; intendite, obsecro uos, diiudicate modo causam nostram. Certe persecuti sunt maiores sui Cecilianum, certe ad Imperatorem perduxerunt, certe ut damnaretur fecerunt. Nolo dicere quia non est damnatus:  nolo dicere quia innocens est pronuntiatus. Sed hoc sit quod dicant. Quando eum persequebantur, quando damnari fecerunt, tunc quid erat Cecilianus? Quando persecutionem patiebatur a maioribus istorum, quid erat? Dicatur mihi, quid erat? Christianus erat? catholicus erat? aut quid erat? Non dicunt, Non erat catholicus; sed, criminosus. Possunt ergo pati persecutionem a sanctis homines criminosi. Prorsus hoc accipiamus: criminosus erat Cecilianus, qui persecutionem patiebatur. Sic enim non dico, Mentiebantur; sed fallebantur: ut et nos illis consentiamus, criminosus erat. Qui faciebant, quid erant? Quod uis elige: si iniqui erant; desere iniquos, ueni ad nos. Si autem sancti erant; potest ergo fieri ut sancti persequantur iniustum. Noli nobis irasci, si persequimur: noli dicere, Iniusti estis qui persequimini. Iam enim ostendistis quia fieri potest ut et iusti persequantur iniustum. Fieri potest, aut non potest? Unum de duobus dicatur mihi. Si fieri non potest: quare uestri persecuti sunt Cecilianum? Si autem fieri potest: quid miraris? Quid laudas penam, et non ostendis causam? Beati, ait Dominus, qui persecutionem patiuntur. Adde, propter iustitiam , et separasti latrones, separasti maleficos, separasti adulteros, separasti impios, separasti sacrilegos, separasti hereticos. Tales persecutionem patiuntur, sed non propter iustitiam.

8. Et tamen qualem persecutionem patitur frater noster, qui adductus est ad nos? Ipsa est persecutio gloriosior: de illa prorsus profiteor. Reprehendat qui uult, talem persecutionem profiteor. Psalmum lego: Detrahentem proximo suo occulte, hunc persequebar . Si recte persequor occulte proximo detrahentem, non rectius persequor Dei Ecclesiam publice blasphemantem, quando dicit, Non est ipsa: quando dicit, Nostra est que in parte est: quando dicit, Illa meretrix est? Ergo blasphemantem Ecclesiam non persequar? Persequar plane, quia membrum sum Ecclesie: persequar plane, quia filius sum Ecclesie. Ipsius uoce Ecclesie utor, ipsa Ecclesia per me dicit in Psalmo, Persequar inimicos meos, et comprehendam illos, et non conuertar donec deficiant . Deficiant in malo, proficiant in bonum. Fratres, ne putetis aliquid nouum factum esse fratri nostro. Pars Donati quando preualebat Constantine, laicum nostrum catechumenum natum de parentibus catholicis, Petilianum tenuit [1 1Kb] , uim fecit nolenti, scrutatus est fugientem, inuenit latentem, extraxit pauentem, baptizauit trementem, ordinauit nolentem. Ecce qualem uiolentiam fecit in nostro. Rapuit illa ad mortem, nos non trahimus ad salutem?

9. Hec locutus sum Charitati uestre, propter illud  quod dixistis, Aut hic, aut nusquam. Hoc enim et nos uolumus, ut hic, hic; sed in unitate, in pace: hic, hic; sed in caritatis societate. Tunc bene hic. Nam melius nusquam quam hic. Sed prestet Dominus, ut hic potius quam nusquam. Si non hic, absit ut non alibi, absit: hic, aut alibi. Audistis, audiuit. Quid in eius animo Deus egerit, ipse nouit. Nos enim aurem forinsecus percutimus; ille nouit intus loqui, ille intus predicat pacem, nec cessat predicare si audiatur.  Aderit misericordia eius, adiuuantibus orationibus uestris, ut sit fructuosus labor noster. Tamen si hodie communicare noluerit, quamuis fatigari non debeamus, sed instare quantum possumus, debeamus; nec sic tamen fatigari debemus. Differri possumus, auferre instantiam nostram nec possumus, nec debemus. Aderit ille qui huc illum ad nos perduxit, ut nos faciat cum illo in unitate uobiscum et in sua pace gaudere. [1Kb]





[1Kb] S. AURELII AUGUSTINI HIPPONENSIS EPISCOPI DE GESTIS CUM EMERITO CAESAREENSI DONATISTARUM EPISCOPO LIBER UNUS. 

1. Gloriosissimis imperatoribus, Honorio duodecimum, et Theodosio octauum consulibus  , duodecimo calendas octobris, Cesaree in ecclesia Maiori, cum Deuterius episcopus metropolitanus Cesareensis, una cum Alypio Thagastensi, Augustino Hipponensi, Possidio Calamensi, Rustico Cartenitano, Palladio Tigabitano, et ceteris episcopis, in exedram processissent, presentibus presbyteris et diaconibus, et uniuerso clero, ac frequentissima plebe, adesset etiam Emeritus partis Donati episcopus; Augustinus episcopus Ecclesie catholice dixit: Fratres karissimi, qui ab initio Catholici fuistis, et quicumque ad Catholicam ex Donatistarum errore uenistis, et pacem huius sancte Ecclesie catholice cognouistis, et ueraci corde tenuistis, et qui adhuc forte de catholice unitatis ueritate dubitatis, audite nos sollicitos pura dilectione pro uobis. Quando uenit ad hanc ciuitatem die nudiustertiana frater noster Emeritus Donatistarum adhuc episcopus, perlatum est ad nos subito eum esse presentem. Et quoniam caritate, quam Deus uidet, desiderabamus eius presentiam; ad eum uidendum continuo conuolauimus: inuenimus eum stantem in platea. Facta inuicem salutatione, admonuimus, quod durum esset ac turpe eum in platea remanere, ut ad ecclesiam nobiscum ueniret. At ille nobis sine ulla recusatione consensit: ubi nos putauimus eum ita communionem catholicam non recusaturum, quemadmodum uel spontaneum obtulit aduentum,  uel ad ecclesiam uenire minime dubitauit. Illo autem in peruersitate heretica, quamuis intra ecclesiam catholicam, diutius remorante, allocutus sum Dilectionem uestram, sicut meminisse dignamini. Multa dixi que audistis, et que sine dubio quantum potestis etiam meministis: multa de pace, multa de caritate, multa de sancte Ecclesie catholice, quam Deus promisit et prestitit, unitate. In quo meo sermone et uos alloquebar et illum exhortabar; et quantum in me poterant uiscera caritatis, omnes in periculo anime sue constitutos in illo meo sermone parturiebam, et parere Domino cupiebam. Hoc enim et beatus Paulus apostolus dixit quibusdam: Filioli mei, quos iterum parturio, donec Christus formetur in uobis . Sed etiam post sermonem nostrum cum adhuc in illa sua perduraret pertinacia, nec sic desperandum putauimus: sed nec de quoquam, quamdiu uiuit in hoc corpore, homine desperandum putamus. Neque enim sic dixi, nudiustertius me non desperasse, ut hodie audeam desperare.

2. Sed ad hunc articulum causa perducta est, ut quoniam uenit, et quantum cognouimus, sponte uenit, non sit huic Ecclesie infructuosus eius aduentus. Aut enim, quod magis optamus et cupimus, etiam de illius salute uobiscum in catholica pace gaudebimus: aut si, quod abominamur et detestamur, ipse in illa pertinacia perdurauerit, debetis uos eius presentia melius nosse quid intersit inter catholicam pacem et hereticam dissensionem. Partis enim Donati  episcopus est, sed Donatistis [1 1Kb] huius ciuitatis ordinatus. Quos Donatistas in nomine Christi in gremium catholicum iam magna ex parte suscepimus, ita ut pene omnes communioni catholice sociatos esse gaudeamus. Sed quoniam et qui iam communicauerunt, non quidem uniuersi, sed quidam uidentur de ipsa, ut paulo ante dixi, catholica ueritate dubitare; quidam uero non saltem dubitant, sed adhuc corde positi in parte Donati, presentiam nobis exhibent corporalem, siue uiri, siue femine, carne intus, spiritu foris: bonum esse estimamus episcopum ipsorum interrogare, ut si habet aliquid quod pro ipsa parte adhuc dicat, post factam apud Carthaginem omnibus notam Collationem; si habet aliquid quod adhuc dicat, dicat sine preiudicio partis Donati, quod tamen prodesse existimet uobis, in quorum ciuitate pro uestra in Christo salute se existimat ordinatum: et nos respondebimus sine preiudicio Catholice; quoniam modo nullus partes defensionis imposuit: quod tamen, sicut estimamus et uolumus, prodesse uobis possit presentibus contra presentem: ut si seductus est, non seducat; si autem nos seducebamus, ipso presente qui foris fortasse multa iactitat, arguamur, refellamur; conuincamur, doceamur. Hoc propterea dixi, ne ideo loqui nolit, quia potest dicere, Nullas mihi modo pars mea partes defensionis imposuit. Non enim post ipsam Collationem non loquebatur, aut post illam Collationem non ad istam ciuitatem uenit, aut de ista prouincia aliquando discessit, aut credimus eum omnino post illam Collationem nulli homini uerbum pro parte Donati fecisse. Noui que uobis dicebantur: uos alloquor, qui ex ipsa parte uenistis; noui quid dicebatur uobis, nos Cognitoris emisse sententiam. Noui dictum esse uobis, quod ille fuerit communionis nostre, et propterea istos loqui omnia que uellent, minime permisit; et eos potestate potius oppressit quam ueritate [2 1Kb] ; quod loquebantur non accepit. Ista omnia iactata sunt post Collationem, siue ab ipso, siue ab hominibus communionis illius. Quid interest a quo uos perturbemini, quos uolumus in catholica pace esse tranquillos? Si absens esset, dicerem de illo uobis: Qui autem conturbat uos, portabit iudicium, quicumque est ille . Hec enim que dixi, beati Pauli uerba sunt aduersus absentes, a quibus simplices turbabantur. Nunc autem presens est: modo nobis dignetur dicere quare aduenerit.

3. Frater Emerite, presens es: Collationibus interfuisti [3 1Kb] ; si uictus es, quare uenisti? Si autem te uictum esse non putas, loquere unde tibi uictor esse uidearis? Tunc enim uictus es, si ueritate uictus es. Si autem uideris uictus potestate, et uicisti ueritate; non est hic potestas, qua uictus uideris: audiant  ciues tui  , unde te uictorem presumis esse. At si nosti aduersus te uictricem fuisse ueritatem, quid adhuc respuis unitatem? Emeritus episcopus partis Donati dixit: Gesta indicant, si uictus sum, aut uici: si ueritate uictus sum, aut potestate oppressus sum. Augustinus episcopus Ecclesie catholice dixit: Quare ergo uenisti? Emeritus episcopus partis Donati dixit: Ut hoc dicerem, quod requiris. Augustinus episcopus Ecclesie catholice dixit: Requiro quare ueneris; hoc non quererem, si non uenisses. Emeritus episcopus partis Donati dixit notario qui excipiebat: Fac.

4. Cumque reticeret, Augustinus episcopus Ecclesie catholice dixit: Si ergo sub ueritate tacuisti, non sine causa uenisti, nisi quia istos decipere uoluisti. Cumque diu reticeret, Augustinus episcopus Ecclesie catholice dixit: uidetis, fratres, diu tacentem; moneo ut optetis resipiscentem, obsecro ne sequamini pereuntem. uerumtamen quoniam gesta Collationis nostre commemorauit, ubi apparere posse dixit, utrum ueritate sit uictus, an potestate oppressus: multa sunt quidem, ubi superfluis et moratoriis prosecutionibus gesta cumularunt, nichil aliud magnis uiribus agentes, nisi ut nichil ageretur: sed Domino presidente, et causam suam agente, uentum est quo noluerunt. Dicta causa atque definita est. Sed si omnia gesta uobis legere uelimus: quanquam presentibus uobis fratrem et cepiscopum meum Deuterium obstringo, ut quemadmodum fit apud Carthaginem; apud Thagastem, apud Constantinam, apud Hipponem, apud omnes diligentes Ecclesias, sic etiam deinceps facere non pigrescat; ut annis omnibus per ieiuniorum dies, id est, Quadragesima ante Pascha, quando uobis maxime ieiunantibus plus uacat audire, eadem gesta Collationis per annos singulos, uniuersa a capite in finem ex ordine recitentur: tamen ut dicere ceperam, quia non omnia uobis modo legere possumus, dignamini prius audire ante Collationem quas litteras dederimus ad Cognitorem, ubi promisimus, uel quemadmodum suscipi uellemus, si uicti fuissemus, uel quemadmodum eos susciperemus, si uinceremus, ut uideretur non in contentione, sed in humilitate esse uictoria.

5. Alypius episcopus Ecclesie catholice epistolam recitauit: Honorabili ac dilectissimo filio, uiro clarissimo et spectabili, tribuno et notario Marcellino, Aurelius, Siluanus, et uniuersi episcopi catholici. Edicto Spectabilitatis tue, quo nostre Collationis tranquillitati quietique seruande, et ueritati manifestande ac muniende consultum est, in omnibus nos consentire, sicut admonere dignatus es, per has litteras intimamus  . Illo etiam, ueritate confisi, nos uinculo conditionis obstringimus, ut si nobis hi cum quibus agimus demonstrare potuerint, cum secundum Dei promissa populi christiani usquequaque crescendo iam magnam partem orbis impleuissent,  et in ceteram dilatarentur implendam, subito Ecclesiam Christi nescio quorum, quos isti accusant, peccatorum perisse contagione, et in sola remansisse parte Donati: si hoc, ut dictum est, demonstrare potuerint, nullos apud eos honores episcopatus requiremus, sed eorum sequemur pro sola eterna salute consilium, quibus tanti gratiam beneficii pro cognita ueritate debebimus. Si autem nos potius ualuerimus ostendere Ecclesiam Christi omnium, non solum Africanarum, uerum etiam transmarinarum prouinciarum, multarumque gentium spatia feracissima populorum copia iam tenentem, et sicut scriptum est, toto mundo fructificantem atque crescentem, nullorum hominum sibi commixtorum peccatis perire potuisse: si denique ipsorum, quos tunc accusare uoluerunt potius, quam conuincere ualuerunt, questionem definitam [1 1Kb] , quamuis non in eis Ecclesie causa consistat, et Cecilianum innocentem, illos autem uiolentos et calumniosos esse iudicatos ab eo imperatore, ad cuius examen criminationes suas ultro accusando miserunt: postremo, si quidquid de peccatis quorumlibet hominum dixerint, uel humanis documentis, uel diuinis probauerimus, aut eorum innocentiam falsis criminibus appetitam, aut Christi Ecclesiam, cuius communioni coheremus, nullis eorum delictis esse destructam; sic eius nobiscum teneant unitatem, ut non solum uiam salutis inueniant, sed nec honorem epicopatus amittant. Neque enim in eis diuine Sacramenta ueritatis, sed commenta humani detestamur erroris: quibus sublatis, fraternum pectus complectemur christiana nobis caritate coniunctum, quod nunc dolemus dissensione diabolica separatum. Poterit quippe unusquisque nostrum honoris sibi socio copulato uicissim sedere eminentius, sicut peregrino episcopo iuxta considente collega. Hoc cum alternis basilicis utrinque conceditur, utroque alterum cum honore mutuo preueniente [2 1Kb] : quia ubi preceptio caritatis dilatauerit corda, possessio pacis non fit angusta: ut uno eorum defuncto, deinceps iam singulis singuli pristino more succedant. Nec nouum aliquid fiet: nam hoc ex ipsius separationis exordio, in eis qui damnato nefarie discissionis errore unitatis dulcedinem uel sero sapuerunt, catholica dilectio custodiuit. Aut si forte populi christiani singulis delectantur episcopis, et duorum consortium inusitata rerum facie tolerare non possunt, utrique de medio discedamus; et ecclesiis singulis, damnata schismatis causa, in unitate pacifica constitutis, ab his qui singuli in ecclesiis singulis inuenientur unitate facta per loca necessaria singuli constituantur episcopi  .

6. Et cum legeret, Augustinus episcopus dixit: Dicam Charitati uestre, et commemorem rem dulcissimam et suauissimam, quam Domino adiuuante sumus experti. Cum ante ipsam Collationem inter nos aliqui fratres de hac re colloqueremur, quia pro pace Christi episcopi debent esse, aut debent non esse; quod uobis fatendum est, circumspicientes omnes  fratres et cepiscopos nostros, non facile nobis occurrebant qui hoc uellent suscipere, et de hac humilitate Domino sacrificare. Dicebamus, ut fieri solet, Ille potest, ille non potest; ille consentit hoc, ille non tolerat; loquentes magis pro suspicionibus nostris, qui corda illorum uidere minime poteramus. Quando autem uentum est ut hoc palam fieret, in concilio uniuersorum tam frequenti pene trecentorum episcoporum, sic placuit omnibus, sic exarserunt omnes, ut parati essent episcopatum pro Christi unitate deponere, et non perdere, sed Deo tutius commendare. Duo ibi uix inuenti sunt, quibus displiceret: unus annosus senex, qui hoc etiam dicere liberius ausus est, aliter uoluntatem suam tacito uultu significauit. Sed posteaquam illum senem liberius hoc dicentem, obruit omnium fraterna correptio, illo mutante sententiam, uultum etiam ille mutauit. Audite ergo quibus modis etiam ipsa exhortatio facta est, propter illum qui ait: Qui se humiliat, exaltabitur .

7. Item legit: Quid enim dubitemus Redemptori nostro sacrificium istius humilitatis offerre? An uero ille de celis in humana membra descendit, ut membra eius essemus; et nos, ne ipsa eius membra crudeli diuisione lanientur, de cathedris descendere formidamus? Propter nos nichil sufficientius, quam christiani fideles et obedientes sumus: hoc ergo semper simus. Episcopi autem propter christianos populos ordinamur: quod ergo christianis populis ad christianam pacem prodest, hoc de nostro episcopatu faciamus. Augustinus episcopus dixit: Propter nos hoc debemus esse quod uos. Quid debes esse tu, cuicumque loquor uestrum? Christianus, fidelis, obediens: hoc tu propter te, hoc et ego propter me. Ergo quod tu propter te, et ego propter me, semper esse debemus. Quod autem sum propter te, sim, si tibi prodest: non sim, si tibi obest. Ecce quod dictum est: attendite. Item legit: Si serui utiles sumus, cur Domini eternis lucris pro nostris temporalibus sublimitatibus inuidemus? Episcopalis dignitas fructuosior nobis erit, si gregem Christi deposita magis collegerit, quam retenta disperserit. Cumque recitaret, Augustinus episcopus dixit: Fratres mei, si Dominum cogitamus, locus iste altior, specula uinitoris est, non fastigium superbientis. Si cum uolo retinere episcopatum meum, dispergo gregem Christi, quomodo est damnum gregis, honor pastoris? Item legit: Nam qua fronte in futuro seculo promissum a Christo sperabimus honorem, si christianam in hoc seculo noster honor impedit unitatem? Hec propterea Prestantie tue scribenda curauimus, et ut per te innotescant omnibus postulamus; ut in adiutorio Domini Dei nostri, quo admonente ista promittimus, et quo adiuuante nos implere posse confidimus, etiam ante Collationem, si fieri potest, corda hominum uel infirma, uel dura, pia caritas aut sanet, aut edomet; ac sic iam pacificis mentibus non resistamus manifestissime ueritati, et disputationem nostram uel precedamus concordia, uel sequamur. Neque enim desperare debemus, si recolunt esse pacificos beatos, quoniam ipsi filii Dei uocabuntur , multo dignius et facilius eos uelle ut pars Donati uniuerso  orbi christiano reconcilietur, quam uniuersus orbis christianus a parte Donati rebaptizetur: cum presertim de Maximiani sacrilego et damnato schismate uenientes, quos etiam terrenarum potestatum iussionibus insectando emendare curarunt, tanta diligentia quesierunt, ut nec Baptismum ab eis datum rescindere auderent, et quosdam eorum damnatos sine ulla honoris diminutione susciperent, quosdam uero in illius discissionis societate impollutos esse censerent. Quorum inter se concordie non inuidemus: sed eos oportet aduertere quam pie ramum a se fractum tanto studio radix catholica inquirit, si ramus ipse similiter a se paruum fragmen incisum sic colligere laborauit. Et alia manu. Optamus te, fili, in Domino bene ualere.

8. Quo recitato Agustinus episcopus dixit: Audite, qui nescitis; audite, obsecro uos. Deo gratias, quia ipso presente loquor. Causam istam Maximianistarum, quam uolo modo uobis exponere, ubi omnium calumniarum suarum tanquam malarum mercium nauem fregerunt: causam ergo istam Maximianistarum cum toties obiecissemus in nostra Collatione, nichil aduersus eam dicere potuerunt; id est, aduersus obiectionem nostram toties insertam, toties repetitam toties eorum frontibus illisam, nichil omnino respondere potuerunt, quia quod responderent non inuenerunt. Audite ergo illam diligenter. Ecce hic est, audit me: si mentior, redarguat, probare me compellat. Gesta quidem ipsa hic non sunt, sed ibi sit causa. Feramus quaslibet dilationes, ut ad documenta necessaria ueniamus, si probauero quod dico. Si tamen inde dubitat, aut, quod absit, dubitare se fingit, quod pace eius dixerim, non communicet, si non probauero. Si autem scit iam me uerum dicere, et nouit propterea respondere noluisse, quia quod responderet non potuit inuenire; rogo uos ut ipsi iudicetis, quid sit tolerabilius in honore suo suscipere a se damnatum, an fratrem agnoscere non aliquando a se conuictum. Intendite, obsecro, audite narrationem.

9. Maximianus quidam diaconus fuit Carthaginensis, in parte Donati; siue merito superbie sue, siue, ut ipsi putant, merito iustitie sue, offendit episcopum suum, id est, Primianum Carthaginensem; siue inique, si superbus meliorem; siue iuste, si probus improbiorem. Excommunicatus est a Primiano, perrexit ad episcopos uicinos, concitauit inuidiam Primiano, accusauit eum apud illos. uentum est ad Carthaginem: uoluerunt qui uenerunt multi episcopi Donatiste, ad se uenire Primianum; sicut uoluerunt maiores istorum ad se uenire Cecilianum. Factione cognita, noluit ad istos uenire Primianus; sicut ad illos noluit uenire Cecilianus. Damnatus est ab istis absens Primianus; sicut ab illis damnatus est absens Cecilianus. Qualem imaginem rerum uoluit Deus ante oculos nostros recenti tempore ponere, quoniam nimis antiqua iam delebat obliuio. Damnatus est absens. Ab aliis episcopis partis Donati Primianus communioni est restitutus; imo quia eum non deposuerunt, in sua sede firmatus est. Damnati sunt Maximianiste; sicut a peregrinis episcopis et transmarinis  absoluto Ceciliano meruit damnari Donatus. Damnatus est Maximianus cum duodecim ordinatoribus suis. Factio quidem ipsa plurimos continebat, centum erant fortassis episcopi. Sed ne maior precisio fieret, isti uoluerunt paucis deiectis, multis imponere disciplinam. Damnarunt solos qui adfuerunt ordinationi Maximiani, quando contra episcopum suum illicite est eleuatus episcopus. Ceteri in ipsa factione constituti, si redire ad Ecclesiam uellent, in suis permitterentur honoribus. uerbis quidem suis ostendebant eos foris esse ab Ecclesia: quem enim hortaris ut intret, foris est. Constituto ergo die, intra quem diem si redirent, eis nichil obessent que aduersus Primianum dicebantur, decreto Bagaiensi firmarunt. Damnatus est Maximianus cum duodecim. Cepit agi, ut damnati de basilicis pellerentur. Interpellantur iudices, interpellantur proconsules, in iudicium allegatur episcopale Bagaiense concilium: dicuntur heretici, demonstrantur damnati, impetrantur iussiones, auxilia congregantur, uenitur ad eiiciendos de basilicis homines damnatos, et in sua pertinacia constitutos. Illis condemnatis, populi qui fauebant restiterunt: ubi non potuerunt, uicti sunt; in locum eorum qui uicti sunt et expulsi, alii ordinati sunt. Ex quibus duos nouimus, ut de ceteris taceamus, unum Felicianum, alterum Pretextatum Assuritanum. Quos post annos duos aut tres, per Optatum Gildonianum post multas illis illatas persecutiones iudiciariis prosecutionibus et tota acrimonia potestatum in suis honoribus susceperunt. Post damnationem suam, post eiectionem, post persecutiones susceperunt illos in honoribus suis, adiunxerunt sibi socios atque collegas. Nam in loco unius ipsorum Pretextati Assuritani, alium iam ordinauerunt nomine Rogatum, qui modo catholicus est, cui exercitus istorum, id est, agmen Circumcellionum, linguam et manum precidit. Illi autem qui per ipsum tempus quo illi damnati foris erant, ferme per triennium, baptizati sunt a damnatis, baptizati sunt foris ab Ecclesia istorum, sic sunt suscepti. Nemo dixit, Non habes Baptismum, quia foris es baptizatus. Et rebaptizatur qui uenit de Epheso, de Smyrna, de Thessalonica, de ceteris Ecclesiis quas suo labore Apostoli plantauerunt, et ad quas legimus missas Apostolorum Epistolas, quas audimus in ecclesia recitari.

10. Sententia tenetur: et quantum audiuimus, ab ipso fratre nostro, quem Deus faciat pacatum fratrem nostrum, ab isto Emerito est dictata sententia ubi illi damnati sunt. Legatur ipsa sententia ubi illi damnati sunt, et legatur sententia ubi Cecilianum damnauerunt maiores istorum; et uideamus qui rei peiores facti sunt, qui grauiore sententia puniti, qui strepitu maiore damnati. Ibi dixit: Licet enim uiperei seminis noxios partus uenenati uteri alueus diu texerit, et concepti sceleris uda coagula in aspidum membra tardo se calore uaporauerint; tamen conceptum uirus euanescente umbraculo occultari non potuit. Nam etsi sero, publicum tamen facinus, et parricidium suum feta scelerum uota pepererunt. Quod ante predictum est:  »Parturiit iniustitiam, concepit dolorem, et peperit iniquitatem« . Sed quoniam serenum iam fulget e nubilo, nec est confusa criminum silua cum ad penam designata sunt nomina: indulgentie enim antehac fuerat, dum clementie dimittimus lineam, inuenit causa quos puniat. Et inter cetera: Loquamur, karissimi fratres, schismatis causas, quia iam non possumus tacere personas. Maximianum fidei emulum, ueritatis adulterum, Ecclesie matris inimicum, Dathe, Chore, et Abiron ministrum. Hec uerba sunt partis Donati in Maximianistas, isto ut audiuimus dictante prolata. Scitis autem qui sint Dathan, Chore, et Abiron. Ipsi primo schisma fecerunt, quibus pena usitata non suffecit, uiuos aperta terra deuorauit . Dathe, Chore et Abiron ministrum, uerba ipsius sunt de pacis gremio sententie fulmen excussit. Audite adhuc. Et quod adhuc eum, inquit, dehiscens terra non absorbuit, ad maius iudicium superis reseruauit. Raptus enim penam sui compendio lucrauerat funeris, usuras nunc grauioris colligit fenoris, cum mortuus interest uiuis. uerba sunt ipsius Maximianum damnantis, uel potius, ut ipse dicit, ore ueridico, fulminantis. Et tamen collecti sunt aspides, uipere, parricide; nec exsufflatur Baptismus quem dedit aspis, uipera, parricida. Audistis quantus ignis exarserit eloquentie, quando inuenit fenum quod posset incendere. Frater Emerite, amplexus es fratrem tuum Felicianum, tui oris fulmine condemnatum: agnosce fratrem tuum Deuterium, tibi etiam genere sociatum.

11. Quotiescumque, fratres mei, causam istam Maximianistarum, quam sicut potui uobis exposui, eis cum in Collatione ageremus, obiecimus, plus inde tacuit, quam modo in omnibus tacet. Non se occultent tergiuersatoria, non defensione, sed fuga. Dicunt enim quod dilationem illis dederint, et intra dilationem illos suos susceperint. Hoc falsum est. Duodecim enim cum Maximiano damnati sunt; ceteri autem non aderant ordinationi eius, quando ei manus imposita est: illis dilationem dederunt. Nam uerba ipsius ista sunt. Nec solum hunc, inquit, sceleris sui mors iusta condemnat; trahit etiam ad consortium criminis plurimos catena sacrilegii, de quibus scriptum est, »uenenum aspidum sub labiis eorum, quorum os maledictione et amaritudine plenum est; ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt: non est timor Dei ante oculos eorum« . Nollemus quidem tanquam proprii corporis secare iuncturam: sed quoniam tabescentis uulneris putredo pestifera plus habet in abscisione solaminis, quam in remissione medicaminis; inuenta est causa salubrior, ne per cuncta membra pestilens irreperet uirus, ut compendioso dolore natum decidat uulnus. Famosi ergo criminis reos: ecce  nominat duodecim, inter quos et Felicianum et Pretextatum, sed nomina omnium mihi non occurrunt; et infert sic: qui funesto opere perditionis uas sordidum collecta feculentia glutinarunt; sed et clericos aliquando Ecclesie Carthaginis, qui dum facinori intersunt, illicito incestui prebuerunt lenocinium; Dei presidentis arbitrio, uniuersalis concilii ore ueridico damnatos esse cognoscite. Eos autem quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permisimus  . uolebant pumicare faciem suam, quia sacrilegis ignoscebant, et aperte schismaticis uiam redeundi concedebant. Quid est hoc? Rogo, modo mihi dignetur exponere, quomodo eos sacrilegi surculi non polluere plantaria. Quare illis dilationem das, si nullam partem in Maximiani schismate habere potuerunt? Si autem socii sunt factionis, quamuis non fuerint presentes ordinationi; quomodo illos non inquinat Maximianus, et totum orbem terrarum semel absens damnatus, tertium presens absolutus inquinat Cecilianus? Non inquinat Afer Afros, uiuus uiuos, notus notos, particeps socios; et Cecilianus inquinat transmarinos, inquinat longe positos, inquinat non damnatos? Tecum sedit a te damnatus, et non te inquinat Felicianus? Ego illum non uidi, tu istum nosti: ego illum innocentem credo, tu istum nocentem damnasti. Aut si fateris innocentis te fuisse receptorem, fateris te innocentis fuisse damnatorem.

12. Et tamen, fratres mei, non inuidemus concordie ipsorum: inter se suscitata odia diabolica finierunt; quomodo putant, in pacem redierunt. Sed hoc dico: si ramus fractus quesiuit uirgultum a se fractum; qua diligentia debet arbor ipsa querere ramum ex se fractum? Ideo sudamus, ideo laboramus, ideo inter eorum arma et cruentas furias Circumcellionum periclitati sumus, et adhuc reliquias eorum qualicumque donata a Deo patientia toleramus, dum arbor querit ramum, dum grex ex ouili Christi ouem perditam querit. Si pastoralibus uisceribus prediti sumus, per sepes et spinas nos coarctare debemus. Membris laceratis ouem queramus, et pastori principique omnium cum letitia reportemus . Multa diximus etiam fatigati, et tamen frater noster, propter quem ista dicimus uobis, et cui pariter dicimus, et pro quo tanta agimus, adhuc pertinax consistit. Constantem se putat fortitudo crudelis. Non adhuc de uana et falsa fortitudine glorietur. Audiat Apostolum dicentem, uirtus in infirmitate perficitur . Oremus pro illo. Unde scimus quid uelit Deus? Multe cogitationes, sicut scriptum est, in corde uiri; consilium autem Domini manet in eternum .





[1Kb] S. AURELII AUGUSTINI HIPPONENSIS EPISCOPI CONTRA GAUDENTIUM DONATISTARUM EPISCOPUM Libri duo  1Kb] .



LIBER PRIMUS. In quo Gaudentii due ad Dulcitium Epistole refutantur.

CAPUT PRIMUM.---1. Gaudentius Donatistarum Thamugadensis episcopus, cum se ipsum in ecclesia quibusdam sibi adiunctis perditis incendere minaretur; uiro spectabili tribuno et notario Dulcitio, cui piissimus Imperator leges suas exsequendas cura perficiende unitatis iniunxit, agenti, ut oportebat, cum furentibus mansuete, et prius ad eumdem Gaudentium litteras pacificas danti, duas rescripsit epistolas: unam breuiorem, et perlatoribus, sicut indicat, festinantibus festinatam; alteram prolixiorem, in qua secundum Scripturas se respondisse diligentius arbitratur. Ita ergo scripta eius opitulante Domino institui refutare, ut etiam qui sunt ingenio tardiores, ad omnia me respondisse non dubitent. Nam prius uerba eius ponam, deinde nostra subiungam: non sic quemadmodum feci, cum Petiliani litteris responderem. Ibi enim per loca singula, quando uerba ipsius inseruntur, positum est, Petilianus dixit: quando mea redduntur, Augustinus respondit. Unde mihi, tanquam mentitus fuerim, calumniatus est, dicens quod nunquam mecum cominus disputauerit: quasi propterea non dixerit quod scripsit, quia hoc non in uerbis eius audiui, sed in litteris legi; aut ego ideo non responderim, quia non eo presente locutus sum, sed scriptis eius uicissim scribendo respondi. Quid faciamus hominibus qui tale cor habent, aut eos quibus scripta sua innotescere cupiunt, tale cor habere opinantur? Sed etiam talibus sic satisfaciamus: et quando ponimus uerba Gaudentii, non dicamus, Gaudentius dixit; sed, uerba Epistole: et quando respondemus, non dicamus, Augustinus respondit; sed, Ad hec responsio. Sic ergo incipiamus refellere Gaudentii epistolam priorem ac breuiorem.

2. uerba Epistole: Honorabili, ac nimium nobis, si sic uolueris, desiderando Dulcitio tribuno et notario, Gaudentius episcopus. Ad hec responsio: Non debemus etiam ista discutere, ne propemodum in superfluis immoremur, cum sint loca necessaria, que nos aliquanto diutius loqui cogant.

CAPUT II.---3. uerba Epistole: Religionis tue scripta percepi per eos, quos et moribus et instituto suo  cunctis charos esse manifestum est. Ad hec responsio: Neque hoc discutiam quomodo dixeris, Religionis tue, homini quem potius irreligiosum putas. Reddidisti quippe honorificentiam, sicut reddendam existimasti: quia ille te honorificentius tractauit in litteris quas ad te dedit, quam catholicus hereticum debuit, putans tuam mentem tali fieri sermocinatione sanabilem.

CAPUT III.---4. uerba Epistole: In quibus tam multa, inquit, a tua Dignatione dicta sunt, que nunc interim conticesco; sed quoniam ingenii tui acumen minus aduertit, quod nos in eodem scripto nec innocentes plene, nec reos asserere potuisti. Ad hec responsio: Quomodo non asseruit reos, quos dixit male congregatos? Quomodo non asseruit reum, cum dixerit, quod te duce miserorum anime nefando exitu periture sint; adiiciens te intelligere debere, quanta te et in hoc mundo inuidia, et in illo ultimo iudicio desperatio poterit manere [1 1Kb] ? Quomodo non asseruit reum, quem sicut potuit exhortatus est, ut imitandum aliorum secutus exemplum, dimisso errore prioris hereseos, te ad unam et ueram Dei conferas fidem? uerumtamen non Tribuni uerba defendere, sed heretici refutare suscepimus. Si quid ergo iste noster tanquam laicus militaris dixit incautius, quis ei non ignoscat? quis Ecclesie catholice de uerbis eius preiudicandum esse contendat? Tu perpensius considera quid loquaris, quem pars Donati in nostra Collatione que apud Carthaginem facta est, sex aliis adiunctum, etiam defensorem sue diuisionis edidit.

CAPUT Iu.---5. uerba Epistole: Quod si criminosos, inquit, existimas, fugienda est uobis damnanda societas. Ad hec responsio: Plane fugienda est societas criminosorum, sed non est respuenda correctorum. Illud ergo salubriter ita deuitamus, ut hoc misericorditer uelimus, optemus, instemus.

CAPUT u.---6. uerba Epistole: Si uero innocentes nos putas, inquit, quod etiam ipse dixisti, persecutores in fide Christi constituti sustinere gaudemus. Ad  hec responsio: Consideraui litteras Tribuni ad te datas, et nusquam in eis legi quod te dixerit innocentem; sed ab aliis audisse, uel cognouisse prudentem. Sic autem in Scripturis sanctis, non solum boni, uerum etiam mali uocari solent. Nam hoc ibi nomen etiam serpens hominis deceptor accepit. Quod enim quidam interpretati sunt, sapientissimum omnium bestiarum ; prudentissimum potius greci codices habent  ; unde in latinam linguam scriptura illa translata est. Sed si eos putandum est innocentes a Tribuno esse dictos, quos a te ad exitium teneri dixit inuitos; quid mirum si et illic fieri credidit, quod in aliis locis factum esse cognouit? Non est ergo unde gaudeas te pati persecutionem, cum inuenire non possis quomodo te asseras innocentem. Absit autem ut ista persecutio dicenda sit hominum, cum sit potius pro hominibus liberandis persecutio uitiorum, qualem facit egris etiam diligentia medicorum. Quamuis etsi essetis innocentes, hinc efficeremini nocentes, quia occidere cupitis innocentes. Qui enim se innocentes conantur asserere, et tamen uite sue nolunt parcere, quid aliud quam innocentes conuincuntur occidere?

CAPUT uI.---7. uerba Epistole: In hac autem ecclesia, inquit, in qua nomen Dei et Christi eius, ut etiam ipse dixisti, in ueritate semper est frequentatum, nos aut uiui quamdiu Deo placuerit permanemus, aut ut dignum est Dei familia, intra dominica castra uite exitum terminamus: sub ea scilicet conditione, quia si uis fuerit operata, tunc id poterit euenire. Nemo enim tam demens est, ut nullo impellente festinet ad mortem. Ad hec responsio: Neque hoc in Tribuni litteris legitur, a te inuocatum in ueritate nomen Dei, quamuis dixerit inuocatum. Quanquam etiamsi dixisset, posset hoc intelligi, non ad uestram gloriam, sed ad penam. Nam et de gentibus impiis Apostolus dixit, Qui ueritatem in iniquitate detinent : ut et uos facitis, qui ueritatem Baptismi diuini in iniquitate detinetis erroris humani. Unde nos cum uestram corrigimus iniquitatem, non utique debemus illius Sacramenti rescindere ueritatem. Profiteris sane, innocens homo, aliis quidem uerbis, cum ecclesia te ac tuos interituros. Cum enim dicis, in ecclesia, quid aliud uis intelligi, nisi cum ecclesia; quando quidem id agere ignibus preparas? Hec est innocentia partis Donati, ut hoc faciatis adiunctis mortibus uestris, quod etiam apud Carthaginem in inuidiam nostram de basilicis que uestre fuerunt, sicut potuistis, et cum quibus potuistis, fecisse asseueramini sine mortibus uestris. Quis enim uos non credat zelando, fecisse [1 1Kb] quod facere etiam moriendo disponitis? Si autem illud uos non fecistis, hoc certe furiosius est quod uos facere preparatis. Sed dixisti, si uis fuerit operata: et adiunxisti, Nemo est enim tam demens, qui nullo impellente festinet ad mortem. Quanto est ergo dementior, qui cum impellatur ad uitam, festinet ad mortem?

 CAPUT uII.---8. uerba Epistole: Eos autem qui nobiscum sunt, inquit, testem Deum facio, eiusque omnia Sacramenta, quod exhortatus sum, et impensissime persuasi, ut qui haberet uoluntatem egredi, securus publice fateretur: nec nos enim inuitos retinere possumus, qui didicimus ad Dei fidem nullum esse cogendum. Ad hec responsio: Cur autem non te etiam, si non inuitorum retentorem, tamen ad bonum opus exhortatorem apertissime profiteris, si quod facturus es bonum est? An forte quam malum sit et ipse intelligis, atque id facturum te magis ut terreas, quam ut impleas comminaris, aut mentiendo infidelis, aut uerum dicendo crudelis?

CAPUT uIII.---9. uerba Epistole: ET ALIA MANU: Opto te incolumem in reipublice actibus florentem, et a Christianorum inquietudine recedentem. Ad hec responsio: Possumus eum et nos optare incolumem, et in reipublice actibus florentem, sed non ab hereticorum correctione quiescentem.

CAPUT IX.---10. uerba Epistole secunde: Honorabili et omni affectu desiderando Dulcitio, Gaudentius episcopus. Ad hec responsio: Si omni affectu desideras hominem, quare cum illo tenere Christi respuis unitatem? An reddendo malum quasi pro malo, quem tuum persecutorem putas, rebaptizare desideras?

CAPUT X.---11. uerba Epistole: Solent sibi, inquit, sola fama noti, cupere, aut incerto [1 1Kb] inuicem aspectu uerba miscere, aut incogniti saltem non horrere presentiam: tua uero censura, quod absentem me inueneris, gratulatum te; quod autem redierim, contristatum, litteris intimasti. Ad hec responsio: Non omnes qui sibi sola fama noti sunt, uidere inuicem uolunt, sed quos bene ipsa fama commendat. Mirum est autem reuera quod tibi accidit, ut tu eum desiderandum dicas, a quo te persecutionem perpeti quereris: ille autem qui te persequitur, absentem te malit esse, et nolit eum quem persequitur, inuenire. Sed hoc unde, nisi quia te potius eorum persecutorem uoluit intelligi, quorum in Christo salutem tua presentia credidit impediri?

CAPUT XI.---12. uerba Epistole: Sed quoniam preterita die, inquit, ne in epistolari responso siluissem propter moram portantium, certa queque strictim atque breuiter intimaui: nunc mihi Dignationis tue scriptis sacrosancte legis diuine uerbis est respondendum. Dominus dixit: »Innocentem et iustum non occides; purgatione non purgabis reum« . Certum est igitur, in Dei iudicio pari crimine parique reatu esse deuinctos, qui reum absoluerit, et qui occiderit innocentem. Si ante communionem rei erant, a te nominatus Gabinus [2 1Kb] , uel ceteri fidefragi, in malo illi lapsu consortes secundum Dei uoces absolui minime debuerunt. Si autem tanquam innocentes uel sancti recepti sunt, quare in ea fide permanentes, unde uelut sanctos accipitis, occiditis innocentes? Ad hec responsio: Inuidiose et mendaciter loqueris. Ille quippe ad quem  loqueris, non tale preceptum accepit ut occidamini, sed ut corrigamini; quod si nolueritis, ne correctionem impediatis aliorum, in exsilium mittemini. Quod si a iustis fieri non debet iniustis, cur etiam falso uoluistis de Ceciliani exsilio in nostra Collatione gloriari, quo eum missum uestris maioribus instantibus a Constantino imperatore dixistis? Iste autem tribunus ad quem scribis, cui legum pro unitate latarum [1 1Kb] cura mandata est, usque adeo uult ut uiuas, ut timeat ne ipse te occidas. Ecce constitui [2 1Kb] tibi ante oculos ipsum, et te ipsum. Ipse te in Christi pace uult uiuere; tu in parte Donati te queris occidere: quis uestrum sit tuus persecutor, agnosce.

CAPUT XII.---13. Gabinus autem iam noster, qui fuit aliquando uester, et alii quam plurimi, qui ex uobis ad nos considerata catholica ueritate transierunt, non ideo tibi uideantur a uestra contagione non fuisse purgati, quia non sunt a nobis rebaptizati. Hi enim qui nondum baptizati sunt, a peccatis omnibus in catholica Ecclesia lauacro regenerationis abluuntur: in eis autem qui hoc Sacramentum, non ad auxilium, sed ad iudicium foris accipiunt, quia nec in desertore uiolamus characterem regium, fit illud quod scripum est, Charitas cooperit multitudinem peccatorum . Ecce quemadmodum possunt, quos non oportet baptizari, ipsa catholice unitatis caritate mundari, ut non incipiat eis intus inesse quod et foris inerat, sed incipiat eis prodesse intus quod foris oberat. Non itaque a uobis accipimus uelut sanctos; ad nos enim transeundo sanctificantur; qui manendo apud uos sancti esse omnino non possunt: nec uos innocentes occidimus, quos etiam reos uiuere uolumus.

CAPUT XIII.---14. Sed tu qui testimonium diuine uocis bene recolis, et nobis obiicis Deum dixisse, Innocentem et iustum non occides: si innocens es et iustus, quare te occidis? Nos te innocentem et iustum non dicimus, et tamen nolumus ut occidaris: tu te innocentem et iustum arbitraris, et innocenti et iusto non parcis. Certum est igitur, ipse dixisti, in Dei iudicio pari crimine parique reatu esse deuinctos, qui reum absoluerit, et qui innocentem occiderit. Quare ergo absoluisti Felicianum maximianistam reum? Quare innocentem occidis et te ipsum? Nos autem nec reum absoluimus, sed ut mereatur absolui, prius corrigi cupimus: nec te innocentem, siue tibi parcas, siue te occidas, si in parte Donati remanseris, iudicamus. Nam de quantalibet innocentia glorieris, te ipsum innocentem occidendo, innocens esse non poteris: nisi forte mihi respondeas et dicas, Cum me occido, non innocentem utique occido, quia ipsa uoluntate qua me occidere statuo, reus efficior animo, priusquam corpus occidero. Hoc si dicis, uerum dicis, et miris modis te accusando defendis. Cum enim te ostendis in te occidendo prius ipso proposito fieri nocentem, procul dubio facinore perpetrato, nemo te  conuincet quod occideris innocentem. Hac itaque ratione colligitur, quod cum multi innocentes ab aliis occidantur, a se ipso nullus innocens occidatur. Ea quippe cogitatione qua occidere se ipse molitur, innocentia prius exspoliatur, ut cum se occidit, non innocens moriatur. Hoc tibi contingeret, si antequam te occidere preparares, innocens esses: nunc uero quia et antea iam hereticus innocens non eras, non erit, si te occideris, tue iniquitatis initium, sed augmentum.

CAPUT XIu.---15. uerba Epistole: Nam de sancto Emerito, inquit, Cesareensi falsa ad uos pro certo fama peruenit. Quod si esset, apud [1 1Kb] Apostolum dicentem, »Si exciderunt a fide quidam illorum, numquid infidelitas illorum fidem Dei euacuauit? Absit« . Ad hec responsio: Dicendum est de Emerito Cesareensi, quod dicere tu timuisti. Falsa quidem de illo fama iactata est, quod catholicus factus sit: sed quemadmodum hoc audistis; ita totum quod factum est, nosse potuistis. Cur ergo laudes cepiscopi tui, cuius tibi pro exemplo nomen obiectum est, tacere uoluisti? Profecto si fecit aliquid laude dignum in tanto articulo, non abs te fuit utique reticendum. Sed quia eius laudibus non uis ut te inuidere potuisse credamus, quare ergo tacuisti, nisi quia de illo erubescere timuisti? uenit ergo Emeritus Cesaream, illic positis et presentibus nobis. uenit autem non apprehensus cuiusquam sagacitate, non adductus alterius potestate; sed excitatus propria uoluntate uidere nos uoluit. uidimus eum, ad ecclesiam catholicam pariter uenimus, adfuit maxima multitudo: nichil pro sua seu uestra defensione dicere potuit; communicare noluit, dilatus perseuerauit, conuictus obmutuit, illesus abscessit. Quid fieri potuit pro nostra mansetudine lenius, quid pro ueritate catholica [2 1Kb] inuictius; quid pro uestra, si sapitis, correctione salubrius? Cum enim sponte ad nos nisi pro uobis contra nos dicturus aliquid non uenisset, profecto dixisset; si quod diceret, inuenisset. Quecumque enim ut ueniret preparauerat dicere, adiuuante misericordia Domini ante sunt nostra preuentione refutata, quam illius circumuentione prolata. Et certe si putas eum potuisse, sed noluisse respondere; lege quod cum illo actum est, et ipse responde. Si in pacem catholicam transisset Emeritus, diceretis eum non diuina miseratione consensisse lumini ueritatis, sed ponderi persecutionis humana infirmitate cessisse. Si denique captus adduceretur inuitus, non inopia respondendi, sed euadendi consilio tacuisse pro uestro arbitrio iactaretis. Nunc uero quando quidem ultro uenit, profecto quod tacuit, non lingua, sed causa defecit: quod autem transire in unitatem catholicam noluit, animam superbam confusio pertinacissimam fecit. Sed hoc quantum ad ipsius exitium atque supplicium, tantum ad aliorum confirmationem salutemque profecit. Si enim uiderent Emeritum nobis  communicantem, suspicarentur hominem formidantem: cum autem uiderunt et in parte Donati permanentem, et tamen aduersus Catholicam reticentem, magis illis apparuit contra suos silendo clamare. An uero cum uoce atque ore sano et libero staret, non erat pro uestra causa contra nos testis idoneus Emeritus ille, ille Emeritus, inquam, et inimicus et mutus?

CAPUT Xu.---16. Sed bene tibi uisus es uestros auctoritate uidelicet apostolica consolari: non propter Emeritum, qui non potuit plus facere pro uobis, quam quod non inueniens quid loqueretur pro uobis, non tamen abscessit a uobis; sed propter alios, qui uestro errore derelicto in societatem catholicam mutati, in melius aggregantur, commemorasti propterea dixisse Apostolum, Si quidam illorum exciderunt a fide, numquid infidelitas illorum fidem Dei euacuauit? Absit. Reuera hoc restat, ut excidisse dicantur a fide qui Deo crediderunt, et fidem tenere qui hominibus credunt. In semine tuo benedicentur omnes gentes, dixit Deus . Ecce cui credunt, qui ex uobis ad nos transeunt. Ceciliani peccato periisse transmarinas gentes homines dixerunt. Ecce quibus credunt, qui in uestra societate persistunt. Et dicis eos excidisse a fide qui fidem Dei secuti sunt, et eos fidem habere Dei qui in uerbis hominum remanserunt. Ubi est ergo quod huic sententie abs te commemorate continuo subiungit Apostolus, Est autem Deus uerax, omnis autem homo mendax ; si a fide exciderunt qui credunt quod dixit Deus uerax, et in fide persistunt qui credunt quod dixit homo mendax?

CAPUT XuI.---17. uerba Epistole: Fugam mihi, inquit, quasi ex lege persuades: sed factor legis tantum debet audiri; quia Paulus apostolus dicit, »Non auditores legis iusti sunt apud Deum, sed factores legis iustificabuntur« . Nam audi et Dominum dicentem, »Quia bonus pastor animam suam ponit pro ouibus suis: mercenarius autem, cuius non sunt oues proprie, uidet lupum uenientem, et fugit; et lupus rapit eas et dispergit« . Ad hec responsio: Ecce quomodo intelligit Euangelium pars Donati. Itane Apostolus, non pastor, sed mercenarius erat, quando per murum in sporta submissus, fugit manus eius qui eum comprehendere cupiebat ; et tu es pastor, qui eas quas dominicas oues [1 1Kb] , ut errore in animo pereant, furore corpus interimant, etiam tecum uis perdere, tecum queris occidere, nec audis pastorem pastorumque principem dicentem, Fur non uenit nisi ut occidat et perdat ? Ad hoc uenisti, qui abscesseras? ad hoc redisti, qui fugeras? Hoc opus furis est et latronis, non pastoris atque custodis. uerumtamen etiam nobis non te cogentibus, uide quia omnes collegas tuos qui fugerunt, non pastores, sed mercenarios intelligi uoluisti. Sed si essent apud te dominice oues, aut tecum uenirent, ut etiam te correctum possent habere  pastorem, aut te dimisso fugerent ad pastorem. Mercenarius autem quem significat Dominus, uiso lupo, non corpore, sed animo fugit, quando deserit timore iustitiam. Sicut fugit Secundus uester Tigisitanus quando Purpurium Limatensem de homicidio confessum, magisque terribilem, ne primatum perderet uel episcopatum, timuit. Corpore autem etiam boni illi pastores Apostoli in persecutione fugerunt, nec ideo tamen oues Christi cura et animo reliquerunt. Si ergo et tu pastor esses, prius [1 1Kb] in lupi parte non esses; deinde imperium Domini tui, qui seruos suos fugere in persecutionibus iussit, per os cuiuslibet etiam peccatoris obedienter audisses, nec contra Dominum tuum argumentareris et diceres, Factor legis tantum debet audiri, quia Paulus apostolus dicit, »Non auditores legis iusti sunt apud Deum, sed factores legis iustificabuntur.«

CAPUT XuII.---18. Quid in aliam sententiam uerba manifesta conuertitis? Auditores legis et non factores apud Deum iustos negauit; ab hominibus, quando uerum dicunt, audiri non prohibuit; ne, sicut tu, loqueretur contra Dominum suum dicentem de quibusdam, Que dicunt, facite; que autem faciunt, nolite facere: dicunt enim, et non faciunt . uides quemadmodum Christus et per homines auditores et predicatores legis et non factores, alios eam tamen audire precepit, et eius esse factores: et tu dicis, Factor legis tantum debet audiri; et uolens redarguere quasi persecutorem tuum, loqueris aduersus Creatorem tuum. Peccatori quidem dicit Deus, Utquid tu enarras iustitias meas, et assumis testamentum meum per os tuum ? Sed ideo, quia illi nichil prodest, qui dicit, et quod dicit non facit. Prodest autem illi qui etiam per malum bonum audit, et quod audit facit. Non est quidem speciosa laus in ore peccatoris : sed speciosa est in uita moribusque factoris, etiamsi hanc audierit ex ore peccatoris. Quantumlibet ergo existima Tribunum esse peccatorem, et legis non esse factorem: obedienter tamen audi, non istum, sed illum etiam per istum qui dicit, Si uos persecuti fuerint in una ciuitate, fugite in aliam . Quid statis? audite et fugite; Christus hoc imperat, non Tribunus. Nisi forte respondes et dicis, Ait quidem Christus, Si uos persecuti fuerint in ista ciuitate, fugite in aliam: sed quare de ista ciuitate discedam, quando nec iste meus est persecutor, nec ego Christi sum auditor? Ac per hoc si manseris, lupus es seuiens; si fugeris, lupus es timens. Et quoniam sponsus dicit, Nisi cognoueris temetipsam, o pulchra in mulieribus, exi tu in uestigiis gregum tuorum, et pasce hedos tuos in tabernaculis pastorum : etiamsi te pastorem esse gloriaris, tamen quia de ouili dominico existi, hedos tuos pascis; non oues Christi.

CAPUT XuIII.---19. uerba Epistole: Deinde, inquit, que loca erunt, que in hac persecutionis procella,  undique perturbata tranquillitate [1 1Kb] , seruandos tanquam in portum recipiant sacerdotes, quando Dominus dixerit, »Cum uos persequi ceperint in hac ciuitate, fugite in aliam?« Tute tunc fugiebant Apostoli, quia neminem pro eis proscribi iusserat Imperator. Nunc uero Christianorum receptores proscriptionibus territi [2 1Kb] , pericula formidantes, non solum non recipiunt, uerum etiam uidere timent quos tacite uenerantur. Ad hec responsio: Hoc plane laudo, quod agnoscitis uos; sed quod non uos corrigitis, doleo. Quid enim hac tua professione manifestius, qua declaras satis, non uos ad eorum pertinere consortium, quibus Dominus ait, Si uos persecuti fuerint in una ciuitate, fugite in aliam? Nempe hoc est quod paulo ante dixi, posse te mihi uerissime respondere si dicas, Nec iste meus est persecutor, nec ego auditor sum Christi. Ecce hoc apertissime dicis. Quomodo enim es auditor Christi, cum ille suis auditoribus, hoc est, sectatoribus promittat, usque in finem seculi non defuturas ad quas confugiant ciuitates, quandocumque persecutionem passi fuerint, dicens, Cum autem persequentur uos in ciuitate ista, fugite in aliam: amen dico uobis, non consummabilis ciuitates Isrel donec ueniat Filius hominis? Tu autem in hac persecutione, quam uos querimini perpeti, iam deesse uobis dicis loca, quo fugere, et ubi tanquam in portu possitis ab hac tempestate requiescere; loquens contra promissionem Christi, qui dicit non defuturas ciuitates quo fugiant sui qui persecutionem patiuntur, donec ueniat, id est, usque ad consummationem seculi. Quia ergo ille hoc promisit suis, quod uos non inuenitis; profecto ille mentitur, si uos eius estis: sed quia ille non mentitur, uos eius non estis. Ac per hoc nec Tribunus cui rescribis, persecutor est uester; sed persecutor persecutoris uestri, hoc est erroris uestri, quo compulsi talia facitis, ut de illorum genere sitis, de quibus scriptum est, quod persecutionem passi sint ab ipsis factis suis . Proinde si intelligatis quid in uobis qui uos diligunt, persequantur; ipsa sine dubio, a quibus persecutionem patimini, facta mala uestra fugietis, et coniungemini eis qui ut uos liberent, persequuntur uestros persecutores: non enim nisi uestros persequuntur errores.

CAPUT XIX.---20. uerba Epistole: Per opificem, inquit, rerum omnium Dominum Christum omnipotens Deus fabricatum hominem ut Deo similem, libero dimisit arbitrio. Scriptum est enim, »Fecit Deus hominem, et dimisit eum in manu arbitrii sui« . Quid mihi nunc humano imperio eripitur, quod largitus est Deus? Aduerte, uir summe, quanta in Deum sacrilegia perpetrentur, ut quod ille tribuit, auferat humana presumptio, et pro Deo se id facere inaniter iactet. Magna Dei iniuria, si ab hominibus defendatur. Quid de Deo estimat, qui eum uiolentia uult defendere, nisi quia non ualet suas ipse iniurias uindicare? Ad  hec responsio: Secundum istas uestras fallacissimas uanissimasque rationes, habenis laxatis atque dimissis humane licentie impunita peccata omnia relinquantur, nullis oppositis repagulis legum nocendi audacia et lasciuiendi libido bacchetur; non rex suum regnum, non dux militem, non prouincialem iudex, non dominus seruum, non maritus uxorem, nec pater filium a libertate et suauitate peccandi minis ullis penisue compescat. Auferte quod sana doctrina pro sanitate orbis terrarum sapienter per Apostolum dicit, et ut confirmetis in arbitrio tanto peiore, quanto liberiore, filios perditionis, delete quod ait uas electionis: Omnis anima potestatibus sublimioribus subdita sit; non est enim potestas nisi a Deo. Que autem a Deo sunt, ordinata sunt. Quapropter, qui resistit potestati, Dei ordinationi resistit. Qui autem resistunt, ipsi sibi iudicium acquirunt. Principes enim non sunt timori boni operis, sed mali. uis autem non timere potestatem? Bonum fac, et habebis laudem ex illa. Dei enim minister est, uindex in iram ei qui male agit . Delete ista, si potestis; aut ista, sicut facitis, si non potestis delere, contemnite. Habete de his omnibus pessimum arbitrium, ne perdatis liberum arbitrium. Aut certe, quia sicut homines hominibus erubescitis, clamate, si audetis: Puniantur homicidia, puniantur adulteria, puniantur cetera quantalibet sceleris siue libidinis facinora seu flagitia; sola sacrilegia uolumus a regnantium legibus impunita. An uero aliud dicitis, cum dicitis; Magna Dei iniuria, si ab hominibus defendatur. Quid de Deo estimat, qui eum uiolentia uult defendere, nisi quia non ualet suas ipse iniurias uindicare? Hec dicentes, quid aliud dicitis, nisi, Nulla hominis potestas contradicat atque obstrepat nostro libero arbitrio, quando iniuriam facimus Deo? O dolor! Fraudata sunt tali magisterio tempora antiqua, quoniam nondum eras natus, quando sanctus Moyses iniurias suas lenissime [1 1Kb] pertulit, Dei uero seuerissime uindicauit. Tu autem doctor [2 1Kb] heretica presumptione inuidiosissime clamas, »Fecit Deus hominem, et dimisit eum in manu arbitrii sui.« Quid mihi nunc humano imperio eripitur, quod largitus est Deus? Hoc uidelicet flagitans, ut ad faciendas iniurias Deo, qui cum libero arbitrio fecit hominem, liberum arbitrium tibi relinquatur ab homine. Sed illi etiam qui decreto Nabuchodonosor regis, proposita pena interitus sui et dispersionis domorum suarum, a blasphemando Deo Sidrach, Misach, et Abdenago, terribiliter prohibebantur, et acriter si contemnerent plecterentur , dicere potuerunt quod ipse dixisti: Magna Dei iniuria, si ab hominibus defendatur. Quid de Deo estimat, qui eum uiolentia uult defendere, nisi quia non ualet suas ipse iniurias uindicare? Hec uerba tua prorsus etiam illi dicere potuerunt, et fortasse dixerunt; et si non eadem libertate, non dissimili uanitate.

21. Datum est ergo homini quando creatus est, liberum arbitrium; sed ut, si esset malefaciens, fieret  patiens. Denique illi primi homines cum peccassent, morte damnati sunt; et priusquam mors eis extrema etiam corporis suppleretur, in exsilium de paradiso missi sunt. Mitiora in uos constituit Imperator, propter mansuetudinem christianam; exsilium uobis uoluit inferre, non mortem: sed uos homines docti considerantes quid debeatur merito, et quid minus sit in supplicio, non de iudicio illius, sed de uestro additis mortem. Nolite perire in eternum, dum uobis hoc tempore ad offendendum Deum concedi ab hominibus uultis liberum arbitrium. Audi Apostolum, et nabebis magnum compendium, quo tibi regia potestas nocere non possit: Bonum fac, et habebis laudem ex illa. Ex illa et ante nos iusti habuerunt laudem, non solum qui regibus religiosis fideliter paruerunt, uerum etiam qui reges impios pro Dei ueritate aduersarios pertulerunt: illi laudem obauditionis [1 1Kb] , utrique tamen ex illa, sed bonum faciendo, non potestatibus resistendo. Quod autem uos facitis, non solum bonum non est, sed grande malum est, unitatem Christi pacemque conscindere, contra promissa euangelica rebellare, et aduersus eum de quo dictum est, Dominabitur a mari usque ad mare, et a flumine usque ad terminos orbis terre ; hoc est, aduersus uerum et summum regem Christianorum, tanquam ciuili bello christiana signa portare. Sufficiat ergo uobis ad occasionem correctionis, quod pro tam magnis malis uestris longe mitiora et minora recepistis, si non uobis ultro quod non Imperator constituit ingeratis: et nolite ad impunitatem licentiosam liberum arbitrium uobis ab hominibus uelle concedi, ne in ipsius Dei manus infelicius incidatis. Nam et maiores uestri iudicauerunt in huiusmodi iniuriis Dei liberum hominis arbitrium non relinquendum a regibus impunitum; quia licet haberent causam malam, Cecilianum tamen episcopum persequendo usque ad imperatoris Constantini iudicium perduxerunt.

CAPUT XX.---22. uerba Epistole: Nostram uero fidem, inquit, quam Dominus Christus Apostolis dereliquit, sole nobis iste persecutiones grauissimam reddunt, »Felices, inquit, eritis, cum uos persecuti fuerint homines, et maledixerint, et dixerint aduersus uos omne nequam propter Filium hominis: gaudete, et exsultate, quia merces uestra multa est in celis. Sic enim persecuti sunt et Prophetas qui ante uos fuerunt, patres eorum« . Si tantum solis Apostolis dictum est, usque ad ipsos fides habuit premia; et quid proderat postea credituris? Unde constat omnibus dictum. Deinde dicit apostolus Paulus: »Qui uolunt in Christo sancte uiuere, persecutionem patiantur necesse est« . Hoc autem in Euangelio Dominus dixit: »ueniet hora ut omnis qui interficit uos, putet se uictimam dare Deo; sed hec facient, quia non cognouerunt Patrem neque me« . Ad hec responsio: Recte ista dicerentur a uobis querentibus martyrum gloriam, si haberetis martyrum causam. Non enim felices ait Dominus qui mala ista patiuntur, sed qui propter Filium hominis  patiuntur, qui est Christus iehsu. uos autem non propter ipsum patimini, sed contra ipsum. Patimini quippe ideo, quia non ei creditis; et toleratis ideo, ne credatis. Quomodo ergo uos eam fidem tenere iactatis, quam Dominus Christus Apostolis dereliquit? An usque adeo cecos et surdos uultis esse homines, ut non legant, non audiant Euangelium, ubi nouerint quam fidem de sua Ecclesia Dominus Christus Apostolis dereliquit: ex qua diuisi atque separati, nichil aliud facitis quam contra uerba capitis et corporis rebellatis; et tamen propter Filium hominis ac fidem quam reliquit Apostolis, uos persecutionem sustinere iactatis? Omittamus alia, et nouissima uerba eius in terris audiamus, ubi uideamus quam fidem de Ecclesia reliquit Apostolis, quale testamentum quodam modo fecerit, non uitam finiturus, sed sine fine uicturus; non mittendus in sepulcrum, sed ascensurus in celum. Surgens enim a mortuis posteaquam apparuit discipulis suis intuendus oculis manibusque tractandus: Oportebat, inquit, impleri que scripta sunt in Lege, et Prophetis, et Psalmis de me. Tunc aperuit illis sensum ut intelligerent Scripturas et dixit eis: Quoniam sic scriptum est, et sic oportebat pati Christum, et resurgere tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Itemque in monte Oliueti, postquam nichil ulterius in terris positus dixit, sed quod maxime fuerat necessarium, hoc commendauit extremum. Multi quippe erant futuri per uniuersas partes terre, uindicaturi sibi nomen Ecclesie, et contra uniuersam domum que per uniuersam terram cantat canticum nouum, de quo scriptum est, Cantate Domino canticum nouum; cantate Domino, omnis terra ; de suarum quisque ruinarum angulis latraturi. Aliud namque Apostoli audire cupiebant, et quod illis maxime fuerat necessarium, non querebant. Dic nobis, inquiunt, si in tempore hoc presentaberis, et quando regnum Isrel? At ille: Non est, inquit, uestrum nosse tempora uel momenta, que Pater posuit in sua potestate; sed accipietis uirtutem superuenientis Spiritus sancti in uos, et eritis mihi testes in Ierusalem, et in totam Iudeam et Samariam, et usque ad terminos terre. His dictis nubes suscepit eum . Nihil ulterius uerbis addidit: hoc tanto tenacius, quanto posterius, audientium mentibus fixit. Hanc sponsam suis amicis sponsus abiens commendauit. Hanc ergo de sancta Ecclesia discipulis dereliquit [1 1Kb] . Huic fidei, Donatiste, resistitis, et pro fide quam Dominus Christus reliquit Apostolis, uos persecutionem ferre contenditis. Huic hominis Filio, qui Ecclesiam suam incipientem ab Ierusalem, et per omnes gentes fructificantem atque crescentem, tanta diligentia commendauit, mira cecitatis impudentia contradicitis, et propter Filium hominis uos mala sustinere clamatis. An hoc fortassis ideo dicitis, quia uobis alium filium hominis inuenistis, cuius nomine uocitemini, de cuius parte dicamini?  Erratis, non est ipse: quando propter Filium hominis pati persecutionem felicitatis esse dicebat, se ipsum ille sponsus, non adulterum predicabat.

23. Et nos confitemur, ut dicitis, non solis Apostolis esse dictum, Beati eritis, cum uos persecuti fuerint homines. Ad omnes enim hoc pertinet, non qui post illos quamlibet persecutionem passi sunt, siue patiuntur, siue qui passuri sunt; sed qui propter iustitiam, sicut et ipsi. Nam hoc paulo superius dixerat: Beati qui persecutionem patiuntur propter iustitiam, quia ipsorum est regnum celorum . Deinde ista subiunxit, que commemorare et frustra uobis usurpare uoluistis. Frustra enim beatitudinem istam pertinere ad uos putatis, quando in uobis iustitiam cui premium debeatur, non demonstratis: quin imo e contrario etiam pro iniquitate patimini, minus ab aliis, plus a uobis, ut ante Dei iudicium quod futurum est, etiam, ipsi uobis quod meremini ex aliqua parte reddatis. Unde quia tu ipse dixisti, non hoc solis Apostolis, sed omnibus dictum, ne usque ad illos fides premia habuisse uideretur: sicut hoc ergo non solis Apostolis, sed omnibus dictum est, qui etiam post illos propter iustitiam fuerant mala quecumque passuri; sic etiam omnibus illud dictum est, Si uos persecuti fuerint in ista ciuitate, fugite in aliam . Quare hoc non facitis, si ad eorum societatem quibus hec dicta sunt pertinetis? Quod quidem et si feceritis, non ideo pertinebitis: quia et latrones hoc facere possunt, quos inquiri leges publice iusserunt. uerumtamen quia hoc facere non uultis, de compendio uos ad istos quibus hec dicta sunt, non pertinere monstratis. Et ut uos multo manifestius ipsa excusatio uestra ab illo numero uerorum Christianorum ostendat alienos, loca quo confugiatis, que ille usque in finem seculi non defutura promisit, uobis deesse iam dicitis; nullo modo illum quod falsa promiserit conuincentes, sed uos ad eorum consortium quibus hoc promisit non pertinere monstrantes, et ideo non ueraces martyres, sed hereticos uos esse fallaces. Quid uobis ulterius dicamus, quando lingua uestra uos uincit?

CAPUT XXI.---24. Nam et illud quod addidisti dixisse Apostolum, Omnes qui in Christo pie uiuere uolunt, persecutiones patiantur necesse est: non quidem ille dixit, necesse est; sed, Omnes, ait, qui uolunt in Christo pie uiuere, persecutionem patientur . Sed uos ad istos non pertinere quis dubitat? Si enim et uos estis, de quibus hoc dixit Apostolus, quare non facitis quod ipse fecit Apostolus? Nam si porte aduersus uos clauderentur, per murum submitti debuistis, ut manus persequentium fugeretis. Patent porte, et exire non uultis. Quam persecutionem patimini, nisi a uobis? Diligit uos persecutor uester, et persequitur uos furor uester. Ille ut fugiatis cupit, iste ut pereatis impellit. Sic autem intelligitis quod ait Apostolus, Omnes qui uolunt in Christo pie uiuere, persecutionem patientur, ut maiores uestros sub apostata imperatore Iuliano non pie uixisse uobis necesse sit confiteri. Nam quisquis illo tempore  donatista factus est, donec aduersus uestrum rursus errorem pia christianorum Imperatorum cura consurgeret, si ante defunctus est, non pie uixit, quia non est passus persecutionem. Si autem hoc propterea dixit Apostolus, quia sicut alibi scriptum est, Tentatio est uita hominis super terram ; nec cessat pios uerosque Christianos non solum aduersitatis infestatione, uerum etiam prosperitatis se ductione tentare, ut animus humanus aut afflictione succumbat, aut elatione uanescat: profecto quamdiu hic uiuitur, omnes qui uolunt in Christo pie uiuere, persecutionem patientur, ut aut uicti comprehendantur a diabolo, aut probati diabolum uincant: quos autem comprehensos captiuosque iam possidet, non ut obtineat persequitur, sed quia obtinet utitur.

25. Porro, si persequi tantummodo ille dicendus est, qui dolore aliquo excruciat, seu uult tenere ut excruciet; non tibi uideatur excruciator cordis leuior esse quam corporis, et considera qualem persecutionem patiebatur, qui dicebat in Psalmo, uidi insensatos, et tabescebam . Hanc persecutionem Lot iustus patiebatur in Sodomis, etiam priusquam in domo eius angeli hospites eius, cum homines putarentur, a Sodomitis appeterentur ad stuprum . Iustus enim eos tam publice turpes, et ante sue domus iniuriam [1 1Kb] sine magno cordis cruciatu uidere non poterat.

CAPUT XXII.---Unde inter suas persecutiones etiam talia commemorat apostolus Paulus, dicens: Quis infirmatur, et ego non infirmor? quis scandalizatur, et ego non uror ? Proinde, quanto maior est in nobis caritas Christi, tanto maiore cum dolore animi uos uidemus habere Sacramenta Christi, et separari a membris Christi, et rebellare contra pacem Christi. Sed quamdiu in hoc corpore uiuitis, spes nobis aliqua de uobis datur: cum uero iam in illa dissensione morimini, multo amarius uos dolemus. Iam porro quando uos ipsos necatis, uel irruendo armis alienis, uel precipitiis et submersionibus et ignibus uestris, satis dici non potest quanto nos merore crucietis. Plus quippe impius Absalon patrem sanctum Dauid exstinctus, quam rebellis afflixit . uiuum namque eum comprehendi cupiebat, ut qui malitia grassabatur, penitentia sanaretur. Erat ergo ille persecutor patris, non solum populum Dei diuidendo, nec solum contra Dei legem et contra legitimum patris regnum arma portando atque bellando: sed multo amplius persecutus est cor paternum, in illa impietate moriendo. Denique illum pater optimus pessimum filium, quem non desperando non defleuerat uiuum, spe finita fleuit occisum. Discit ergo quid sit quod Apostolus ait, Omnes qui uolunt in Christo pie uiuere, persecutionem patientur. Si Catholicorum domus Donatiste non diripuissent, si catholicas ecclesias non incendissent, si Catholicorum codices sanctos in ipsa incendia non misissent, si Catholicorum corpora non immanissimis cedibus afflixissent, si Catholicorum membra  non precidissent, si oculos non exstinxissent, si denique Catholicos non crudeliter occidissent: hanc solam nos a uobis grauissimam persecutionem perpeti uerissime diceremus, quia uidemus uos insensatos, et tabescimus; quia infirmatos, et infirmamur; quia scandalizatos, et urimur; quia perditos, et lugemus. Hec mala uestra, que uos in eternum interitum mittunt, amarius nos persequuntur, quam illa que a uobis nostris corporibus, uel rebus, uel domibus aut basilicis inferuntur. Minus persequimini, cum in nos seuitis, quam cum uos peritis. Denique in illa persecutione qua in nos seuitis, cum laude gaudemus: in hac autem qua uos peritis, si gauisi fuerimus, uobiscum perimus. Sed quamdiu in hac carne uiuitis, de uobis desperare non possumus: cum uero in hac impietate morimini, maxime cum uos ipsos horrenda cecitate furoris occiditis, amarissimam tristitiam nostram illud tantummodo consolatur, quod consolatum est sanctum Dauid, in unitate scilicet Dei populus congregatus, qui fuit scelerati filii tyrannide diuisus. Tolerabilius enim longe pauciores pertinacissimi uestri suis precipitiis uel submersionibus uel ignibus pereunt quam innumerabiles populi illis eorum salutem impedientibus, incendio cum illis eterni ignis ardebunt. Nunquam igitur Ecclesie Christi defuit aut deerit, unde, secundum Apostolum, qui uolunt in Christo pie uiuere, persecutionem patiantur, aut impiorum malitiam sustinendo, cum innoxie uiuunt; aut eos dolendo, cum pereunt.

CAPUT XXIII.---26. Nolite itaque falli, quod uobis dictum sit, ueniet hora quando quis uos occiderint, putent se officium facere Deo: aut sicut tu hic testimonium posuisti, putent se uictimam dare Deo. Non quidem hoc esse dictum de persecutionibus quas Gentes Ecclesie fecerunt, manifestum est. Diis enim suis plurimis, qui utique non sunt, deputauerunt se Gentiles officium facere, cum hoc facerent uni Deo. Unde hoc idem quod Dominus predixit suis, aut per Iudeos impletum est, qui sanctum Stephanum et multos alios occiderunt, dum putabant se officium Deo facere, quoniam unum uerum Deum colere uidebantur: aut etiam nobis, id est Catholicis dictum est de diuersis hereticis usquequaque furentibus, qui ubi possunt, et quando possunt, et quomodo possunt, occidendo Catholicos, putant se officium Deo facere; maximeque de uobis, qui precipuum uobis nomen fecistis in Africa de talibus uictimis. Nam si uobis dictum esset, non utique uos ipsi occideretis, sed exspectaretis a nobis potius occidi, qui putamus nos, ut dicitis, cum id facitis, officium Deo facere. Nunc uero cum festinatis ad mortem, ne a nostris teneamini; uiuere metuimus, non occidi; quia erubescitis corrigi, aut de uestro conuinci [1 1Kb] . An forte uos estis ad quos utrumque pertineat, quia cum occidimini et uos a uobis, putatis uos officium Deo facere, et has ei uictimas de uobis dare? Ad uos ergo pertinet quod sequitur, atque  abs te commemoratum est. Mox enim Dominus adiunxit, et ait, Sed hec facient uobis, quia non cognouerunt Patrem neque me . Cum itaque uos ipsos occiditis, putantes uos officium Deo facere, nec Patrem cognouistis, quem non audistis dicentem, Fugite [1 1Kb] .

CAPUT XXIu.---27. uerba Epistole: Sed bellifere, inquit, pacis cruenteque unitatis se incolas iactant. Audiant Dominum dicentem, »Pacem meam do uobis, pacem relinquo uobis: non sicut seculum dat, ego do uobis« . Seculi enim pax inter animos gentium dissidentes armis et belli exitu federatur: Domini Christi pax salubri lenitate tranquilla, uolentes inuitat, non cogit inuitos. Ad hec responsio: uos quidem belliferam pacem et cruentam unitatem facere cupitis, aut uiolentis mortibus nostris, aut uoluntariis mortibus uestris; non imputantes uobis quod facitis nobis, et imputantes nobis quod facitis uobis. Sed nos et quod facitis nobis cogimur sustinere, et quod uobis facitis, nichil possumus quam dolere; dum tamen fiat pax et unitas Christi propter salutem multorum sicut fit in plurimis, etiamsi propter furorem paucorum non fit in omnibus. Nam si non inuido, sed fideli oculo uelletis attendere, uideretis quam uera pace atque unitate Christi gaudeant, qui ex uobis ad nos uenerunt, tot tantorumque populorum agmina, in quibus etiamsi adhuc sunt nonnulli ipsa nouitate turbati, et ipsi paulatim ab hac infirmitate sanantur. Et si ficti aliqui perseuerant, non utique propter ipsos non fuerant colligendi quos uidemus ueraces, quorum quidam in regionibus uestris, etiam quibusdam nostris maiores apparuerunt, quando uobis illa perditionis libertate concessa, ad uos redire noluerunt. Debebamus ergo ne perderemus istos, colligere et fictos, quia in Euangelio legitur, seruos ad nuptias Domini sui congregasse conuiuas bonos et malos: maxime quia uos de area dominica superbie spiritus tanquam improbus uentus, ante tempus uentilationis excussit, unde uos ad illam, quantum opitulante Deo possumus, reuocare conamur. Et utique nostis quemadmodum scopis diligentie frumentum simul etiam cum terra trahitur, quando in aream reuocatur.

CAPUT XXu.---28. Quod autem uobis uidetur, inuitos ad ueritatem non esse cogendos, erratis nescientes Scripturas, neque uirtutem Dei, qui eos uolentes facit dum coguntur inuiti. Numquid enim penitentiam Niniuite inuiti egerunt, quia hoc rege suo compellente fecerunt? Iam enim propheta iram Dei uniuerse ciuitati eam triduo perambulans prenuntiauerat . Quid igitur opus erat regis imperio, ut humiliter supplicaretur Deo, qui non intuetur ora, sed corda; nisi quia erant in eis quidam qui nec curarent, nec crederent predicta diuina, nisi territi potestate terrena? Ista igitur iussione regie potestatis, contra quam uoluntarius fit uester occasus, multis  ad salutem que in Christo, prestatur occasio; qui et si uiolenter adducuntur ad cenam tanti patrisfamilias, et compelluntur intrare, intus tamen inueniunt unde se letentur intrasse. Utrumque enim futurum Dominus ipse predixit, et utrumque compleuit. Nam reprobatis quibusdam, qui utique intelliguntur Iudei, quia ipsi per Prophetas antea fuerant inuitati, et ad horam excusare maluerunt; ait dominus seruo suo: Exi in plateas et uicos ciuitatis, et pauperes ac debiles, et cecos et claudos introduc huc. Et ait seruus domino: Factum est ut imperasti, et adhuc locus est. Et ait dominus seruo: Exi in uias et sepes, et compelle intrare, ut impleatur domus mea . Intelligimus uias, hereses; schismata, sepes. uie quippe hoc loco significant diuersas opiniones, sepes autem peruersas opiniones. Quid ergo miramini, si non corporalis cibi, sed spiritualis fame moritur, quisquis ad istam cenam nec libenter introductus, nec uiolenter impulsus ingreditur?

CAPUT XXuI.---29. uerba Epistole: Odio, inquit, seculi gaudemus, in eius pressuris non succumbimus, sed letamur. Mundus hic non potest seruos Christi diligere, qui Christum cognoscitur non amasse, Domino ipso dicente, Si seculum uos odit, scitote quia me primum odio habuit quam uos: si me persecuti sunt, et uos persequentur. Ad hec responsio: Quo gaudentes odio seculi, pressuris eius non succumbitis, sed letamini, cum uos ipsos uelitis occidere, ne molestias qualescumque patiamini; et mori eligitis; non ab aliis occisi pro ueritate Christi, sed a uobis ipsis pro parte Donati? Ista Circumcellionum est insania, non martyrum gloria. Cum itaque appareant facta uestra, quid uobis uerba usurpatis aliena? Mundus iste, inquit, non potest seruos Christi diligere; qui Christum cognoscitur non amasse. Non ergo ad mundum istum pertinemus nos, quia diligimus uos. Sed serui Christi uos non estis, qui malum pro bono retribuentes, et malitiam uestram quando in nos exercere non potestis, in uos retorquentes, nec nos diligitis, et uos occiditis. Dominus autem quando dixit, Si seculum uos odit, scitote quia me priorem uobis odio habuit: si me persecuti sunt, et uos persequentur ; non uobis, sed illis dixit quibus precepit, ut si eos persequerentur in ista ciuitate, fugerent in aliam: quod uos non facitis. Illis dixit, ad quas ciuitates confugerent usque in finem seculi non defuturas , quas uos querimini uobis iam deesse, nec uultis fateri eos quibus hec dicta sunt uos non esse.

CAPUT XXuII.---30. uerba Epistole: Sed et si persecutio conquiescat, inquit, unde martyrum numerus adimpletur, Ioanne dicente, uidi, inquit, animas occisorum sub ara Dei exclamantium et dicentium, Quamdiu, Domine, non iudicas et uindicas sanguinem nostrum de iis qui habitant super terram? Et acceperunt singuli stolas albas, et dictum est eis, ut requiescerent adhuc paucum tempus, donec impleatur numerus fratrum uestrorum [1 1Kb] , qui incipient interfici, sicut et ipsi . Ad hec responsio: Si sub ara Christi  martyres esse uelletis, non uos ipsos incendendo sacrificium diabolo faceretis. Quis enim gaudet de isto furore uestro, nisi diabolus, qui eum uobis inspirat, et qui sunt ex parte illius? Ipse est qui illum puerum de quo in Euangelio legimus, mittebat aliquando in aquam, aliquando in ignem : ipse et illum gregem porcorum precipitem fluctibus mersit . Ipse, ut se de pinna templi precipitaret, etiam ipsi Domino audacissima tentatione suggessit . Ad diabolum sine dubio pertinetis, cum tria genera mortis, aquam, ignem precipitium in uestris mortibus frequentatis. Si enim mentes non dementia perderetis, ista ipsa uerba que de sancto libro posuisti, ab isto interitu quem uobis ingeritis, uos reuocare deberent. Quid enim anime martyrum sub ara Dei dicunt? Quamdiu, Domine, non iudicas et uindicas sanguinem nostrum de iis qui habitant super terram? uindicari poscunt sanguinem suum, in eis utique a quibus fusus est: numquid in aliis? Ac per hoc uindicabitur uester in uobis.

31. Quid est autem stultius, quam quod putatis prophetiam istam de martyribus, qui futuri predicti sunt, nonnisi in Donatistis esse completam; quasi posteaquam hoc scripsit beatus Ioannes, nulli martyres sint occisi, quousque exsurgeret pars Donati; qui si quando alios non possunt, se ipsos occidunt; qui faciunt opera latronum et demonum, et gloriam sibi uindicant martyrum? Quod si tanto temporis interuallo, id est, a Ioanne usque ad istos nulli occisi essent martyres ueri; ut nichil aliud, uel temporibus Antichristi diceremus futuros, in quibus ille martyrum numerus compleretur, nec tamen istos uel alieni uel sui sanguinis reos accrescere numero uerorum martyrum crederemus, quibus dictum est ut requiescerent paruum tempus, donec impleretur numerus fratrum ipsorum, qui inciperent interfici, sicut et ipsi, ab aliis utique, non a se ipsis sicut isti, et ideo isti non sicut ipsi. Possumus etiam uerissime dicere, ipsos quoque Donatistarum temporibus Catholicos quos occidunt, ad supplementum illius numeri pertinere. Sed cum post apostolum Ioannem, qui futura illa conscripsit, tanta strages martyrum interficientibus impiis usquequaque in tam multis gentibus facta sit; quid sibi uolunt isti suarum animarum extortores, et alienarum tortores ut quod de martyribus sanctis legunt esse predictum, de se iactent esse completum? Preparate uos potius, ut uester sanguis, non in eis qui uos uel comprehendere uel fugere cupiunt ut uiuatis, sed in uobis potius uindicetur. An forte ne hoc fiat, ideo non eum funditis, sed aut precipitio colliditis, aut unda suffocatis, aut in cinerem conuertitis? Sed erratis; uindicabitur in uobis, quocumque modo perimatur a uobis. In uobis enim uindicaretur, si non in Ecclesia Christi, sed in parte Donati ab aliis funderetur. Itane uos clamabitis ad Deum, ut uindicet sanguinem uestrum, et exaudiet uos, nisi damnauerit uos? Quomodo enim uindicetur, nisi qui eum ausus est trucidare damnetur? In hac ergo uoce non estis nisi accusatores uestri, quia uos estis rei sanguinis  uestri. Nec Deus nisi uos damnabit, quando a uobis uel collisum, uel suffocatum, uel exustum, uel quocumque pacto trucidatum, uel si hoc elegeritis, effusum sanguinem uestrum uindicabit.

CAPUT XXuIII.---32. uerba Epistole: Annon ista, inquit, persecutio est, que tot millia innocentum martyrum arctauit ad mortem? Christiani enim secundum Euangelium spiritu prompti, sed carne infirmi , a sacrilega contaminatione caminorum reperto compendio suas animas rapuerunt, imitati presbyteri Razie [1 1Kb] in Machabeorum libris exemplum ; nec frustra timentes. Quisquis enim in eorum manus inciderit, non euasit. Sed quantum uelint faciant; quod certum est, Dei esse non possunt qui faciunt contra Deum. Ad hec responsio: Apertissime omnino, quam persecutionem patiamini, et uerissime confiteris. Ipsa est enim de qua iam dixi, que in sanctis Scripturis de quibusdam impiis satis euidenter expressa est, de quibus dictum est quia persecutionem patiuntur ab ipsis factis suis : quod quidem dici de uobis conuenientissime potest, etiamsi uos aliorum manus propter uestra sacrilegia trucidarent. Nam et latrones et quilibet homines rei criminum capitalium, cum iustis legibus puniuntur, non dicendi sunt persecutionem pati, nisi ab ipsis factis suis. Sed nunc plane cum parcente uobis mansuetudine christiana, ita in uos seuit uestra dementia, ut quemadmodum dicis, caminorum reperto compendio uestras animas rapiatis, omni modo uos a uobis ipsis pati persecutionem, nimia est impudentia, si negatis; quando uos utrumque completis, et unde iuste pereatis, et quod peritis. Sic autem dicis tot hominum millia esse qui hoc faciunt, quasi non etiam ista sit non parua causa, cur ab huiusmodi magisterio uestro Africa liberetur. Eorum est enim hominum genus, cui hoc malum persuadere potuistis, qui solent hec et antea facere, maxime cum idololatrie licentia usquequaque ferueret, quando isti Paganorum armis festa sua frequentantibus irruebant. uouebant autem Pagani iuuenes idolis suis quis quot occideret: at isti gregatim hinc atque inde confluentes, tanquam in amphitheatro a uenatoribus more immanium bestiarum uenabulis se oppositis ingerebant, [2 1Kb] , furentes moriebantur, putrescentes sepeliebantur, decipientes colebantur. Preter hec sunt saxa immania et montium horrida prerupta, uoluntariorum creberrimis mortibus nobilitata uestrorum: aquis et ignibus rarius id agebant; precipitiis greges consumebantur ingentes. Aetatis nostre hominibus res notissimas loquor. Quis enim nescit hoc genus hominum in horrendis facinoribus inquietum, ab utilibus operibus otiosum, crudelissimum in mortibus alienis, uilissimum in suis, maxime in agris territans, ab agris uacans, et uictus sui causa cellas circumiens rusticanas, unde et Circumcellionum nomen accepit, uniuerso mundo pene famosissimum Africani erroris opprobrium?

CAPUT XXIX.---33. Ex hoc igitur genere quis  ignorat quam multi antea per diuersas mortes ibant et peribant, et nunc in illorum comparatione quam pauci suis ignibus ardeant? Sed si putas moueri nos oportere, quia isto modo tot millia moriuntur; quantum existimas nos habere consolationis, quod a tanta dementia partis Donati, ubi non solum nefarie diuisionis error, uerum etiam furor iste lex facta est, longe atque incomparabiliter plura millia liberantur? Neque enim isti qui pereunt, illorum saltem numero equantur, qui ex ipso genere nunc iam tenentur ordine discipline, colendisque agris amisso Circumcellionum et opere et nomine inseruiunt, seruant castitatem, tenent unitatem: quanto minus cequantur isti perditi numero utriusque sexus, non solum puerorum et puellarum, iuuenum et uirginum, uerum etiam coniugatorum et senum, quorum innumerabiles ex Donatistarum nefaria dissensione in pacem Christi ueram et catholicam transeunt? Isti quippe qui se incendunt, nec tot homines sunt quot loca sunt populis plena, que ab exitiali peste erroris illius et furoris, per hanc instantiam perficiende unitatis eruuntur. Numquidnam obsecro sanum misericordie potest esse consilium, ut simul cum illis isti omnes eternis gehennarum suppliciis seruentur, ne illi in istorum comparatione perpauci suorum caminorum ignibus exurantur? Ut enim omnes cum Christo uiuant, magnis conatibus et uotis agendum est: sed si hoc per quorumdam furorem fieri non potest, saltem ut non omnes cum diabolo pereant, laborandum est.

CAPUT XXX.---34. Sane de Scripturis sanctis sagacissime inquirens, si quid proferre posses pro ista spontanee mortis sententia insana, inuenisse te aliquid putas, quia scriptum est in Euangelio: Spiritus quidem promptus est, caro autem infirma : tanquam ideo se quisque occidere debeat, quia infirmus est. Ad passiones inter manus persequentium sustinendas non potuisti citius dicere falsos martyres uestros ex illorum esse numero, de quibus scriptum est, ue iis qui perdiderunt sustinentiam ! et ad illos prorsus non pertinere quibus Dominus dicit, In uestra patientia possidebitis animas uestras . De quibus autem legitur, Spiritus promptus est, caro autem infirma; somno non uoluntario premebantur, non interitu uoluntario necabantur. Diligenter lege, et quid loquaris attende. Ubi est quod Apostolus ait, Fidelis Deus qui non permittet uos tentari super id quod potestis; sed faciet cum tentatione etiam exitum, ut possitis sustinere ? Itane credendum non est huic apostolice ueritati, et inimicos debemus nos ipsos habere, quia inimicos non possumus alios sustinere? Absit hoc a cordibus christianis. Plane fideli Apostolo, imo ipsi fideli Deo, qui non sinit suos tentari supra quam ferre possunt, sed facit cum tentatione etiam exitum, ut possint sustinere, credant Catholici, non credant Donatiste; et ne semper ista non credant, non sint Donatiste. Quando enim desperatur in quibusque passionibus a Domino impetranda sapientia, et ideo queritur compendium caminorum, ubi se isti non quidem feris, ut ait beatissimus  Cyprianus , sed tamen flammis obiiciunt, quos nemo damnauit: non est hoc consilium, sed furor, non est sapientia, sed amentia. Habeant isti incendia sua, qui non dicunt de adiutorio Domini, Quoniam ab ipso patientia mea .

35. Certe sanctus Iob quando a capite usque ad pedes intolerabili uulnere putrescebat, et doloribus excruciabatur immanibus, hoc uestrum compendium habebat in promptu, quo se ab huiusmodi uita horrendis calamitatibus plena, in qua procul dubio manebat, nolebat eripere. Potestas utique aderat, sed iustitia non sinebat [1 1Kb] . Secundum hoc enim dicit, Atque utinam possem me occidere, aut rogare alium ut faceret mihi hoc ! Negauit se posse iustus, quod per iustitiam fieri non poterat. Eo loquendi modo et Apostolus ad Galatas dicit, Testimonium uobis perhibeo, quia, si fieri posset, oculos eruissetis et dedissetis mihi . Cur enim et hoc fieri non posset, nisi quia iuste fieri nullo modo posset? Sic et Dominus cum per Angelos suos iustum Lot de Sodomis exeuntem urgeret ut properaret in Segor: Non enim, inquit, potero facere rem, donec tu illo intreas . Non posse se dixit, quod sine dubio poterat per potentiam, sed non poterat per iustitiam. Posset enim patientissimus Iob, ut nichil aliud, uel cibum uel potum non sumere, atque ita illam uitam erumnosam horrendamque consumere: sed hoc iuste facere non posset, quoniam nulli fas est se ipsum occidere; maxime cum, ut possit uiuere, possit fugere. An hoc aliquis dubitauerit, quod ille uir sanctus, qui tam multa in suis doloribus loquebatur, rogare ut hoc sibi fieret, aliquem posset? Neque enim non, dolenti et putrescenti manus defuit ad perimendum, et lingua defuit ad rogandum. Certe uel ipsam coniugem suam poterat hoc rogare: que tamen ut hoc fieret nec ipsa suggessisset, que illum mori per eius blasphemiam Deo irascente cupiebat; ideoque aliquid in Deum consilio nefando , tamen ut ipse se occideret, ei dicere non audebat. Plus iuris in uos diabolus habet, qui uobis tam facile persuadet, quod insipienti mulieri persuadere non potuerat, quam sibi ministram ad decipiendum uirum, suis illi ablatis omnibus, reseruauit. Dixit itaque se iustus ille non posse aliquem rogare ut eum interficeret, etiam id ostendens utique non licere. Quod enim non potest iuste, non potest iustus: quoniam hoc decernendo prius amittit iustitiam, ut quod non potest iustus, possit iniustus. Sic ergo dixit, Atque utinam possem me ipsum interficere! tanquam diceret, Atque utinam iustum esset; tunc enim a iusto fieri posset. Neque enim ut hoc posset quod non potest nisi iniustus, iniustitiam sibi optaret. Sed si fieri posset, hanc uellet esse iustitiam: quod fieri quia non potuit, ut hec esset iustitia, non potuit iustus quod sola faceret iniustitia. Ac per hoc non est iniustum homini iusto optare mortem, quando amarissima est  uita: sed si Deus optatam non dederit, non erit iustum nisi tolerare eam amarissimam uitam. Sicut a iusto nec illud alienum est, ut optet uitam, quando amara mors imminet: sed cum se uidet eam impetrare non posse, dicit quod nos in se transfigurans Dominus ait, uerum non quod ego uolo, sed quod tu uis, Pater . Hec autem illis dicenda sunt, quos ad mala gerenda querunt qui persequuntur, non quos ad bona participanda qui diligunt: eis, inquam, dicenda sunt ista, qui persecutionem patiuntur propter iustitiam, non qui eam sibi faciunt propter iniusittiam.

CAPUT XXXI.---36. Proinde etiam senior ille Razias, quem sibi isti exemplis sui sceleris destituti, de Machabeorum libris  tanquam imitandum se inuenisse gloriantur, hoc facere debuit, quod in eisdem Litteris leguntur septem illi fratres etiam exhortante matre fecisse , ut comprehensus, et a lege Domini sui non auersus, omne quod ei applicitum esset acciperet, et in dolore sustineret, et in humilitate sua patientiam haberet. Quocirca humilitatem inter manus inimicorum non ualens ferre, non plane sapientie, sed insipientie dedit exemplum, non Christi martyribus, sed Donati Circumcellionibus imitandum  . uerumtamen si diligentius consideremus, et ab isto apparetis alieni. Iste quippe cum iam comprehenderetur ab hostibus, non habuit liberam fugam; ideo se gladio percussit, et cum perimere non potuisset, de muro se precipitauit. Deinde abruptam petram, cum iam uiuere non posset, adhuc tamen spirans, et corpus impetu mouens, currendo, licet exsanguis, obtinuit: ubi utraque manu producta sua intestina discerpsit, dispersit, occubuit: turba ita circumdatus ut euadere non posset, et si uiuere posset. uos igitur qui nec Dominum auditis dicentem, Fugite, nec imitamini Raziam, qui uoluit, nec potuit fugere: profecto quia non habetis illum in precepto, nec habetis istum in exemplo. Quid, quod iste Razias secundum uestram rationem sine dubitatione culpandus est? Dixisti enim propter euangelicam sententiam, ubi Dominus ait, Spiritus quidem promptus est, caro autem infirma; uos ad caminorum fugisse compendium, quia uidelicet infirmi estis perferre manus inimicorum, si ab eis comprehensi fueritis. Ergo illius qui se gladio grauiter uulnerauit, qui uulneratus murum petiit, qui se inde in ceruicem precipitem dedit, qui et postea potuit ad petram currere, in petra stare, intestina educere, carpere, spargere, numquid dici potest spiritus promptus, caro autem infirma; cuius non solum spiritus tam promptus apparuit, sed etiam caro tam firma, ut uix credibile sit eum facere uoluisse ac ualuisse que fecit? Itaque uobis oportet iste displiceat, qui rationem uestre infirmitatis sua firmitate perturbat. Porro si fugere ualens, nec uolens, in domum suam ligna congessisset, atque irruentibus inimicis ut eum comprehenderent, ignem supposuisset, seque cum suis edibus concremasset, uobis quidem  prebuisset exemplum, sed sibi acquisisset grande tormentum. Nunc enim quoniam fugere non ualuit, aliquanto minus est fortasse sui sanguinis reus, quod sibi intulit mortem, quam comprehenso inimicus iam fuerat illaturus.

37. At enim sanctarum Scripturarum auctoritate laudatus est Razias. Quomodo laudatus? Quia fuit amator ciuitatis. Hoc potuit et carnaliter, ciuitatis uidelicet illius terrene Ierusalem, que seruit cum filiis suis; non autem illius que sursum, libere matris nostre. Laudatus est, quia continentiam seruauit in Iudaismo: et hec sibi in comparatione iustitie Christiane damna et stercora fuisse dicit Apostolus . Laudatus est, quia pater Iudeorum appellabatur: hoc magis est, unde et illi tanquam homini subrepsit humilitatis impatientia, ut prius mori uellet quam hostibus subiici. Dictum est quod elegerit nobiliter mori: melius uellet humiliter, sic enim utiliter. Illis autem uerbis historia gentium laudare consueuit, sed uiros fortes huius seculi, non martyres Christi. Dictum est quod se uiriliter de muro precipitauit in turbas: nec nos dicimus eum hoc fecisse muliebriter. Quanqum uos qui multum exemplo isto profecistis, etiam feminas uestras hoc facere docuistis: sed fatemur hoc etiam ipsas non facere muliebriter, sed uiriliter; non tamen salubriter, quia non fideliter. Ad extremum quod inuocasse dictus est dominatorem uite ac spiritus, ut hec illi iterum redderet, id est, uitam et spiritum; nec tunc aliquid poposcit, quo boni discernuntur a malis. Reddet enim hec Deus et his qui male egerunt, non in resurrectione uite eterne, sed in resurrectione iudicii eterni. Laudatus est itaque iste Razias amator ciuitatis, ut ualde bene audiens, id est, bone fame, quia pater Iudeorum appellatus est, et quod continentiam tenuerit in Iudaismo. Istam uero eius mortem mirabiliorem quam prudentiorem narrauit quemadmodum facta esset, non tanquam facienda esset Scriptura laudauit. Nostrum est autem, sicut Apostolus admonet, omnia probare, que bona sunt tenere, ab omni specie mala nos abstinere .

38. Et hanc quidem Scripturam que appellatur Machabeorum, non habent Iudei sicut Legem, et Prophetas, et Psalmos, quibus Dominus testimonium perhibet tanquam testibus suis, dicens, Oportebat impleri omnia que scripta sunt in Lege, et Prophetis, et in Psalmis de me : sed recepta est ab Ecclesia non inutiliter, si sobrie legatur uel audiatur, maxime propter illos Machabeos qui pro Dei lege sicut ueri martyres a persecutoribus tam indigna atque horrenda perpessi sunt  ; ut etiam hinc populus christianus aduerteret, quoniam non sunt condigne passiones huius temporis ad futuram gloriam que reuelabitur in nobis, pro quibus passus est Christus; si tanta patientissime pertulerunt pro lege quam dedit Deus per famulum hominibus illis, pro quibus nondum tradiderat Filium. Quanquam et iste Razias  habeat quod legentibus prosit, non solum ut mens exerceatur recte iudicando quod legit, uerum etiam ut animus humanus, imo animus christianus aduerteret, quanta ferenda sint ab inimicis ardore caritatis cum a se ipso iste timore humilitatis tanta pertulerit. Sed ardor caritatis de sublimitate descendit gratie diuine, timor autem humilitatis ex amore accidit laudis humane: et ideo ille certat per patientiam, hic autem peccat per impatientiam. Non itaque debemus quidquid in Scripturis etiam Dei testimonio laudatos homines fecisse legerimus, consentiendo approbare, sed considerando discernere, adhibentes iudicium non sane nostre auctoritatis, sed Scripturarum diuinarum atque sanctarum: que nos nec illorum hominum quibus illic bonum atque preclarum testimonium perhibetur, omnia uel imitari uel laudare facta permittit, si que non recte ab eis facta sunt, uel huic iam tempori non conueniunt. Sed de iis que tunc fuerant recta, nunc non sunt, quid opus est aliquid in hac questione discutere; cum hoc unde agitur, ut sibi quis inferat mortem, maxime cui conceditur, uel potius qui compellitur uiuere, in eis sit factis, que nec poterant [1 1Kb] unquam recta esse, nec potuerunt, sicut satis iam demonstrauimus?

39. Proinde, quomodolibet accipiatur a uobis huius Razie uita laudata, non habet mors eius laudatricem sapientiam, quia non habet dignam Dei famulis patientiam: potiusque huic uox illa Sapientie, que non laudis, sed detestationis est, competit, ue iis qui perdiderunt sustinentiam ! Nam si laudatorum facta omnia creditis imitanda, numquid melior est iste Razias quam Dauid? Cur ergo eius factum de aliena uxore appetenda, eiusque occidendo marito , nullus bonus sibi proponit, sed potius cauendum atque uitandum? Numquid melior est Razias quam Salomon? Placetne ergo uobis, ut eius erga mulieres lasciuie, quarum seductionibus usque ad templa idolis fabricanda perductus est , imitandum proponamus exemplum? Numquid melior Razias quam Petrus apostolus, qui ubi dixit, Tu es Christus Filius Dei uiui, tam beatus a Domino appellatus est, ut claues regni celorum accipere mereretur: nec tamen ideo [2 1Kb] creditur imitandus, ubi mox eodem momento reprehensus, audiuit, uade post me, satanas; non enim sapis que Dei sunt, sed que hominum ? Atque ut hec taceam que uoce apertissima sancta Ecclesie Scriptura culpauit, et ea dicam que tantummodo ibi narrata atque conscripta sunt, nec de his est in alteram partem laudis aut reprehensionis lata sententia, sed que nobis iudicanda permissa sunt; numquid melior Razias quam Ne? Quis autem illum uirum, quod iacuit ebrius , laudauerit sobrius? Numquid melior est Razias quam Iudas patriarcha? Quis tamen eum approbet, cui placeat, quem non rectissime offendat in illa fornicatione, quandoquidem non ad suam nurum, quia hoc ignorauit, uerumtamen ad eam quam meretricem putauit,  ingressus est ? Numquid melior est Razias, quam Samson? Audete itaque dicere, si potestis, illud quod in crinibus habuit uirtutis magnum diuinumque secretum, blandienti muliercule fuisse prodendum. Nam illud quod cum inimicis occidit et se ipsum, quando super se atque illos deiecit domum, mortem quam mox ab eis fuerat perpessurus, communem uoluit cum illis habere, quia non posset euadere . Quod quidem non sua sponte fecit, sed hoc spiritui Dei tribuendum est, qui usus est eo ut faceret quando illi adfuit, quod facere non poterat quando idem spiritus defuit. Sicut Abrahe factum quando filium uoluit immolare, quod Deo iubente fuit obedientia , Deo non iubente quid fuit, nisi dementia?

40. His sacris Litteris eruditus beatus Cyprianus, in Confessione sua dixit, Disciplinam prohibere ne quis se offerat . uidete quantum mali faciatis cum uos uultis occidere, qui estis indisciplinati etiamsi uos aliis hoc uobis facere cupientibus uelletis offerre. Fugam precipit quem uocatis Saluatorem, fugam permittit persecutor: quid ergo sequimini, ut uestris ignibus pereatis, nisi uestrum furorem? Et tamen dicis, Annon est ista persecutio, que tot millia innocentum arctauit ad mortem? Ostendite quomodo sitis innocentes, qui Christum diuiditis et uos occiditis. Ostendite quomodo arctemini ad mortem, quibus fuga et diuinitus iubetur, et humanitus relaxatur. Ostendite quemadmodum caminorum compendio animas uestras a contaminatione rapiatis, quos potius caminorum sacrilegio tanquam diabolico sacrificio contaminatissimas facitis. Interrogate Christum, iubet uos fugere; interrogate Tribunum, permittit uos fugere. Si et ipsum Raziam interrogare possetis, responderet uobis, Ego non potui fugere. uos ergo nec Christum saluatorem, nec Tribunum persecutorem, nec Raziam auctorem habetis.

CAPUT XXXII.---41. Quod autem dixisti, ut se ipsos uestri occiderent, non eos frustra timuisse, quoniam quisquis in nostras uel nostrorum manus incidit, non euasit. Quid euaserit, quero? Si mortem, cur eam uobis infertis manibus uestris, si hanc timetis a nostris? Sed manifestum est non de morte uos dicere. Nam quantum cupiamus uos uiuere, etiam ipsi scitis; ideo nos de uestra morte terretis. Proinde si communionem nostram dicis, neminem uestrum qui in manus nostras incidit euasisse, utinam uerum diceres. ualde quippe feliciter non euaderent communionem que offertur a Catholicis, ut euaderent damnationem que paratur hereticis. Sed falsum esse quod dicis, uel ex uestro Emerito cogitare potuisti, qui cum uenisset ad nos, facilius est ueritate conuictus, quam communicare compulsus. Sunt et alii fama quidem minores, sed stultitia pares. Quisquis enim fuit similis uanitatis, ut contra manifestissimam ueritatem peruersissima uerecundia fieret pertinax, cum putari erubescit inconstans, expers a nobis catholice communionis abscessit. Sed ideo dixisti, Quisquis in eorum manus incidit,  non euasit; quoniam paucissimos apertissime ueritati perseueranter resistentes et discedentes latere arbitratus es. Sed Emerito fecisti secundum uos grauissimam iniuriam, qui perdidit apud te duritie sue laudem, tanquam frustra esse uoluerit inter paucos ueritati non consentientes, quia deputari meruit inter latentes. Quis nostrum non te credat inuidere college? Aut si non inuides, imitare. ueni ad nos et tu, sicut ipse; audi quod dicimus, sicut ipse; responde si potes, quod non potuit ipse. Si autem nec respondere, nec communicare uolueris, discede, sicut ipse. Ecce ille de nostris manibus illesus abscessit. Tu quare dicis, Quisquis in eorum manus incidit, non euasit? Ecce ille non sibi credidit loca defutura ubi posset latere: tu quare disponis ardere? Itane nondum uides uos esse potius qui non pertinetis ad Deum, et qui facitis contra Deum, non solum peste communi qua Christi unitati resistitis; sed etiam uos precipue, qui huic tanto sceleri uestro, etiam uestras mortes addere festinatis?

CAPUT XXXIII.---42. uerba Epistole: Sed quoniam prudentiam tuam, inquit, exsecutoris officium non decebat, queso, paucis aduerte. Alia est, ut reor, solida ueritas, alia effigies ueritatis: quoniam ueritas robore suo firmata constat; idolum siue simulacrum est quod in iniuriam uerisimile fecerit humana presumptio: nunquam tamen potest preiudicare ueritati fallacia. Simulacrorum cultores dico, qui non tenent ueritatem: sub alieno uocabulo gentilem existimo, qui facit sibi quod colat. Unde publicum apertumque est, quod minis, siue terrore et persecutionibus, crebris Gabinum similesque de nature libertate sublatos, ipsi sibi quos uenerarentur perfidos fabricasse noscuntur, ad quorum cultum coguntur inuiti. Ad hec responsio: Adhuc addis furori uestro uerba blasphemie, et audes dicere Ecclesiam catholicam humanum esse figmentum, cui dicit Deus: Ego enim sum Dominus qui facio te, Dominus nomen ei. Et ut sciamus ipsam eam Catholicam uniuerso terrarum orbe diffusam, sequitur et adiungit: Et qui eruit te, ipse Deus Isrel uniuerse terre uocabitur . Hoc euidentissimum Dei opus, humanum dicitis esse figmentum: nec uos respicitis, quod ab ista Ecclesia quam se promisit Deus in uniuersa terra esse facturum, nullo modo separaremini, nisi hominem sequeremini. Nos eum sequimur qui dixit Abrahe: In semine tuo benedicentur omnes gentes . Eum sequimur qui dixit ipsi Ecclesie sue, quod modo commemoraui: Ego sum Dominus qui facio te, Dominus nomen ei; et qui eruit te, ipse Deus Isrel uniuerse terre uocabitur. Propterea tenentes Ecclesiam, que dilatatur et crescit per omnes gentes et per uniuersam terram, non utique figmentum sequimur humanum, sed promissum factumque diuinum. uos quid sequimini, ut ab huius diuine promissionis et diuini operis communione diuisi, uelitis esse de parte Donati? Peccato Ceciliani perisse de orbe terrarum promissiones Dei, et remansisse in parte Donati, homo uobis dixit, an Deus? Si Deus, legite hoc nobis ex Lege, Prophetis, Psalmis, apostolicis et euangelicis Litteris. Legite, si  potestis, quod in Collatione nostra minime potuistis. Si autem homines ista dixerunt, de quibus dictum est, Firmauerunt sibi sermonem malignum : ecce humanum figmentum, ecce quod colitis, ecce cui seruitis, ecce propter quod rebellatis, insanitis, ardetis.

43. Gabinus uero et ceteri, qui hanc Ecclesiam cognouerunt, elegerunt, tenuerunt, non humanum figmentum, sed diuinum promissum predictum et impletum cum fidelibus habere cupientes, ulterius pro humano figmento ipsas humanas molestias perpeti noluerunt. Qui enim pro ueritate et unitate Christi, non dico res suas, sed istam etiam uitam suam, aliis duntaxat auferentibus atque interficientibus, amiserit, uere fidem habet, uere spem habet, uere caritatem habet, uere Deum habet. Quisquis autem pro parte Donati uel fimbriam uestimenti perdiderit, cor non habet. Quid ergo mirum, si homines sapientes, cum uiderunt contra obdurate consuetudinis pertinacissimam uetustatem proposita sibi esse damna et exsilia, considerauerunt utrum pro parte Donati contra Ecclesiam catholicam, hoc est, pro figmento humano contra opus diuinum perpeti ista deberent: et se utique non debere uiderunt; atque istam quam uocatis persecutionem, cognouerunt sibi esse correctionis occasionem, et fecerunt quod scriptum est, Da sapienti occasionem, et sapientior erit ? uides itaque quam inaniter dixeris homini, qui ex precepto piissimi imperatoris sui uestram correctionem requirit, quod huius prudentiam exsecutoris officium non decebat. Quid enim magis religiosum militantem decet, quam ut in ea causa in qua perpendit quibusnam uos uultis esse deceptio [1 1Kb] , multis ipse fiat corrigendis saluatio?

CAPUT XXXIu.---44. uerba Epistole: Ad docendum, inquit, populum Isrel omnipotens Deus Prophetis preconium dedit, non regibus imperauit. Saluator animarum Dominus Christus ad insinuandam fidem, piscatores, non milites misit. Ad hec responsio: Audite ergo Prophetas sanctos, et sanctos Piscatores: et molestos non patiemini religiosissimos reges. Iam enim et superius ostendi, ad curam pertinuisse regis, ut Niniuite Deum placarent, cuius iram Propheta annuntiauerat. Quamdiu ergo uos non tenetis Ecclesiam, quam prenuntiauerunt [2 1Kb] , piscatores Apostoli plantauerunt: tamdiu reges qui eam tenent, rectissime ad suam curam iudicant pertinere, ne uos aduersus eam rebelletis impune. Nam Deus et reges habuit inter Prophetas: Dauid quippe sanctus, quod non potestis ignorare, rex fuit. Audite itaque prophetantem regem, et nullum religiosum regem formidabitis irascentem: audite, inquam, Prophetam regem dicentem de Christo, Dominabitur a mari usque ad mare, et a flumine usque ad terminos orbis terre ; et non timebitis christianum regem succensentem uobis hanc Ecclesiam blasphemantibus, que sicut a rege prophetata est, exhibetur usque ad terminos orbis terre. Quia  et rex Nabuchodonosor, quamuis propheta non fuerit, eos tamen qui blasphemarent Deum Sidrach, Misach et Abdenago, religiosa seueritate cercuit .

CAPUT XXXu.---45. uerba Epistole: Mundane, inquit, militie nunquam Deus exspectauit auxilium, qui solus potest de uiuis et mortuis iudicare. Ad hec responsio: Non mundane militie Deus exspectat auxilium, quando regibus largitur potius beneficium, qui eis inspirat ut in regno suo curent fieri Domini sui preceptum. Quibus enim dictum est, Et nunc, reges, intelligite; erudimini, qui iudicatis terram: seruite Domino in timore ; sentiunt suam potestatem ita Domino seruire debere, ut ea potestate plectantur, qui nolunt eius uoluntati seruire. Quod autem de militibus facis inuidiam, si utique ista cura, sicut iam docuimus, in Scripturis sanctis pertinere demonstratur ad reges, per quos id acturi sunt aduersus rebelles Circumcelliones et insanos eorum siue participes siue principes, nisi per subditos milites?

CAPUT XXXuI.---46. uerba Epistole: Sed hoc non sciunt, inquit, alienarum rerum incubatores, qui nec Deum audiunt dicentem, »Non concupiscas rem proximi tui« : nec per Salomonem Spiritum sanctum dicentem, »Tunc stabunt iusti in magna constantia aduersus eos qui se angustiauerunt, et qui abstulerunt labores eorum. uidentes turbabuntur timore horribili, et mirabuntur in subitatione insperate salutis; dicentes inter se, penitentiam habentes, et per angustiam spiritus gementes: Hi sunt quos aliquando habuimus in derisum, et in similitudinem improperii. Nos insensati uitam illorum existimabamus insaniam, et finem illorum sine honore: quomodo computati sunt inter filios Dei, et inter sanctos sors illorum est? Ergo errauimus a uia ueritatis; et iustitie lumen non illuxit nobis: lassati sumus in iniquitatis et perditionis uia, et ambulauimus solitudines difficiles; uiam autem Domini ignorauimus. Quid nobis profuit superbia? aut quid diuitiarum iactantia contulit nobis? Transierunt omnia tanquam umbra« . Hec igitur fides nos hortatur, ut libenter pro Deo in ista persecutione moriamur. Ad hec responsio: Agnoscite scelus uestrum, et nolite uobis usurpare nomen alienum. Scriptura dixit, Tunc stabunt iusti in magna constantia aduersus eos qui se angustiauerunt, et qui abstulerunt labores eorum. Non dixit, Stabunt omnes qui mala passi sunt: sed, stabunt iusti. Sicut et Dominus cum dixisset, Beati qui persecutionem patiuntur, nisi addidisset, propter iustitiam , non solos significaret qui pro sua in Domino patientia coronantur, sed etiam illos qui iustis legibus puniuntur. Quapropter si ad uos putatis hec iustorum uerba que scripta sunt pertinere, prius an iusti sitis ostendite. Habetis enim res magnas, quas inter uestras iustitias uentiletis; diuisionem Christi, rescissionem Sacramentorum Christi, desertionem pacis Christi, bellum contra membra Christi, criminationes in coniugem Christi, negationem promissorum Christi. He sunt iustitie uestre, propter quas uidelicet stabitis in magna  constantia aduersus eos qui uos angustiauerunt, et abstulerunt labores uestros. Iam uero cum inter iustitias uestras iactare ceperitis, quod uos ipsos necatis; quis uobis iustus equabitur? Tunc enim maxime apparebitis uindicandi. Sed uidete de quibus: de his utique qui uos occiderunt. Ergo ut uindicemini, puniemini, et stabitis aduersus uos ipsos? Maxime stabitis, qui caminis clausis uos in crudeles angustias coarctatis, ut et qui uoluerit subuenire, non possit intrare, et qui uoluerit euadere, non possit exire. Absit, absit ut stent cum magna constantia, cum stabunt cum tam mala conscientia. Nisi forte arbitramini propterea uobis Deum tunc posse parcere pro sceleribus uestris, quia ipsi uobis modo non parcitis. Unde etiam quedam sanctimoniales uestre grauide per saxa se miserunt, et dissilietibus uteris homicidiorum scelere et stuprorum scelera prodiderunt; existimantes si hoc modo in se uindicassent, nullo iam modo Deum uindicaturum: sicut et uos putatis, que sacrilegio schismatis et heresis, uel depredando, detruncando, excecando, occidendo, postremo etiam rebaptizando Catholicos, et quelibet alia potuerunt a uobis nefanda committi, isto modo posse, quia uos occiditis, expiari. Sed erratis: hoc putauit et Iudas. An hoc etiam uultis addere documentum, quo certius nouerimus maiores uestros potius fuisse traditores, quia mortem imitamini traditoris?

CAPUT XXXuII.---47. Ergo quod in Collatione contentiose negare uoluistis, etiam hinc uera esse gesta firmatis. In quibus confessis traditoribus, qui tunc prime sedis episcopus in Numidia fuit, Secundus Tigisitanus ignouit, et quibus crimina traditionis manifesta atque confessa apud Cirtam presentibus relaxauit, cum his apud Carthaginem tanquam traditores non conuictos absentesque puniuit: a quo crimine etiam Secundus ipse obiiciente Purpurio Limatensi se purgare non potuit, quando ei dixit idem Purpurius, Tu quid egisti, quando tentus es a curatore et ordine, ut Scripturas dares? Quomodo te liberasti ab ipsis, nisi quia dedisti, aut iussisti dari quodcumque? Nam non te dimittebant passim. Hoc autem Secundus etiam in litteris suis ad Mensurium datis, quas uos ipsi protulistis atque recitastis, sine ambiguitate confessus est, quod non tradiderit, sed quod ad eum peruenerint a curatore et ordine missi persecutores, quos ei Purpurius Limatensis obiecit, ut Scripturas traderet: quas cum ab illo peterent, se respondisse, Christianus sum et episcopus, non traditor, eique [1 1Kb] nichil omnino tradere uoluisse. Quod ei uultis ut credamus, cum et uos ipsi quam sit incredibile uideatis, feruente illa persecutione detentum episcopum siue conuentum ut Scripturas dominicas traderet, nullis traditis fuisse dimissum. Nempe contendebatis non potuisse episcopos ad ordinandum episcopum ad ciuitatem Cirtensem persecutionis tempore conuenire. Quomodo ergo persecutio illa feruebat, si potuit episcopus propter Scripturas tradendas teneri, nullisque traditis impune dimitti? Et tamen clamabatis, immanitatem persecutionis  illius temporis describentes, nec duodecim episcopos ad ordinandum episcopum potuisse in concilium congregari, qui gesta illa conficerent, ubi crimina traditionis inuicem donauerunt, proque pace Ecclesie iudicanda Domino reliquerunt: cum uos hoc tempore talem persecutionem uos perpeti dixistis, qualis nunquam fuit, id est, ut loca uobis desint, quo confugere, atque ubi latere possitis; cum concilia faciatis, episcopos ordinetis, etiam in eorum locum, qui suis ignibus perierunt, iterum tales, qui suis ignibus perire parati sunt. In concilium autem tante, ut putatis atque iactatis, persecutionis tempore, amplius etiam quam triginta conuenire potuistis, ubi et Petilianus fuit, qui persecutionis tempore nec duodecim conuenire potuisse clamabat.

48. Porro in ipso concilio statuistis, ut qui nobis inuiti communicauerunt, episcoporum, uel presbyterorum, tantum si sacrificium non obtulerint, aut in populo non tractauerint, ad ueniam pertineant, et in suis honoribus recipiantur: ac si totas calumniarum uestrarum uires, etiam ipsi hoc decreto uestro penitus amputastis. Ubi est enim quod uestro uaniloquio etiam eos qui non fuerunt, dicitis per communionem nostram fieri traditores, quia scilicet sicut calumniamini, illi nos inquinauerunt, qui urgentibus [1 1Kb] tunc impiis potestatibus libros ecclesiasticos tradiderunt? Cur ergo nunc a crimine absoluitis, quos nobis communicasse cognoueritis inuitos, si sacrificium non obtulerint, neque sermonem in populo fecerint; quasi illi tunc primi traditores sub terrore et horrore immanium suppliciorum, qualia modo uobis omnino nullus ingessit, codices sanctos non inuiti tradiderint, aut sacrificium illic obtulerint, aut in populo sermonem fecerint? uidetis ergo quod sicut uos istis, quos uanissime criminamini communione nostra fieri traditores, si quid inuiti fecerint, potuistis ignoscere; ita etiam maiores uestri in necessitate multo arctiore tradentibus traditoribus ueris [2 1Kb] , in eadem regula ignoscere potuerunt. Sed ut damnarent alios absentes et inauditos, inimicorum Ceciliani factione compulsi sunt, facientes quod de talibus Apostolus dicit, In quo enim alium iudicas, te ipsum condemnas; eadem enim agis que iudicas .

49. Quapropter, quoniam Donatiste semetipsos occidere semper amauerunt, et ipsi ab initio traditores fuerunt; quid mirum si traditoris mortem  etiam suos posteros amare docuerunt? Sed uitande huius similitudinis causa, uel nunquam, uel difficillime se laqueo necauerunt. Frustra omnino; nam ille Iudam traditorem id facere compulit, qui et illum puerum, quem sanauit Dominus, in aquam et ignem sepe deiecit , et gregem porcorum in mare precipitauit , et ipsi Domino precipitium de pinna templi audaci presumptione suggessit . Quamuis itaque diuersis modis uoluntariam uos precipitetis in mortem,  tamen eiusdem diaboli instinctu uos ipsos necando imitamini traditorem. Quod etsi uos non estis, eorum tamen qui fuerunt, et schisma fecerunt, in quo libenter estis, etiam hoc in uobis facere, quod in se traditor fecit, nefando magisterio didicistis. Ecce cum qua iustitia stabitis aduersus eos, qui uos angustiauerunt: ut si uestre mortes uindicabuntur, nonnisi in uobis ipsis iustissime uindicentur.

50. Qui sunt autem labores uestri, quos a uobis iactatis auferri? Anne iniustum est, ut ecclesie que fuerunt uestre, cum in pacem catholicam transeunt, cum suis rebus transeant? Illis enim ad nos transeuntibus, si res earum uultis tenere, uos procul dubio res alienas uultis auferre. Mater autem Catholica uobis dicit, quod quibusdam beatus Apostolus, dixit, Non enim quero que uestra sunt, sed uos . uerumtamen quomodo uobis non estis ipsi contrarii, quando utrumque nobis obiicitis, et quod res uestras possidere cupiamus, et quod uiolenter uos nobiscum esse cogamus? Hec duo quam sint inter se contraria, non uidetis. Si enim ad communionem nostram uos inuitos querimus et tenemus, quomodo res uestras desideramus, quas utique uobis communicantibus habere non possumus. Si autem illas cupimus obtinere, quomodo uos querimus, ut eas uobis communicantibus amittamus? Sed confitemur uobis, cupiditas nostra caritas uocatur: hec uos querit in nobis; hec uos inuenire, corrigere, atque in unitatem Christi sociare desiderat, ne [1 1Kb] uestris caminis uos ardere timeamus. Huius igne feruemus, hec nos accendit, ut non solum non concupiscamus res uestras, sed nobiscum optemus possideatis et nostras. Agnoscite, et uenite, et perire nolite; aut si ultro uenire erubescitis, seruimus infirmitati, ne quid pereat caritati. Ecce uolumus uos tenere, quid festinatis ardere? Ad uitam tenemus, ad salutem tenemus, ad Christi unitatem, ueritatem, suauitatem tenemus: et ad cenam tanti patrisfamilias, si sponte non uultis, intrare compellimus.

CAPUT XXXuIII.---51. De iustitia certamen est, non de pecunia. Cauete ergo ne forte dum putatis ad uos pertinere quod scriptum est, Tunc stabunt iusti in magna constantia aduersus eos qui se angustiauerunt, et abstulerunt labores eorum; non hoc uobis contingat de laboribus uestris, sed potius illud quod alibi scriptum est, Labores impiorum iusti edent . Neque enim stabunt contra uos Maximianiste, quorum quando potuistis, basilicas abstulistis: aut stabunt contra uos Pagani quorum certe ubi potuistis, templa euertistis et basilicas construxistis [2 1Kb] ; quod et nos fecimus: aut stabunt aduersus uos symphoniaci demoniorum, quorum tibias et scabella fregistis; quod et nos fecimus. Sic nec uos stabitis aduersus nos. In talibus quippe omnibus factis, non rapina concupiscitur, sed error euertitur. Sicut ergo non stabunt Chananei aduersus Isrelitas, quamuis Isrelite abstulerunt labores eorum; sed stabit Naboth  aduersus Achab, quia delictum factum est, non preceptum, ut labores iusti auferret iniustus : sic heretici non stabunt aduersus Catholicos, cum in rebus hereticorum christiani imperii iussa complentur; nec res eorum a Catholicis auferuntur, sed potius inquiruntur, eisque multa quantum fieri potest, correctis reddenda seruantur: sed stabunt Catholici, non solum aduersus Gentiles, a quibus martyres ueri exspoliati sunt; uerum etiam aduersus Circumcelliones Donatistarum, quia et ipsi abstulerunt labores eorum. uerum de his pecuniariis laboribus facilior causa est. Ecce quotidie, si quis ad nos transitum facit , reddimus pecuniam, uestem, fructus, uasa, rura, tecta uestrorum: uos quomodo nobis reddituri estis membra nostrorum?

52. Nempe aliquando expergiscimini, et cernite nec uos esse de quibus dicatur, nec nos a quibus dicatur, Hi sunt quos aliquando habuimus in derisum; cum potius uos habeamus in fletum. Nec uos computamini inter filios Dei, nisi recedentes a parte Donati hanc tenueritis Ecclesiam, quam sicut predixit, exhibet Filius Dei. Nec inter sanctos est sors uestra, sed inter hereticos. Nam quod alios de uobis dicturos putatis, Nos insensati uitam illorum existimabamus insaniam; miror quod tam insensati estis, ut ipsi uobis modo talia non dicatis [2 1Kb] . Sanctis quidem ueris ac fidelibus immundi et infideles tunc ista dicturi sunt, eis utique quos nunc existimant insanire, quia luxuriis quas uident frui nolunt, dum quod non uident credunt. Sed uos si non uitam uestram, certe istam quam uobis uultis facere, mortem uestram, si non existimatis insaniam, desperatius insanitis. uerba uero illa, Ergo errauimus a uia ueritatis, etc., non erunt quidem tantum uestra, sed maxime et uestra. Erratis enim, quod manifestum est, a uia ueritatis, et iustitie lumen non lucet uobis, lassamini in iniquitatis uia et perditionis, et ambulatis solitudines difficiles; uiam uero Domini ignoratis. Que autem sequuntur, Quid nobis profuit superbia? aut quid diuitiarum iactantia contulit nobis? Transierunt omnia illa tanquam umbra : nescio utrum quisquam inter ceteros diceret aptius et conuenientius, quam tuus decessor Optatus. Nolite ergo putare uos quales non estis, et perire quales estis [3 1Kb] : quoniam non uos hec fides, sed uester malus error hortatur, ut non libenter pro Deo, sicut dicis, in ista persecutione moriamini, sed nequiter pro Donato factis uestris persecutionem patiamini.

CAPUT XXXIX.---53. uerba Epistole: Et alia manu: Opio te, inquit, incolumen ueritate perspecta animum lenire, et ab innocentum exitibus temperare. Ad hec responsio: uos potius ueritate perspecta lenite animum uestrum, ne sic seuiat, ut nec uobis  parcat. Nam quid isto, cui hec scripsisti, facile potest lenius inueniri, qui uos et inuitauit ad uitam, et si eam nobiscum agere nolletis, relaxauit ad fugam? uos in uos estis asperi, uos immites [1 1Kb] , uos sine ulla humanitatis [2 1Kb] consideratione crudeles, qui hoc in uobis facitis, quod in suis inimicis facere consueuerunt [3 1Kb] errorum dilectores, et hominum persecutores, ut sit quod amarissime doleant errorum persecutores et hominum dilectores. Quid autem optas ut ab innocentum exitibus temperetur? uos quidem innocentes non estis: tamen ille uobis dedit exitum, sed ipsi uobis dare uultis exitium. Puto enim, quod uerbi ignorantia te fefellit, ut uolens intelligi exitia, exitus diceres. Cum ergo hortaris optando, ut se ab innocentium exitiis imperialium legum temperaret exsecutor, id agis ut deceptoribus parcat, et innocentes decipi impune permittat. Quid ergo aliud, nisi ut ille cui te bene arbitraris optare, nec Deo, nec imperatori suo seruet fidem: quia scilicet per iustitiam non ueram, sed uestram, ad imperatorum curam pertinere cause huiusmodi non deberent, ut calumniosa diuisio sanaretur, deberent autem, ut quando facta est firmaretur? Si doctrina ista, quam non de Scripturis sanctis, sed nescio unde didicistis, iusta uobis uidetur, ut hec ad imperialem non pertineat potestatem: tunc maioribus uestris uenisset in mentem, quando Ceciliani causam ad imperatoris iudicium Constantini accusando miserunt. Nunc uero quia leones Danielem propter innocentiam non leserunt , uultis ut illis parcat, qui eum calumniando leonibus obiecerunt? Sed non ut homo iudicat Deus, in cuius manu cor regis est, et quo uoluerit inclinat illud . Cor autem regis cum est infidele, aut exercentur, aut probantur boni: cum uero est fidele, aut corriguntur, aut plectuntur mali. Horum duorum quid in uestra causa sit, satis iam diximus, satisque litteris tuis nullius loci pretermissione respondimus: quod utinam et tibi, tamen aliquibus ex uobis profuturum esse Deo miserante confidimus.

54. Ad hec autem si respondere aliquid preparas, lege etiam illa que cum Emerito acta sunt, quibus ille respondere non potuit, ne forte tu possis, sicut iam superius ut experireris admonui . De causa etiam Maximianistarum cum illo egimus, de qua a nobis in Collatione toties uobis obiecta nichil respondistis, quoniam de re manifestissima et recentissima nichil quod responderitis [4 1Kb] inuenire potuistis, quomodo Maximianus quem multo grauiore quam Cecilianum sententia percussistis, ita ut diceretis eum Dathe, Chore, et Abiron ministrum , quos pro scelere schismatis uiuos terra deglutiuit , non polluerit  consortes schismatis sui, quibus ut ad uestram communionem redirent, dilationem dedistis, non polluerit Afer Afros, uiuus uiuos, notus notos, particeps socios; et Cecilianus polluerit transmarinos, polluerit longe positos, polluerit ignotos, polluerit nondum natos. Inueni, si potes, quid dicas, quomodo susceperitis honorem Feliciani Mustitani, et Pretextati Assuritani, quos cum Maximiano et aliis decem sine ulla dilatione damnastis, contra quos, ut eos de basilicis pelleretis, apud duos, uel nisi fallor, apud tres proconsules litigastis; et cum iam in locum Pretextati alium ordinassetis, post tam longum tempus eos in suis honoribus recepistis. Qua iustitia, qua ratione, qua fronte in honore suo suscipitur Maximianista damnatus, et damnatur orbis terrarum catholicus inauditus? Qua iustitia, qua ratione, qua fronte cauendum esse dicitis, ne uos inquinet Cecilianus olim defunctus, uobisque prorsus incognitus, uestris maioribus iudicantibus semel damnatus, uestris maioribus accusantibus ter absolutus; et cauendum non putastis, ne uos inquinaret Felicianus, uniuersalis concilii uestri ore damnatus, et ab uniuersis uobis, precipue tui predecessoris  fauore susceptus? Qua iustitia, qua ratione, qua fronte rescinditis Baptismum quem dant Ecclesie, quas laboribus suis Apostoli plantauerunt, cum susceperitis Baptismum quem Felicianus et Pretextatus per tam longum tempus, quando contra eos damnatos litigabatis, foris a uestra Ecclesia tradiderunt? Si enim, ut soletis male intelligere, et nobis obiicere, sic est intelligendum quod scriptum est, Qui baptizatur a mortuo quid proficit lauacro suo ? inter illos isti iacebant quando baptizabant, de quibus uestra Bagaitana sententia tanto strepitu insonuit, Aegyptiorum admodum exemplo pereuntium funeribus plena sunt littora: quibus in ipsa morte maior est pena, quod post extortam aquis ultricibus animam, nec ipsam inueniunt sepulturam. Quid ad hec dicturi estis? Ecce mortui baptizant eos quos suscipitis, nec morimini; et nobis tanquam mortuis calumniamini, ut catholice unitati communicare nolentes uestris ignibus uere moriamini. Responde ad ista: uacat tibi cogitare quid dicas. Saltem in hoc aliquod tibi beneficium conferamus, ut dum cogitas quomodo respondeas, minime cogites quomodo ardeas. Sed nolumus ut inopia respondendi lassum illud et quassum, quod dicere consueuistis, adhuc tibi existimes esse dicendum, Si tales sumus, quare nos queritis? Respondemus enim: Magis uos catholica Ecclesia debet querere, quia peristis, si uos Maximianistas perditi perditos inquisistis. De corde enim uestro nobis dicitis, Quare queritis tot tantorumque reos criminum? Sed de libro Dei uobis respondemus, quia caritas cooperit multitudinem peccatorum .



LIBER SECUNDUS. Gaudentii contra superiorem librum responsio diluitur.


 CAPUT PRIMUM.---1. Accepi, Gaudenti, responsionem tuam: si tamen responsio ista dicenda est, quam mihi propterea referre uoluisti, ne si tacuisses, diceremus te esse conuictum. Sed non hoc est respondere, quod est non tacere. Nam si hoc est, respondisti plane: sed ideo, ut etiam hi qui de te aliquid possent sperare, nouerint te non inuenisse quid respondere deberes, et tamen respondisse ne taceres. Itaque cum caueres ne uictus dicereris, fecisti ut ostendereris. Ad quod ostendendum tua ipsa scripta sufficiunt, si ab intelligentibus legantur, et meis diligenti examine comparentur. Ut autem scriptis aliis hoc doceam, quo etiam ingeniis tardioribus satisfiat, aliquanto prolixior disputatio necessaria est: quam quidem aggrediar, si opus fuerit Dominusque uoluerit.

CAPUT II.---2. Nunc interim, quoniam uos potius esse catholicos testimonio beati Cypriani affirmare conatus es: attende paululum quam Ecclesiam dixerit ille catholicam, cum eius defenderet unitatem. Ecclesia, inquit, Domini luce perfusa, per totum orbem radios suos porrigit: unum tamen lumen est, quod ubique diffunditur, nec unitas corporis separatur. Ramos suos in uniuersam terram copia ubertatis extendit, profluentes largiter riuos latius expandit: unum tamen caput est, et origo una, et una mater, fecunditatis successibus copiosa . Quid igitur et uos ipsos fallitis, et alios fallere mendaciis impudentibus uultis? Si huius martyris testimonio uestra est Ecclesia catholica, ostendite illam per orbem totum radios suos porrigere; ostendite illam per uniuersam terram ramos suos copia ubertatis extendere. Hinc enim et greco uocabulo Catholica nominatur. Quod enim grece dicitur, latine totum uel uniuersum interpretatur. Per totum ergo siue secundum totum est , unde Catholica nuncupatur. Si hoc nosti, quare te nosse dissimulas? Si autem ignoras, quare non prius quam loqueris, quod nescis, eos qui norunt, interrogas? Quod si displicet tibi, non grecam, sed aliquam linguam inueni, qua doceas , non per totum, siue secundum totum, uel secundum uniuersum significare: et recede a testimonio Cypriani. Ille namque contra te loquitur: qui uides quid dicat. Per orbem totum dicit, et per uniuersam terram porrigi, extendique Catholicam, greco eius nomini ac definitioni consentiens. Tu aliud tenere, sentire, dicere reperiris, et dum Cypriano teste inniteris, Cypriano teste mentiris.

CAPUT III.---3. Ab hac ergo uera germanaque Catholica, que Domini luce perfusa, per orbem totum radios suos porrigit, ramos suos per uniuersam terram copia ubertatis extendit, que causa uobis fuerit exeundi, cum interrogamini, nichil iustum inuenitis:  prorsus ab hac Ecclesia exitum uestrum nulla purgatione probabilis excusationis abluitis. Quid enim dicitis, nisi, Necessitas compulit, ut iusti relinqueremus iniustos? Respondet uobis Scriptura diuina: Filius malus ipse se iustum dicit; exitum uero suum non abluit . Exitum, inquit, suum, utique illum de quo dicit apostolus Ioannes, Ex nobis exierunt , omnino non abluit, non defendit, non excusat, non purgat. Ad iustos enim non pertinet in Ecclesia catholica, nisi malos, quos corrigere uel damnare non possunt, patientissime tolerare; nec propter zizania, de dominico agro, nec propter paleam, de dominica area, nec propter uasa inhonorata, de dominica domo, nec propter pisces malos, de dominicis retibus ante tempus exire; ne frustra exitum suum conentur abluere. Has euangelicas sententias si uolueris in alium sensum qualibet argumentatione conuertere, eidem beato Cypriano, cuius testimonium adhibes, contradicis: sicut in nostra Collatione fecistis. Nam hec de ista questione supra dicti martyris uerba sunt, in epistola quam scripsit ad Maximum et socios confessionis eius. Etsi uidentur, inquit, in Ecclesia esse zizania, non tamen impediri debet aut fides aut caritas nostra; ut quoniam zizania esse in Ecclesia cernimus, ipsi de Ecclesia recedamus. Nobis tantummodo laborandum est, ut frumentum esse possimus: ut cum ceperit frumentum dominicis horreis condi, fructum pro opere nostro et labore capiamus. Apostolus in Epistola sua dicit, »In domo autem magna non solum uasa sunt aurea et argentea, sed et lignea, et fictilia; et quedam quidem honorata, quedam uero inhonorata« . Nos operam demus, et quantum possumus laboremus, ut uas aureum uel argenteum simus. Ceterum fictilia uasa confringere soli Domino concessum est, cui et uirga ferrea data est . Esse non potest maior Domino suo seruus: ne quisquam sibi, quod soli Filio Pater tribuit, uindicarit: ut se putet, aut ad aream uentilandam et purgandam, palam ferre iam posse, aut a frumento uniuersa zizania humano iudicio separare. Superba est ista obstinatio et sacrilega presumptio, quam sibi furor prauus assumit: et dum sibi semper quidam plus quam mitis iustitia deposcit, assumunt, de Ecclesia pereunt; et dum se insolenter extollunt, ipso suo tumore cecati, ueritatis lumen amittunt.

CAPUT Iu.---4. Nempe nunc saltem uides, aduersus sanctum Cyprianum uos in nostra Collatione clamasse, eique contentionibus restitisse, quibus asserebatis agrum Christi, de quo ait, Ager est hic mundus , non esse Ecclesiam, sed mundum preter Ecclesiam, ut ea que cernerentur, posset habere zizania? Nam in Ecclesia dicebatis manifesta zizania esse non posse. Quoties hinc testimonium  Cypriani posuimus, et nec aperte illi resistere ausi estis, nec tamen consentire uoluistis? Nempe nunc saltem expergisceris, audis, aduertis, quia etsi uidentur in Ecclesia esse zizania, non tamen impediri debet aut fides, aut caritas nostra; ut quoniam zizania esse in Ecclesia cernimus, ipsi de Ecclesia recedamus. Quare ergo uos ab unitate huius Ecclesie nefario schismate disceditis, et heretica presumptione in eadem discissione persistitis? Ecce tibi Cyprianus, consenti illi, aut responde illi. uides quemadmodum his uerbis, quibus dicit esse in Ecclesia cernique zizania, nec tamen ab illa propterea debere discedere, delet omnes tuorum scriptorum calumnias? Quibus etiam in tanta abrupta progressus es, et te more uestro precipitasti [1 1Kb] , ut diceres, etiam nescientes qui peccauerunt de uniuerso mundo, peccatis alienis potuisse perire Christianos; quia scilicet legitur in sanctis Scripturis, unum de anathemate fuisse furatum, et pro isto peccato alienum populum nescientem fuisse punitum : ignorans illas mortalium corporum penas, hoc est, moriturorum mortes, ad utilem terrorem populo ualuisse; non tamen eisdem mortuis ad aliquod detrimentum future uite, aliena peccata, presertim que nescierunt, aliquid obfuisse. Itane ut hoc diceres, itane ut peccatis alienis etiam incognitis, perire Deo quemquam, credere et dicere auderes, nec saltem ipsos timuisti collegas tuos, qui te in nostra Collatione reticente, et fortasse cum hoc iam sentires non audente, tantis disceptationum lateribus pugnauerunt, pisces malos in dominicis retibus a piscatoribus ignorari, ne uidelicet perirent eorum contagione, si scirent? Nonne tibi uenit in mentem, de palea dominice aree; id est, Ecclesie, usque ad tempus uentilationis in una permixtione toleranda, disputantibus [2 1Kb] , cum Emeritus urgeretur, negasse illum atque dixisse, Non legis aream . Qui cum et a suis secretius admoneretur, et a nobis apertius commemorantibus ex Euangelio, Dominum esse uenturum ferentem uentilabrum in manu sua, qui mundabit aream suam, et frumentum recondet in horreo, paleam uero comburet igni inexstinguibili , continuo correxisse obliuionis errorem, quo negauerat scriptum; nec tamen hereticam uel schismaticam conuertisse peruersitatem, qua negabat malos a bonis debere pro unitate Ecclesie sustineri: continuoque dixisse, quod nomine palee, mali significarentur occulti, ut hic cause uestre precipua diligentia seruaretis, quod ignorati mali commaculare bonorum neminem possent. Ecce partis uestre patronus egregius perdidit, te aduersante, labores suos. Ille quippe ut custodiat bonorum salutem, prorsus in Ecclesia malos permanentes a bonis perhibet ignorari, ne perdant eos si fuerint cogniti et tolerati: tu autem etiam ignoratorum malorum contagio bonos perire dixisti. Neque timuisti  tam multos ab initio uestros latentes flagitiosos, facinorosos atque impios, qui profecto secundum tuam sententiam, te atque omnes tuos, uobis nescientibus perdiderunt. Sed nunc quoque nullo pauore tremuisti, ne forte quispiam uestrum te nesciente peccaret, et te dum ista loqueris perderet. An forte dum cognitis tuis factis perisse te intelligis, propter hoc alienis incognitis perire non metuis?

CAPUT u.---5. Quid tibi optem, nisi ut te nobis liceat inuenire, ne libeat te perire? Quid enim spei remanebit, non solum nobis qui Domino Christo, Prophetis, Apostolis, sanctoque Cypriano consentimus, etiam cognitos malos, si eos nec corrigere possumus, nec punire, pro unitatis uinculo sustinendos; uerum etiam uobis, quibus ante tempus messis, uentilationis, et littoris, placet a malis separatio corporalis: si opinio tua uera est, qua putas et suis peccatis quemque perire qui facit, et alienis qui utrum facta sint nescit? Si enim hoc ita est, profecto et maiores uestri, qui se, sicut putatis, a cognitis malis separauerunt, de incognitis perierunt. Non solum autem tibi, qui cum dicis alienis criminibus perire hominem, siue illa scientem, siue nescientem, nullum procul dubio remanere pateris innocentem; sed etiam ipsi Emerito, qui longe tolerabilius sentiens, in communione Sacramentorum alienis peccatis tantummodo cognitis homines innectit, ab incognitis soluit, multo ueriore uenerabilis Cyprianus uoce respondit, simul crescentia non perire frumenta, zizaniis non extra Ecclesiam, sed in Ecclesia constitutis, nec occultis atque incognitis, sed plane notis ac perspicuis. Puto enim quod non in carne, sed in ipsa mente cecatur, qui contendit latere quod cernitur. Cum autem monet beatissimus ille, ne propter zizania que in ea sunt, ab Ecclesia recedatur; non monet propter illa que occultantur, sed propter illa potius que cernuntur. Ipsa enim sunt, que possunt perturbare cernentes, nisi eos faciat sapientia patientes. Nam quomodo propter occulta nos non debere recedere disceremus, que omnino esse nescimus? Etsi uidentur, inquit, in Ecclesia esse zizania. uidentur, ait, non suspicatione creduntur. Et ne quisquam putaret ita dictum, uidentur esse, tanquam non essent, sed esse uiderentur; uerbis consequentibus, quid dixerit, aperit: Non tamen impediri, inquit, debet, aut fides, aut caritas nostra; ut quoniam zizania esse in Ecclesia cernimus, ipsi de Ecclesia recedamus. Non ait, Suspicamur, putamus, credimus, opinamur; sed, cernimus. Ea quippe etiam illi non operta credebant, sed aperta cernebant, qui dixerunt patrifamilias, uis, imus, et colligimus ea? de quibus dictum erat, Cum creuisset herba, et fructum fecisset, tunc apparuerunt et zizania. Quibus respondit, Non; ne forte, dum uultis colligere zizania, simul eradicetis et triticum; et, Sinite utraque crescere usque ad messem . Et tamen tu dicis  sola per mundum creuisse zizania, et toto pene mundo diminuta perisse frumenta: cum ad aliquas gentes nondum Ecclesia crescendo peruenerit. Necesse est autem ut perueniat, et predicetur  Euangelium in uniuerso mundo, et tunc ueniat finis. Quod futurum esse, Dominus sine ulla ambiguitate predixit.

CAPUT uI.---6. uides Ecclesiam testimonio Cypriani, et a toto catholicam dictam, et non esse sine manifestis malis, propter quos tamen admonet non relinquendam. In ea sunt boni, per se ipsos multi: in comparatione autem zizaniorum uel palee, profecto pauci. Non enim preter illam, sed in ea agitur, quod ipse Dominus dicit, Quoniam abundauit iniquitas, refrigescet caritas multorum . Sed ibi est et populus ubique diffusus, cui dicitur, Qui perseuerauerit usque in finem, hic saluus erit . Qui autem habeant fidem tanquam granum sinapis, qua montes etiam transferantur , rarissimi omnino sunt. De tali enim fide Dominus dicebat, Putas, ueniet Filius hominis, et inueniet fidem in terra ? non de apostasia totius orbis, sicut tu peruersissime intelligis.

CAPUT uII.---7. Porro de Baptismo, quem non putas esse nisi in Ecclesia, et ideo nos arguis, quod ex heresibus uenientes, si iam baptizati sunt, iterum non esse baptizandos censemus; sufficit, quod respondere minime potuisti, quomodo damnatus baptizare potuerit Felicianus, foris a uestra Ecclesia constitutus: quem frustra ponere uoluisti inter eos quibus dilationem dedistis. Lege Bagaitanam uestri concilii sententiam, in qua scilicet post multa acerbissima que in illos dicta sunt, et longe grauiora quam in Cecilianum, quando eum maiores uestri absentem innocentemque damnarunt; ita subiecta est eorum manifesta et indubitata damnatio: Famosi ergo criminis reos uictorianum Carcabianensem, Martianum Sullectinum, Beianum Baianensem, Saluium Ausaphensem, Theodorum Usulensem, Donatum Sabratensem, Miggenem Elephantariensem, Pretextatum Assuritanum, Saluium Membresitanum, ualerium Melzitanum, Felicianum Mustitanum, et Martialem Pertusensem, qui funesto opere perditionis uas sordidum collecta feculentia glutinauerunt; sed et clericos aliquando Ecclesie Carthaginis, qui dum facinori intersunt, illicito incestui lenocinium prebuerunt; Dei presidentis arbitrio, uniuersalis concilii ore ueridico damnatos esse cognoscite. Et deinde incipit ceteris dilatio prorogari his uerbis: Eos autem quos sacrilegi surculi non polluere plantaria, hoc est, qui a Maximiani capite proprias manus uerecundo fidei pudore retraxerunt, ad matrem Ecclesiam redire permisimus. Iam de his quod dicendum fuit, et in prioribus ad te datis litteris meis satis dictum est. Cui loco te prorsus respondere non potuisse quisquis legerit et parumper aduerterit, dubitare non poterit.

CAPUT uIII.---8. Frustra itaque tibi uidetur, Agrippini et Cypriani concilia in hac questione esse sectanda: cum uos ea neglexeritis, quando extra uestram communionem baptizatos a damnatis, contra quos de basilicis excludendos litigabatis, sine ulla repetitione Baptismatis suscepistis. De sententia uero Cypriani, uel collegarum eius, quibus tunc placuit, uenientes ab hereticis baptizare oportere, longum est  ut pro merito disputem. Sed istam tu mihi, si potes, breuem solue questionem. Quando rebaptizabat Cyprianus ab hereticis uenientes, Ecclesie Carthaginensis episcopus, tunc Ecclesie Romane Stephanus episcopus in eodem Baptismo quem foris acceperant, suscipiebat hereticos; et ambo hec diuersa facientes, in unitate catholica permanebant. Dic mihi, utrum illo tempore Ecclesia, quando secundum uos, omnium criminum reos sine Baptismo recipiebat per Stephanum et eius innumerabiles toto orbe collegas, qui eiusdem sententie participes erant, malorum contagione perierat, an non perierat? Neque enim istos malos poteris dicere occultos: quamuis tu asseras nocere ac mortificare et occultos. Quisquis igitur homicida, uel etiam parricida, adulter, incestator, idololatra, codicum denique sanctorum non timidus traditor, sed ut traderentur crudelis tortor, et uiolentus extortor et iussu uel manu extremus incensor, apud hereticos baptizatus, ad Stephanum et eius socios uenit, secundum uos sine Baptismo exceptus est. Cernis igitur omnia hominum crimina, si uerum est quod de Baptismo sentitis, tunc in Ecclesia sine Baptismo congregata? Responde utrum his criminibus in eadem unitate maculatus fuerit Cyprianus, responde utrum Ecclesia perierit, an non perierit. Elige quod putaueris. Si iam tunc perierat, Donatum que peperit? Si autem tot in eam sine Baptismo aggregatis, perire non potuit, responde queso, ut ab ea se, tanquam malorum communionem deuitans, pars Donati separaret, que dementia persuasit.

9. Absit autem, ut quoniam beatissimus Cyprianus de Baptismo aliter sensit, quam ueritas et antea consuetudine et postea perspecta diligentius ratione monstrauit, propterea quisquam nostrum, qui hoc quod ille non sapimus, ei se audeat anteponere. Cetera enim multa et magna eius merita, et animus precipua caritate plenissimus, per quem cum collegis diuersa sentientibus pacatissimus mansit, et in unitate Ecclesie passio gloriosa, satis ostenderunt eum fuisse sarmentum in Christi radice fructuosum, quod Pater etiam ab ista reprehensione purgaret, ut fructum posset afferre maiorem. Sic enim ait ipse iehsu: Sarmentum quod in me dat fructum, purgat illud Pater meus, ut maiorem fructum afferat . Ostendens etiam in ipsis fructuosis, agricolam qui est in celis, aliquid inuenire quod purget. Quis enim nostrum Petro apostolo comparari potest, quamuis nunquam gentes Iudaizare cegerimus, quod ille faciebat, quando non recte ingrediebatur ad ueritatem Euangelii? unde a suo posteriore apostolo Paulo, salubri admonitione correctus , utilius posteris humilitatis prebuit exemplum, quam si nichil in illo existeret corrigendum.

CAPUT IX.---10. In hac ergo Ecclesia constituti, que malorum siue occultorum, siue etiam manifestorum, nec potuit, nec poterit perire contagio, nullas de quibuslibet hominibus calumnias formidamus. Si enim mali sunt, procul dubio eos aut ignorant boni, aut suis iudiciis manifestatos ecclesiasticis  legibus damnant: aut etiam si nouerunt eos, et non apud se accusatos, neque conuictos, damnare non possunt, pro Ecclesie pace non solum irreprehensibiliter, uerum etiam laudabiliter tolerant; nec se propter pisces malos ruptis dominicis retibus ante tempus littoris damnabiliter separant. Si enim hoc facere uelint, exceptis diuinarum Scripturarum innumerabilibus testimoniis, quibus ne faciant prohibentur, retinet eos certe quem testem adhibuisti, beatissimus Cyprianus, clamans atque contestans: Quia etsi uidentur in Ecclesia esse zizania, non tamen impediri debet aut fides aut caritas nostra; ut quoniam zizania esse in Ecclesia cernimus, ipsi de Ecclesia recedamus. Non solum uerbo, uerum etiam exemplo suo nos admonens, qui collegas suos, fundos insidiosis fraudibus rapientes, usuris multiplicantibus fenus augentes, quorum auaritiam, non leue aliquod uitium, sed esse idololatriam, secundum Apostolum intellexit , pro unitatis uinculo pertulit tales , nec eorum contagio factus est talis: discessit ab eis dissimilitudine morum, non diuisione Sacramentorum: et immundum non tetigit; sed a factis eorum abhorrendo, non seorsum populos colligendo. uos autem dum carnaliter sapitis, quod dictum est per Isaiam prophetam, Discedite, et exile de medio eorum, et separamini, dicit Dominus, et immundum ne tetigeritis ; et talia que in Scripturis similiter dicta sunt: dum hec, inquam, non spiritualiter, sed carnaliter sapitis, tales omnino apparetis, quales eorum, ipso Propheta predicante, dominantur dicentes, Nolite me tangere, quoniam mundus sum . Denique quando aliena peccata uos peruerse deuitanda esse censuistis, alia uestra fecistis, sacrilegum schisma populos diuidendo, et sacrilegam heresim contra Dei manifestata promissa et impleta de Ecclesia toto orbe diffusa nefario spiritu sentiendo. Nam si, ut putas et nos in uerbo reprehendis, una eademque societas perditorum simul et schisma et heresis esset, non dixisset beatus Cyprianus in hac ipsa epistola, unde hoc de zizaniis in Ecclesia constitutis posui testimonium, eis confessoribus quos gratulabatur a Nouatianorum diuisione fuisse liberatos: Dolebam uehementer et grauiter angebar, quod eis communicare non possem, quos semel diligere cepissem, posteaquam uos de carcere prodeuntes schismaticus error excepit . Noli ergo contra apertissimam ueritatem, aut utrumque fallaciter declinare; aut unum horum tibi, quod tibi mitius uidetur, eligere: cum et schismaticus sis sacrilega discessione, et hereticus sacrilego dogmate.

CAPUT X.---11. Nec uobis blandiamini, quod Baptismum non rescindimus uestrum. Non est hoc uestrum, sed catholice Ecclesie quam tenemus, unde illum quando discessistis, non quidem ad salutem, sed ad perniciem uestram uobiscum tulistis. Nam uasa dominica, etiam apud alienigenas, sancta permanserant. Unde rex qui eis contumeliose uti ausus est, Deo irascente punitus est . Et arca testamenti  ab hostibus capta nequaquam uirtutem sue sanctificationis amisit . Si ergo illa sancta, que si tunc apud alienos fuerunt, ut apud suos esse desisterent, uim tamen sanctitatis nullo modo perdere potuerunt; quanto magis eam christiana Sacramenta non perdunt, quando ita ut apud nos etiam maneant, ad hereticos transeunt? Hoc est quod dixi ad te scribens , quod etiam in Collatione uobis diximus, idque potius eludendum putastis  , quia dissoluere nequiuistis: quoniam sicut Apostolus ait de quibusdam, ueritatem in iniquitate detinent , ita et uos ueritatem Baptismi diuini in iniquitate detinetis erroris humani. Quam ueritatem non uestram, propter iniquitatem uestram rescindere utique non debemus. Et quia ipse Apostolus de idololatris gentibus dixisse intelligitur, Qui ueritatem in iniquitate detinent: tu mihi quasi respondens flagitasti ut probarem, quid de Gentilium sacrilegio Apostolus non rescindat, quid de eorum profano ritu non damnet. Quasi posset quod sacrilegum est et profanum non rescindere atque damnare, sicut nos schisma uestrum et heresim uestram. Sententias tamen quasdam ueritatis, quas de incognito Deo [1 1Kb] quidam Gentilium philosophi tenent, non solum non destruxit Apostolus, sed etiam inde testimonium, cum opus esset, adhibuit. Loquens quippe Atheniensibus ait de Deo: In illo enim uiuimus, et mouemur, et sumus, sicut et quidam secundum uos dixerunt . Hanc illi ueritatem sapientie, quam beatus Paulus non solum non destruebat, uerum etiam ad illos instruendos adhibebat, in iniquitate detinebant sue idololatrie, quam doctrina apostolica machinamentis apostolicis euertebat. Ita et nos, que in Ecclesia catholica uera maiores uestri acceperunt, uobisque tradiderunt, non rescindimus, sed agnoscimus: uestrum uero sacrilegium, aut in uestra conuersione rescindimus, aut in uestra pertinacia detestamur.

CAPUT XI.---12. Quanquam totam questionem, et totum quod inter nos agitur, uno uerbo Tribuni satis diligenter exposito, omnino soluisti. Cum enim ego dixissem, Neque hoc in Tribuni litteris legitur, a te in ueritate inuocatum nomen Dei; quia ipsum prorsus uerbum ibi non legeram  : tu respondisti, Falleris, uel potius fallis. Nam uerba Tribuni sunt: Neue tantum opus domus Domini, ubi a te sepius Dei et Christi eius inuocatum nomen est, per religionem tuam ibidem constitutam, concrematum esse dicatur. Intellige quia in ueritate religio dicitur, in fallacia superstitio nominatur. Quando ego id aduerterem? quando ita ratiocinarer? quando aliud ex alio sic probarem? Fateor, fugit hoc aciem quantulicumque ingenii mei: et ideo crede mihi, falli me ibi potuisse, non, ut dixisti, fallere uoluisse in uerbo. Itaque Tribunus tanquam homo militaris errauit, ut ei quem scit uel credit hereticum, diceret, per religionem tuam: cum heresis non religio, sed superstitio; religio autem non in falsitate,  sed in ueritate, propria locutione dicatur. Proinde secundum hanc expositionem tuam, uerus Dei cultus religio, falsus autem superstitio nuncupatur. Audi ergo te ipsum, obaudi tibi ipsi: et nos sequi minime recusabis. Scribens namque ad eumdem Tribunum in prime epistole tue ipso exordio posuisti, atque dixisti, Honorabili, ac nimium nobis, si sic uolueris, desiderando Dulcitio tribuno et notario, Gaudentius episcopus: et continuo subiecisti, Religionis tue scripta percepi. Quid igitur ad nos uenire adhuc dubitas? Ecce tribunus Dulcitius cum sit homo communionis nostre, tamen secundum testimonium tuum, non superstitiosus, sed religiosus est: ac per hoc secundum expositionem tuam, non falsum, sed uerum Dei cultum tenet. Ipse ergo est in Catholica potius quam tu: quoniam tu in hoc uerbo usque adeo non errasti, ut etiam exponeres, tantum religionem a superstitione distare, quantum a falsitate ueritas distat. Ille autem homo, ut iam dixi, militaris, et in istis uerborum proprietatibus minus eruditus, quid esset religio nesciebat. Absit enim ut dicam, Te adulando fallebat. Tu uero qui eos contra quos disputas, arguis ex propheta et clamas, ue his qui dicunt amarum dulce, et dulce amarum; qui dicunt lucem tenebras, et tenebras lucem ! si superstitio est quam nobiscum tenet Dulcitius, cur eam religionem esse dixisti? Si autem uerum dixisti, cur hereticam tenendo superstitionem, respuis catholicam religionem? Sequere igitur testimonium tuum: maxime quia et ipsi uestri, cum cognouerint, non tibi fortasse communicabunt; quoniam tribuno Dulcitio per hoc uerbum communicasti. Eia, frater Gaudenti, noli perdere occasionem, quam tibi etiam per tuam linguam Dominus dedit. An forte ad hoc irasceris, quod fratrem uoco? Hoc enim nomen a nobis etiam in nostra Collatione respuistis  : ubi ostendistis nos esse, quibus Dominus precepit per prophetam, Dicite, Fratres nostri estis, eis qui uos oderunt, et qui uos detestantur ; uos uero in numero eorum esse, qui istos quibus hoc Dominus dicit, oderunt et detestantur. Negare certe non potes, te religionem dixisse, in qua est tribunus Dulcitius. Propterea illam tibi epistolam misit, utique ut te non occideres, et illi Ecclesie, in qua est ipse, communicares. Si ergo ipsius religio est, tua superstitio est. Quamuis enim ambo uobis hoc inuicem dixeritis: eligis tamen ipsum potius falsum dixisse, quam te.

CAPUT XII.---13. Quamobrem secundum uerissimum hoc tuum testimonium, et tuam uerissimam expositionem, quoniam religio est quam Dulcitius tribunus tenet; profecto religio est, qua te ad nostram communionem preceptum Imperatoris impellit. Unde fit consequens ut religio sit etiam, qua christianus imperator ad curam suam iudicat pertinere, ne in res diuinas impune peccetur: a quo tu non uis curari nisi ea que terrena republica continentur.  Unde et regem Niniuitarum, oblitus quid legeris, populo de agenda penitentia non mandasse dixisti. Hec enim uerba tua sunt ad me: Quid, inquis, miseros decipis? Ione Deus precepit, prophetam Dominus ad populum misit; nichil tale regi mandauit. Aduerte ergo quid scriptum sit, et noli irasci tibi ipsi [1 1Kb] , qui uel diuina scripta non recolis: uel tu potius miseros decipis. Surrexit Ionas, et abiit in Niniuem, sicut locutus est Dominus. Niniue autem ciuitas magna erat, quasi uie tridui. Et cepit Ionas ingredi ciuitatem, quasi unius diei iter, et predicauit et ait: Adhuc triduum, et Niniue subuertetur. Et crediderunt uiri Niniuite Domino, et indixerunt ieiunium, et saccos induerunt, a maiore usque ad minorem. Cumque peruenisset sermo ad regem ciuitatis Niniue, surrexit de sede sua, et detraxit sibi uestimenta, et se circumdedit sacco, et consedit in cinere. Predicaturque a rege et a potentibus, dicens: Homines et iumenta, et oues et boues, non gustent quidquam, nec pascantur, et aquam non bibant. Et induti sunt saccos homines, et iumenta proclamauerunt ad Dominum impense: et auersus est unusquisque a uia nequitie sue et iniquitatis quam in manibus habebat . Audisne tandem regem curasse, quod ad regum curam tibi displiceat pertinere? Certe ut impense ageretur, quod minus quam oportuerat, agebatur. Ideo ergo Niniuite non sunt exspoliationibus proscriptionibusque uel terrore militum ad penitentiam imperio regis arctati, quia obedienter iussa fecerunt. Non itaque ostendimus populum ista perpessum, quia nec tu ostendis regem fuisse contemptum. Proinde cum regibus ea que secundum Deum sunt religioso timore iubentibus quisque obtemperat, timore incipiens et ad dilectionem proficiens, a Domino accipit pacem: non sicut pacem dat seculum; quoniam seculum dat pacem propter temporalem utilitatem, Dominus autem propter eternam salutem. Ergo quia ista religio est, in qua est tribunus Dulcitius ; superstitio est pars Donati, unde te uult erui huius religio: superstitio est, quod te queris occidere, quod ualde prohibet huius religio: superstitio est, quod erga ista curam Imperatoris reprehendis, quam suscepit exsequendam huius religio.

CAPUT XIII.---14. Itaque quia uerbo tuo causa finita est, obsecro per Deum religionis, Deum ueritatis, ut etiam tuus error aliquando finiatur. Ipsa est, frater, Ecclesia Christi, que hoc tempore, toto terrarum orbe crescendo dilatatur, continens et malos et bonos, uentilatione ultima separandos. Atque ut te ad extremum illius potius uerbis alloquar, quem testem catholici nominis adhibere uoluisti: Ipsa est que Domini luce perfusa, per orbem totum radios suos porrigit: ipsa est que ramos suos per uniuersam terram copia ubertatis extendit . Proinde et si uidentur in illa esse zizania, non tamen impediri debet aut fides, aut caritas nostra; ut quoniam zizania esse in Ecclesia cernimus, ipsi de Ecclesia  recedamus. Nobis tantummodo laborandum est, ut frumentum esse possimus, ut cum frumentum ceperit dominicis horreis condi, fructum pro opere nostro et labore capiamus. Apostolus in Epistola sua dicit: »In domo autem magna, non solum uasa sunt aurea et argentea, sed et lignea et fictilia; et quedam quidem honorata, quedam uero inhonorata« . Nos operam demus, et quantum possumus laboremus, ut uas aureum uel argenteum simus. Ceterum fictilia uasa confringere, Domino soli concessum est, cui et uirga ferrea data est . Esse non potest maior Domino suo seruus: nec quisquam sibi, quod soli Filio Pater tribuit, uindicarit, ut se putet, aut ad aream uentilandam et purgandam, palam iam ferre posse, aut a frumento uniuersa zizania humano iudicio separare. Superba est ista obstinatio et sacrilega presumptio, quam sibi furor prauus assumit. Et dum sibi semper quidam plus quam mitis iustitia deposcit, assumunt, de Ecclesia pereunt: et dum se insolenter extollunt, ipso suo tumore cecati, ueritatis lumen amittunt . Beatissimi Cypriani sunt uerba ista, non mea: eius uidelicet uerba sunt, quem tu nobis lectissimum testem catholici nominis, in tuorum Scriptorum exordio posuisti, et per multa copiosissime commendasti; imo per ipsum  sunt Dei. Ecce quod audi, ecce quod caue, ut adiuuante  misericordia Saluatoris, simul caritatem catholicam teneamus, simul pacem catholicam diligamus, simul cum eius frumentis usquequaque crescamus, simul usque ad finem zizania toleremus, simul in horreo sine fine uiuamus. uides nempe sine ulla defensione Ceciliani, uel quorumlibet hominum quos accusandos putatis, Catholicam suo robore ac firmitate consistere. Quamuis et Ceciliani causam Collatio nostra purgauerit: et aliorum, de quibus calumniamini, aut dubia sit criminatio, aut iniusta damnatio, Sed ualde stultum est ut Ecclesie causam, diuinis testimoniis fultam atque munitam, in hominum causis ratione exorbitante ponamus: cum etiamsi illos malos manifestissime uideremus, nec iam separare a Sacramentis Ecclesie ualeremus, non tamen impediri deberet aut fides aut caritas nostra; ut quoniam et istos inter zizania esse in Ecclesia cerneremus, ipsi de Ecclesia recedere deberemus. Si respondere cogitas, noli causam relinquere, et in superuacaneis euagari. Ea que dicta sunt, intuere: ad ea que dicta sunt, non fallaciter eludendo, sed rationabiliter disputando responde. Nam illa prolixa responsione quid egeris, uel potius quam nichil egeris, si necessarium uisum fuerit, Dominusque donauerit, opere alio diligentius demonstrabo.



[DE RUSTICIANO SUBDIACONO.]





ADMONITIO IN SUBSEQUENTEM SERMONEM.

Hunc sermonem ex Cellensi codice eruit Hieronymus uignierius, et in secundum tomum concinnati a se Supplementi Augustiniani retulit, nichil ipse dubitans quin uere dictus ab Augustino fuerit, et quidem primus eorum sermonum quos B. Episcopus post ualerii precessoris sui obitum fecit ad plebem. uerum ut non hic immoremur in expendendo stylo, qui nec satis grauitatis et dignitatis, nec dictionis omnino Augustiniane modum habere uidetur, certe sermo historias duas, alteram diaconi cuiusdam Mutugennensis, alteram Rusticiani , que ex tempore atque aliis circumstantiis probantur longe diuerse, permiscet confunditque. Nam in primis Rusticanus ille qui in hoc sermone diaconus Mutugensis uocatur, et cum ab Ecclesia catholica defecisset ad Donatistas, a Macrobio rebaptizatus dicitur et diaconus factus; is, inquam, plurimis indiciis significatur idem prorsus esse cum diacono illo Mutugennensi rebaptizato, cuius causa Augustinus epistolam 23, tacito ipsius diaconi nomine, scripsit ad Maximinum circiter annum Christi 392. Quanquam etiam alia legantur hic non pauca que in ipsum minime conueniunt. Quippe eo tempore quo diaconus ille a Donatistis receptus fuit, erat adhuc presbyter Augustinus, uti ex eadem epistola 23 liquet. At Sermonis auctor num. 3 testatur se in ipso oneris sui exordio dedisse operam, ut in precipitium ruentem in plano collocaret. Nec enim dici potest oneris nomine presbyteratum Augustini hoc loco indicari, cum dicat ibidem concionator, quod eum nolebat sibi subtrahi in ipso oneris sui exordio, quem a satis longo tempore uidebat tanquam fulgur de celo cadentem. Haud enim longo tempore ante presbyteratum suum Hippone degebat Augustinus. Neque solum auctor supponit hunc diaconum nonnisi a tempore sui episcopatus  prolapsum esse, uerum etiam in hoc sermone, quanquam post obitum ualerii habitus sit, de illius diaconi miserabili casu, uelut de re prorsus recenti dicit num. 3: Dum de pastore erepto lugemus, inquit, nascitur de perdito fratre dolendi occasio. Meminit num. 6 Feliciani et Pretextati, quos iam Donatiste receperant una cum iis quos baptizauerant: quod non contigit nisi anno 397.

Accedit illud, quod in eamdem rem hic num. 5 referat uerba epistole 107, Augustino scripte a Theodoro et Maximo: que sane uerba ad aliam causam spectant, Rusticiani uidelicet subdiaconi, qui pariter ab Augustino desciuit, ut a Macrobio rebaptizaretur; in qua occasione huic dedit Augustinus epistolam 108, circiter annum 409. Et uero Rusticiani huiusce subdiaconi casus nonnisi post Honorii leges contra Donatistas contigisse intelligitur ex eadem epistola 108, id est, post annum 405. Nemo autem, uti existimamus, eo usque ualerii uitam extendere conetur, cum uideat Augustinum ab exordio sui episcopatus nunquam ualerii meminisse, preterquam in epistolis 31 et 33 quas haud dubie circiter annum 396 conscripsit: uix etiam uerisimile est  hunc diaconum, si ipse est qui iam a principio episcopatus Augustini uacillabat, nonnisi decennio post cecidisse. Porro quedam a concionatore proferuntur tanquam ex Augustiniana ad Macrobium epistola, que non in ipsa, sed in epistola 23 ad Maximinum expresse habentur.

Silentio mittimus alia que dubium sermonem hunc reddunt, ueluti cum in eo concionator eumdem illum quem num. 4 dissolutum hominem ac profligatum predicat, militem Domini et uas honoris dicit num. 3. Cum rem ipsa Baptismi iteratione magis lugendam iudicat, quod ille Ecclesie desertor etiam diaconus a Donatistis factus fuisset: cum eosdem hereticos rebaptizatores exemplo Baptismi Primiani urget: ac preterea Maximum et Theodorum, qui ab Augustino in epistola 108 filii et honorabiles uiri appellantur, absque ulla honoris testificatione nominat. Usurpat num. 1 uerbum Omen, quod in libro 1 Retractationum, cap. 1, improbatur ab Augustino. Tandem hic num. 4 de Primiani facto perinde iste loquitur, ac si res omnibus perspecta esset, de qua tamen in eo sermone nullum adhuc uerbum ad populum fecerat.





SERMO AUGUSTINO TRIBUTUS DE RUSTICIANO SUBDIACONO A DONATISTIS REBAPTIZATO ET IN DIACONUM ORDINATO. *

1. Adhuc merens et dolens, fratres, sisto me Sanctitati uestre: nec enim preteriti casus  dolorem potui digerere. Ter conatus sum uerbum, unde debitor sum, uobis subministrare; toties et mee et uestre lacryme conantis uocem suppresserunt: nec potui melius curas quibus premebar, quam ubertate lacrymarum explicare. Quid ergo fiet? Nunquamne meo, nunquam uestro luctui limes statuetur? Quoties me uidebitis intrantem, non cessabitis pectora tundere, et gemitus dare? Quoties uos congregatos uidero, in lacrymas ibo et suspiria? Tempus lugendi , et mihi et uobis circumscripserunt eloquia diuina. Nec dolui, cum uos lacrymantes uidi ; imo potius, si quid in lacrymis iucundum, si quid gratum esse potest, illud e uestris collegi: dicebam enim intra me, Ecce quomodo diligebant eum; qui patrem tanto affectu prosequebantur, eumdem dabunt et filio, qui eorum pater factus est; heredem oneris facient heredem amoris; qui succedit honori, succedet et caritati. Bonum ingredienti omen est  , antique in pastorem dilectionis in ouibus signa uidere. Fiet amoris translatio in cum cui facta est curarum collatio: nec mutato pastore cessabunt eum diligere, qui debet oues pascere, cuius uocem audient, et qui [1 1Kb] Deo teste, conscientia teste, paratus est cum adiutorio Domini pro ouicularum minima animam suam impendere et superimpendere.

2. Si que ratio dolendi, si flendi; tota mea est, non uestra, non eius, cuius tangimur desiderio. Solutus est ille, uinctus ego; stadium emensus, curro. In patria est, unde peregrinor: curas quas deposuit, in sinu meo reposuit. Clauum bene tenuit, de me quid fiet nescio: appulit, fluctuo. E littore uidet iratum  pelagus, furentes procellas: exclamo in mediis fluctibus, Salua nos, perimus ! Et uere perimus, et uere periculum urget, et uere caput meum impellit, non meum tantum periculum, sed et uestrum; nam sine uobis saluus esse non possum. uestrarum animarum iactura, mea est. Quidquid Domino meo de uobis perit, periculo meo perit: rationem sum redditurus, pellem pro pelle . Misericordem Dominum habeo, sed rigidum computatorem: ouiculas suas quotidie numerat, has in manibus descriptas habet, exigit numerum, quem si non reddidero, ingens capiti meo periculum creatur. uidete, fratres, si sarcinam meam considerans a lacrymis possum temperare, si de graui onere meo non mihi dolendum est. Pondus meum alleuiate; faciet caritas uestra quod immane est mitius: et adiuuante Domino, et pastor et ouicule pascua inuenient, et postquam in meridie cubauerint, accumbent cum Abraham, Isaac et Iacob , ubi non erit sol, neque ullus estus , sed in umbra Domini pax et refrigerium, quando luctus noster uertetur in cytharam, et uoces flentium in cantus exsultantium.

3. Ceterum, dilectissimi, dum de pastore erepto lugemus, nascitur de perdito fratre dolendi occasio. Precisum est a nobis membrum, pars nostri facta est pars Donati, transiit miles Domini ad castra Philistinorum, et de uase honoris factum est uas dedecoris. Intelligitis quid dico. Miser ille Rusticianus Mutigensis diaconus Sacramentum quod Ecclesie debebat, abiecit, et ordinem suum infideli participatione polluit. Quid non feci, quos non adhibui conatus, ut in precipitium ruentem in plano collocarem, et eximerem periculo, qui periculum amabat in quo periit? Is prima et urgens fuit cura mea, qui nunc est dolor meus. Nolebam mihi subtrahi in ipso oneris mei exordio, quem a satis longo tempore uidebam tanquam fulgur de celo cadentem . Et licet ipse, exigentibus peccatis suis, a Domino deseri meruerit:  doleo tamen quod de eo ad Dominum meum dicere non possum, Ecce me cum pueris quos dedisti mihi .

4. uobis omnibus notum scio, et tam bene scio, quia scio uestrorum multis moras quas hic trahebat, displicuisse. Quoties uenerandus noster ualerius, me presente, cum uisceribus paternis dixit ad eum, Quid hic agis? Cur stationem tuam deseris? Cur presbytero tuo non collaboras? Cur Hipponem Mutigene prefers, cui alligatus es? Et cum responderet se ad solitudinem minime idoneum clericatum, non monachatum iniisse, se nullos Mutigene habere cum quibus uersaretur; respondebat sanctus senex, Alligatus es uxori, noli querere solutionem : tua est Ecclesia Mutigensis, non nostra; ad eam nomen, non ad Hipponem dedisti: nonne seculo renuntiasti? nonne amicis, nonne sanguini? Audiebat dicentem, sed male audiebat, qui dicenti non obsequebatur. Quid factum est? Cum satis festiuus haberetur, indolisque ad scurrilitatem procliuioris, inter nugas seculi, inter conuiuia, et compotationes diurnas, sepe etiam nocturnas, tandem defecit: exstinctus est spiritus timoris Domini: de luto in lutum prouoluitur: alternis uicibus et alios inuitans et ab aliis inuitatus, et conuiua et conuiuans, cum eri quod contraxerat soluendo non esset, et a creditoribus urgeretur, et se quotidianis implicaret erroribus, et plurimis scandalum crearet, tandem a presbytero suo excommunicatus, ad Donatistas transfugit, et ab eorum episcopo non tantum exceptus, quod contra ius Ecclesiarum est; non tantum rebaptizatus est, quod impium est: sed etiam diaconus, quod maxime lugendum, factus est.

5. Hec ego cum primum accepi, aberat uenerandus senex noster ualerius: sed commota uiscera dilationem minime passa sunt. Ingemui, dolui, pro eo in conspectu Domini mei effudi animam meam. Et quia mihi a multis relatum fuerat, Macrobium episcopum donatistam, ad quem confugerat, uirum esse pacificum, non longe a regno Dei et a concordia fratrum, qui si aliquos rebaptizaret, id inuitus faceret: hunc litteris conuenire statui, et quam obnixis precibus ad eum per amicos agere, ut in subdiacono nostro Baptismum Christi non exsufflaret, nec iterum baptizaret, quem in nomine Dei et baptizatum et signatum fuisse non nesciret. Aegre litteras nostras admisit: sed tandem Maximi et Theodori, quibus illud negotii iniunxeramus, precibus adactus est, ut eas recitari sineret, et ipse etiam legeret: quibus nichil aliud respondit, quam, Non possum nisi ad me uenientes suscipere, et eisdem fidem quam postulauerint dare  . Cumque de Primiani facto instarent, dixit non esse filii in patrem inquirere. Et quia per litteras quas ad Macrobium dedi, rogabam ut responderet que coram populo nostro legerentur; si uero recusaret, me nostras recitaturum, cum primum abessent milites  ; hodie, fratres, fidem meam libero, nullus adest qui possit  turbas ciere, noui uos omnes ad concordiam et ad alienos amplectendos promptiores esse quam ut excitem, litteras ad Macrobium profero, ut actorum nichil conscientiam uestram lateat; sed apud Deum et homines innotescat, quam sincero corde, quam pacifico affectu, inspirante Domino rem tractauerim. Quod si postea perit frater noster, in sua, non in nostra conscientia peribit. ueniet Dominus, qui hos et me iudicabit: ueniet certe, frumentum asserturus, paleam dispersurus. Aquas nostras, quas tantopere formidant, ipse examinabit et coram omnibus manifestissime iudicabit, an quas pollutas duxerint, ipse quoque habeat. Certe uidebunt in quem pupugerunt . Quid enim est aliud christianum rebaptizare, quam Dominum iterum pungere? Signum Regis accepit, crucem admisit, in morte Christi tinctus est: quid aliud facis, qui talem bis baptizas, qui Regis signum exsufflas, qui crucem expungis, quam mortem Domini inanem et uacuam reddere, et uniuersam salutis nostre dispensationem ostentui habere?

6. Aqua nostra non est aliena, uirgo est et sancta; in fontem nostrum descendit Spiritus, quos irrorat sancti sunt: uideant qua temeritate pollutos astruant, quos talibus undis aspersos nouerint. O sacrilegam nouitatem! o uocem impiam! Sanctificauit Deus aquas in initio mundi per Spiritus incubationem, ex eis tot et tanta prodierunt miracula, que de aquarum nostrarum sanctitate nos erudirent, et de ueritate quorum umbre erant, instruerent, et de regeneratione quam in aquis haurimus certos facerent; et eas alienas uocant, et ab his abstinent, et mendaces dicunt, et omnem eis fidem abrogant! Erit itaque uerax aqua Primiani, quem tam immani anathemate percussistis, quem tantorum scelerum in uestro conuentu reum iudicastis; nec tamen quos baptizauit, iterum tinxistis: et Ecclesie catholice, columbe nostre, sponse immaculate, infideles, impure, mendaces aque apud eos erunt? Dicent forsan: Mendaces erant qui Primianum innocentem damnarunt, et ideo eius aque mendaces non fuerunt. Sed quid dicent de Feliciano et Pretextato, qui Primianum damnauerunt, et ab illo tam grandi schismate discesserant? An quos baptizauerant, noua et recenti tinctione Ecclesie sue pepererunt? Nequaquam. Feliciani et Pretextati aque fideles qui postmodum coierunt, et aduersus Ecclesiam catholicam insani federis communione conspirauerunt; aque uero nostre infideles et profane? O insana et peruersa cogitatio!

7. Addunt etiam, Qui baptizatur a mortuo, quid est lauacrum eius ? Erratis, miseri, non intelligentes Scripturas. Non dicimus, Baptismum quo tingunt illi, quos uelut mortuos a uiuorum communione separamus, nichil esse; sed nichil prodesse, quamdiu inter mortuos uiuitur. Tolle quod obest, iam prodest. Quod extra accepisti, proficiet cum intus fueris. Emenda baptizatum, sufficit: latens in semine uirtus, incrementa sumet: Spiritum Dei ex alto induet; et qui in Christo per Baptismum sepultus fuerat, licet foris, postquam in Ecclesie sinum admissus  fuerit, et mortuos reliquerit sepelire mortuos suos, sentiet aquam fidelem, nec hereticorum contagiis pollutam: et paternam uocem ad cor audiet, Ecce filius meus, mortuus erat, et reuixit; perierat, et inuentus est : filius meus, quem obstetricantibus undis genueram, mortuus erat, quia de spiritu meo non uiuebat; et reuixit, quia abiecto mortuorum consortio, ad locum uite rediit: perierat,  quia eodem cum impiis naufragio abreptus fuerat; inuentus est, quia per salutarem tabulam, hoc est penitentiam, tandem portui, hoc est, Ecclesie redditus. Ut hoc de illis eueniat, fratres, quam obnixe possumus, a Domino petamus: ut quemadmodum unus est Baptismus, una aqua, una fides; sic etiam una caritatis professio, nec inter nos alia amplius audiatur, quam meliorum carismatum emulatio.




uolume back matter






INDEX OPUSCULORUM S. AUGUSTINI CONTRA DONATISTAS QUAE IN SUPERIORIBUS TOMIS CONTINENTUR. [1Kb]



IN SECUNDO TOMO. EPISTOLAE.
    XXIII, ad Maximinum episcopum donatistam, qui diaconum catholicum rebaptizasse dicebatur.
    XXXIII, ad Proculeianum donatistam episcopum Hipponensem, inuitans ad mutuam collationem.
    XXXIu, ad Eusebium, de iuuene qui ad Donatistas transierat, et ab ipsis rebaptizatus fuerat.
    XXXu, ad eumdem, ut clericorum Donatistarum licentiam cercendam curet per Proculeianum episcopum.
    XLIII, ad Glorium, Eleusium, etc., quanta impudentia Donatiste persistant in schismate tot iudiciis conuicti.
    XLIu, ad eosdem, que cepta sint agi in collatione cum Fortunio episcopo.
    XLIX, ad Honoratum episcopum donatistam, de Ecclesia toto orbe diffusa.
    LI, ad Crispinum donatistam episcopum Calamensem, urgens eum ex causa Maximianistarum.
    LII, ad Seuerinum consanguineum suum, a Donatistarum schismate reuocans ad Ecclesiam catholicam.
    LIII, ad Generosum, confutans epistolam eidem scriptam a presbytero quodam donatista, et obiiciens uetera gesta Donatistis contraria, necnon Maximianistarum causam.
    LuI, ad Celerem, breuiter dehortans a Donatistarum errore.
    LuII, ad eumdem.
    LuIII, ad Pammachium, gratulans quod suos apud Numidiam colonos donatistas a schismate adduxerit ad Ecclesiam.
    LXI, ad Theodorum, clericos ex parte Donati uenientes ad Ecclesiam, in suis honoribus esse recipiendos.
    LXuI, Crispino Calamensi obiurgatoria, quod Mappalienses metu subactos rebaptizarit.
    LXX, ad Naucellionem, de causa Feliciani, a Donatistis primum solemniter damnati, posteaque in honore suo recepti.
    LXXuI, ad Donatistas, ut ad Catholicam redeant.
    LXXXuI, ad Cecilianum, ut edicto suo Donatistas Hipponensis regionis cerceat.
    LXXXuII, ad Emeritum donatistam, probans nulla iusta causa factum schisma, et petens ut ad argumenta respondeat.
    LXXXuIII, ad Ianuarium seu Ianuarianum, Clericorum Hipponensium nomine scripta, exspostulantium de seuitia Circumcellionum post imperatorum leges in Donatistas.
    LXXXIX, ad Festum, docens recte legibus reprimi Donatistas, et contra rebaptizatores disputans.
    XCIII, uincentio Rogatiste, refellens ipsius epistolam, et significans uisum sibi fuisse aliquando non ui cum hereticis, sed uerbo Dei et ratione agendum; uerum sententiis aliorum exemplisque superatum mutasse sententiam, et iam arbitrari leges principum recte implorari contra hostes fidei. Alia etiam permulta subiiciens contra peruicaciam et anabaptismum Donatistarum.
    XCuII, ad Olympium, ut tueatur leges de confringendis idolis et hereticis corrigendis.
    C, ad Donatum proconsulem, ut Donatistas cerceat, non occidat.
    Cu, ad Donatistas, ut ad unitatem ueniant, ostendens leges iuste necessarioque in eos latas fuisse ab Imperatoribus; Baptismi sanctitatem non ex merito ministri hominis pendere; Ecclesiam catholicam in Scripturis agnosci; denique repertos in ea malos tolerari oportere.
     CuI, ad Macrobium, ne subdiaconum catholicum rebaptizet.
    CuII, Theodori et Maximi Augustino renuntiantium quid Macrobius ipsis coram responderit ad eius litteras.
    CuIII, ad Macrobium, de non iterando Baptismo, coarguens Donatistarum hac in re contumaciam, quippe qui Maximianensium Baptisma ratum habuerint; euincens subinde nullam eos schismatis edendi iustam causam habuisse.
    CXI, ad uictorianum presbyterum, ubi de Circumcellionum latrociniis et crudelitate.
    CXII, ad Donatum exproconsulem, ut suos ad Ecclesie catholice communionem alliciat.
    CXXuIII, ad Marcellinum scripta nomine Catholicorum Episcoporum ipsius edicto Collationis apud Carthaginem habende conditiones prescribenti respondentium.
    CXXIX, ad eumdem, Catholicorum Episcoporum respondentium Notorie Donatistarum.
    CXXXIII, ad eumdem, ut Donatistas in questione confessos atrocia facinora, puniat citra supplicium capitis, uti congruit Ecclesie mansuetudini.
    CXXXIu, ad Apringium proconsulem, rogans similiter, monensque, ut Circumcelliones atrocia confessos mitius puniat.
    CXXXIX, ad Marcellinum, ut Gesta que contra Donatistas confecta sunt, publicentur; utque conuicti rei castigentur mitius et citra mortis penam.
    CXLI, ad laicos Donatistas, docens quomodo illorum episcopi in Carthaginensi Collatione conuicti sint.
    CXLII, Saturnino et Eufrati presbyteris, aliisquo clericis, gratulans de ipsorum reditu ad Ecclesiam.
    CXLIu, Cirtensibus ad Ecclesie catholice societatem conuersis gratulans.
    CLXXIII, Donato Mutugennensi presbytero donatiste, qui iussus comprehendi et adduci ad Ecclesiam, conatus sit sibi uim inferre, suadet ut resipiscat.
    CLXXXu, ad Bonifacium comitem, de correctione Donatistarum.
    CCIu, ad Dulcitium tribunum et notarium, ac imperialium iussionum contra Donatistas exsecutorem, ostendens schismaticorum uesaniam, qui ne legibus corrigerentur, sibi necem ultro consciscebant.

IN TERTIO TOMO.
    Tractatus Iu, in Euangelium Ioannis.
    Tractatus u, in quo multa contra Donatistarum anabaptismum.
    Tractatus uI, ubi ex professo docetur imparem non esse Baptismi sanctitatem propter imparis meriti ministros.
    Tractatus IX.
    Tractatus X.
    Tractatus XI: in eo diluitur Donatistarum querela, quod persecutionem a catholicis principibus patiantur. Grauiorem a rebaptizatoribus Catholicos persecutionem pati. Pseudomartyres Marculus et Donatus notantur.
    Tractatus XII.
    Tractatus XIII: ostendit sponsam Christi, sanguine eius emptam, esse Ecclesiam toto orbe diffusam. Perstringit Pontii et Donati falsa miracula.
    Tractatus I, II, III et Iu, in Epistolam Ioannis.

IN QUARTO TOMO.
    Enarratio in Psalmum X.
     Enarratio II in Psal. XXu.
    Enarratio III in Psal. XXX.
    Enarratio III in Psal. XXXII.
    Enarratio II in Psal. XXXIII.
    Enarratio in Psal. XXXu.
    Sermo II in Psal. XXXuI: in quo recitatur synodica Epistola Cabarsussitani concilii Maximianistarum contra Primianum.
    Sermo III in eumdem Psalmum.
    Enarratio in Psal. XXXIX.
    Enarratio in Psal. LIu.
    Enarratio in Psal. LuII.
    Enarratio in Psal. LXXXu.
    Enarratio in Psal. XCu.
    Enarratio in Psal. XCuIII.
    Sermo II in Psal. CI.
    Enarratio in Psal. CXIX.
    Enarratio in Psal. CXXIu.
    Enarratio in Psal. CXXXII.
    Enarratio in Psal. CXLu.
    Enarratio in Psal. CXLuII.
    Enarratio in Psal. CXLIX.

IN QUINTO TOMO.
    Sermo X, de Iudicio Salomonis inter duas mulieres meretrices.
    XLuI, de Pastoribus.
    XLuII, de Ouibus.
    In Sermone LXXI, de Blasphemia in Spiritum sanctum, n. 28 et seqq. contra schismaticos.
    Sermo LXXXuIII.
    XC, de Charitate.
     XCIX, de Remissione peccatorum.
    In sermone CuII, nn. 3, 7 et 8.
    Sermo CXXIX.
    In sermone CXXXuII, n. 12.
    Sermo CXXXuIII.
    CLXIu, paulo post Carthaginensem Collationem pronuntiatus.
    In sermone CLXXXuIII, n. 9.
    In CCXXXuIII, n. 3.
    In CCXLIX, n. 2.
    In CCLII, nn. 4 et 5.
    Sermo CCLXu.
    CCLXuI, de uersu Psalmi 140, Oleum autem peccatoris non impinguet caput meum.
    CCLXuIII.
    CCLXIX.
    In sermone CCLXXXu, nn. 2, 6.
    Sermo CCXCII.
    In sermone CCCXXu, n. 11.
    Sermo CCCLuII, de laude Pacis, apud Carthaginem habitus instante Collatione cum Donatistis.
    CCCLuIII, de Pace et Charitate, ibidem ante Collationem dictus.
    CCCLIX, de Concordia cum Donatistis, pronuntiatus post Collationem.
    CCCLX, de quodam Donatista reuerso ad Ecclesiam.

IN SEXTO TOMO.
    uide librum de Fide et Operibus, n. 6; Enchiridion, n. 5; librum de Agone Christiano, n. 31; librum de Patientia, n. 10; et sermonem de Utilitate Ieiunii, nn. 6, 7 et seqq.





APPENDIX NONI TOMI OPERUM SANCTI AUGUSTINI, IN QUO EXHIBETUR CONTRA FULGENTIUM DONATISTAM INCERTI AUCTORIS LIBER, NECNON EXCERPTA ET SCRIPTA uETERA AD DONATISTARUM HISTORIAM PERTINENTIA, QUORUM LECTIO SUPERIORIBUS AUGUSTINI ADuERSUS EOSDEM HAERETICOS LIBRIS LUCEM AFFERT. [1Kb]





IN SUBSEQUENTEM LIBRUM CENSURA LOuANIENSIUM THEOLOGORUM ET BERNARDI uINDINGI.

Librum hunc non esse Augustini certissimum est: nam, ut preteream quod eius nulla in Retractationibus mentio fiat, certe Augustini nec ingenium, nec eruditionem, nec eloquentiam ulla ex parte redolet. In primis enim paulo post initium, totam aduersarii disputationem in tres ait diuisam esse partes, quas sibi ex ordine tractandas refutandasque proponit; de uno Baptismo, de horti unius fonte signato, de oleo uno quod musce moriture exterminant. Que ineptissima est sane partitio, et Augustino indigna, ut cui contra leges dialecticorum, et supersit et desit aliquid. Nam tria illa ad unum erant unici Baptismi caput redigenda: nichil uero in hac partitione dicitur de malorum contagione, de bonorum et malorum in Ecclesia commixtione, de persecutione, de codicum sacrorum traditione, de causa Ceciliani, denique de querela imperialium edictorum, que tamen hoc Fulgentii libello disputantur, suntque ipsissima Donatistice controuersie capita, passim ab Augustino tractata. At uero prima illa duo, que totis uiginti capitibus exsequitur, quam uarie confundit ac perturbat! Nam sub finem capitis 10, cum de Baptismo ageret, subito per occupationem sermonem iniicit de contagione malorum, quo mox omisso ad Baptismum reuertitur: inde ad alterum rursus argumentum regressus, iterum ad Baptismi relabitur questionem, etc. Iam uero tota ipsa operis compositio atque structura quam nichil habet solide carnis! quam nichil succi et sanguinis! quam nichil uite ac spiritus! certe nichil Augustini doctrina, genio, et copia dignum.

 Quid, quod in citandis tractandisque Scripturis non uno loco ab eo dissidet ac uariat? Primum enim cap. 16  producit locum ex cap. 65 Isaie iuxta uulgatam lectionem, cum semper Augustinus editione utatur LXX, etiam in illa ipsa scriptura, etc. Preterea illud Ieremie 17, Recedentes a te scribentur in terra; is cap. 3 ita legisse uidetur, Recedentes a te scribentur in libro mortis, quomodo arbitror non modo B. Augustinum, sed ueterum preterea citasse neminem. Et sunt quidem illa Donatiste uerba, sed uel breuiter saltem admonere debebat, uti facit cap. 2, non ita locutum Prophetam. Sane facit hoc semper Augustinus. Cui simile est, quod cum Donatista cap. 5 Ezechielem pro Isaia nominet, auctor hic ne uerbulo quidem id corrigat, quod non arbitror, ut alias nunquam, dissimulaturum Augustinum. Denique cap. 18, duo proferuntur Dauidis testimonia addito Psalmorum numero, cuiusmodi exemplum nescio an apud Augustinum reperiatur. In Scripturis quoque exponendis haud plane cum Augustino consentit. Cap. 9, responsurus ad illud Psal. 140, Oleum peccatoris non impinguet caput meum, tanquam de uera eius intelligentia adhuc incertus, ait se interpretes malle desuper , id est, audire quid alii de hoc loco sentiant  . At uero Augustinus lib. 2 contra Petilianum, cap. 103, et lib. 3, cap. 33, et lib. 2 contra Cresconium, cap. 24, planissimum illud et clarissimum esse ait. Cap. 12, locum olim et a Cypriano lib. 1, epist. 12, citatum, Ab aqua aliena abstine te, non male quidem ille de pudicitia coniugali dictum esse ait, secus tamen quam Augustinus, qui maligni spiritus doctrinam hic accipit, lib. de Unitate Ecclesie, cap. 26, et lib. 6 contra Donatistas, cap. 12. Cap. 2, probaturus circumcisionem Samaritanorum typum gessisse Baptismi apud Donatistas administrati, detorquet huc locum ad Coloss. cap 2, qui de circumcisione et Baptismo in genere, et legitime acceptis, haud dubie loquitur, quomodo interpretatur et Augustinus, lib. 6 contra Iulianum, cap. 7. Denique cap. 4, cum citasset Donatista locum Ieremie, cap. 15, de aqua mendaci, non habente fidem, ad eum auctor iste prorsus nichil respondet. At non ita Augustinus, qui quoties inter aduersariorum dicta occurrit, nunquam abire sine responsione permittit, ut lib 3 contra Donatistas, cap. 15; lib. 2 contra Petilianum, cap. 103; lib. de Unitate Ecclesie, cap. 23, et alibi.

Quin et occurrunt quedam ab Augustini consuetudine ac dicendi ratione aliena. Nam primum quidem cum cap. 1 Fulgentium hunc haud obscure suspectum sibi esse significet, tanquam absit libelli transmissi auctor, eodem tamen loco religionem ei tribuit: quod in Gaudentio tamen notat Augustinus, lib. 1 contra eum, cap. 2, et lib. 2, cap. 11 et 12. Eodem loco tribuit ei in dilatando ingenii laudem, quod certe hic nullum apparet. In eius argumentis tantum agnoscit roboris ac potentie, ut eis uideri queat, inquit, ueritas ipsa deuinci: at ea in suis libris Augustinus uelut uana et imbecilla ridet sepe ac contemnit. Cap. 3, multos, ait, contra regulam date legis baptizare, contra Augustinum, qui lib. 6 contra Donatistas, cap. 25, facilius ait hereticos inueniri qui prorsus non baptizent, quam qui prescriptis a Christo uerbis non utantur. Quin et cap. 4 contradicere sibi ipse uidetur, Heretici, inquit, omnes licet in sua sibi disputatione discordent, in Baptismi tamen traditione solemni uerbo concordant. Cap. 2, Donatistarum appellat Baptisma, quod dicendum esse negat Augustinus, cum alibi, tum lib. 2 contra Petilianum, cap. 37; nec unquam sic uocat, nisi addita mox correctione hac aut simili, imo non uestrum, sed Christi. Cap. 10, Certum est, inquit, quod sacerdotis et plebis exsecretur Deus ac despiciat holocausta, si bona non adfuerit conscientia: quod nescio an usquam apud Augustinum reperias, qui inter sacrificium uelut rem sacram, et offerentium uitium diligenter distinguendum docet. Cap. 1, Pertinaces, inquit, anathemate condemnemus, ut hactenus uictores esse possimus. Quando sic aspere loquitur Augustinus? Cap. 17, Donatiste criminationibus responsurus, conscientiam suam opponit, quam munitam esse ait. Facit hoc nonnunquam et Augustinus, ut lib. 3 contra Petilianum, cap. 2 et 10, lib. 3 contra Cresconium, cap. 80; sed quanta cum modestia ac uerecundia! Cap. 22, Gesta citat Marcellini: pro quibus semper Augustinus, In collatione nostra, inquit, quam uobiscum, uel cum eis habuimus: ut lib. post Collationem, lib. de Gestis cum Emerito, lib. contra Gaudentium, et alibi plus centies, etc.

Ceterum ad stilum quod attinet, licet in quibusdam, ubi est Augustinum imitatus, conuenire cum eo uideatur, tamen res ipsa clamitat, procul ab elegantia dictionis eius abesse. Nam ut exempli gratia paucula quedam attingamus, cap. 1 utitur uerbo admiror, pro Intelligo, capio, assequor. Et ibidem, tam forti, inquit, obice sumpsisti. Ac rursus, in domo confugere compellamus. Cap. 2, uos ei per omnia similatis, inquit, pro Assimilamini. Cap. 9, Interpretes, inquit, malo desuper: pro eo quod dicendum erat, Malim hic audire interpretationem aliorum  . Cap. 16, pessimatur, pro Pessimus euadit. Cap. 24, ut eos a suis basilicis depulisses, pro Depelleres. Ubi sic unquam balbutit Augustinus?

Ex his itaque que diximus, abunde constare arbitror non esse librum hunc Augustini, imo uero prorsus eo indignum. Quisquis tamen eius auctor fuit, uetustum fuisse oportet, ut qui concilium illud Carthaginense aduersus Cecilianum uiderit, citans inde postremo capite Marciani sententiam, quam nusquam apud Augustinum reperias; quo uel solo nomine dignum librum hunc censeo qui locum suum retineat. Apparet autem et Afrum fuisse, nam et more gentis eius gaudet hometeleutis, ut cap. 9, Melior est misericors increpatio, quam lenis adulatio: et iterum, Oleum peccatoris, blandimentum est adulatoris. Et cap. 12, Quis non uideat prophetam  coniugibus pudicitiam commendasse, et te a ueritate procul errasse? Utitur et infinitiuis nominum loco, ut cap. 13, O probare! o errare! o delirare! quod et Optato, et Augustino est non insuetum. Sermo autem Donatiste seu Fulgentii totus linguam sapit Africanam, et Augustini seculum redolere uidetur, a Petiliani stilo non admodum alienus. Huc usque Louanienses.

Censuram superiorem Bernardus uindingus in Critico Augustiniano confirmat, additque hec a se obseruata signa. Cap. 2, dicit auctor Donatistas Deum metuere ac diuinam legem seruare. Cap. 12, Siluanum Cirtensem tradidisse Felici curatori Sacramenta: qui tamen nonnisi capitulatam argentem et lucernam argenteam tradiderat, uti legitur lib. 3 contra Cresconium, cap. 29, et lib. 4, cap. 56, et infra in Gestis apud Zenophilum consularem. Cap. 23, ait Ananiam et Sapphiram occisos a Petro. At Augustinus in epist. 44, n. 10, scribit, De Nouo Testamento ostendi non posse, quod iustus quisquam interfecerit aliquem. Quod subiungit de Simone Mago perempto, hausit ex apocryphis libris, quorum auctoritate niti contra aduersarium noluisset Augustinus, ut intelligitur ex lib. 13 contra Faustum, cap. 9. Preterea cap. 26, exprobrat Donatistis quod transgrederentur mandatum seniorum, ut statuerent suas traditiones. At Augustinus opponeret potius ipsa Christi uerba, Matth. Xu, 3, Quare transgredimini mandatum Dei propter traditionem uestram? Tandem librum hunc refert uindingus inter opuscula que a uigilio Tapsensi conficta existimantur.





CONTRA FULGENTIUM DONATISTAM INCERTI AUCTORIS LIBER. 

CAPUT PRIMUM.---Libellum, quem mihi Religio tua, frater Fulgenti, direxit, non aspernatus accepi: quem utrum ipse dictaueris, an aliunde quesieris, non satis admiror. Est enim et hoc nostre religionis officium, non personas intendere, sed ueritatem in omnibus querere, inuentam agnoscere, et agnitam custodire. Sic enim apostolus Paulus dicit: Omnia probate, quod bonum est tenete; ab omni specie mala uos abstinete . Breuiter igitur dicam quod ingeniosius litteris dilatasti. Dixisti Unum esse Baptisma, quod Samaritanus, id est, hereticus, habere non meruit. Unum hortum conclusum, qui est Ecclesia, fontem habere signatum, de quo nullus alienus attingit. Unum oleum, quod est chrisma sanctissimum, quod moriture musce corrumpunt, et peccatores omnino non dabunt. Contra hec mihi in adiutorio Domini paranda responsio est, nec aliunde sumenda, nisi ex lectione diuina. uerbi ergo principium iam sumamus, imo ipsum uerbum principium Iesum Dominum, ducem ac principem celestis militie teneamus, bella geramus, et eius manu sacrata tuba petamus muros ualidissimos ciuitatis nefarie Iericho: id est altitudinem mundane sapientie testamentis dominicis circumdemus, ueritatis et libertatis uocibus concrepemus: aduersarios in domo Raab, id est, Ecclesie que nuntios eius suscepit, propter mundi excidium confugere compellamus: pertinaces anathemate condemnemus, ut hactenus uictores esse possimus. Hec ergo ex Lege aduersus Legem, ex Dei Testamento aduersus Dei Testamentum, ex ueritatis fonte aduersus ueritatis fontem tam obice forti prima fronte sumpsisti, quasi possit ueritas a semetipsa deuinci, aut gloria luminis sua luce fuscari.

CAPUT II.---DONATISTA dixit: Dominus, et Saluator noster iehsu Christus unici Baptismi doctor et custos, ne sitientes animas per aridos lacus mentis error abduceret, perennes haustus sibi esse proclamans, in Euangelio suo ita testatus est, dicens: Qui sitit, ueniat et bibat, qui credit in me, sicut Isaias dicit.

CATHOLICUS respondit: Non habet, sicut dicit Isaias: sed, Sicut dicit Scriptura. Sed ista uelut impedimenta despiciam, ne longo sermone utilitatem legentis excludam.

DONAT. dixit: Qui credit in me, sicut dicit Isaias, flumina de uentre eius fluent aque uiue : et ne passim et ubique bibi posse diceretur, merita aquarum ipse discreuit, dum Samarie apostasie  originem in proprio fonte damnauit. Qui biberit inquit, ex hac aqua, sitiet iterum: qui biberit ex aqua quam ego dedero, non sitiet in eternum, sed fiet in eo fons aque salientis in uitam eternam .

CATH. respondit: Hec utique ideo posuisti, ut nos catholicos quasi Samaritanos et sine Baptismo demonstrares. Iam ergo Donatistas in Samaritanis incipe speculari. Samaritanorum dogma Regnorum libro docente tale fuit: Deum timebant, et simul figmenta colebant: diuinam legem seruabant, et patrum errores minime deserebant: circumcisionis signum habebant, et Isrelitarum collegium non tenebant . Hoc et uos facitis: Deum metuitis, et figmentum luteum Donatum pariter colitis. Et hic enim ex terre puluere figuratus est. Diuinam legem seruatis, et parentum errorem non relinquitis: Baptismi habetis sacramentum, et Catholicorum non uultis habere consortium. Ecce uos eis per omnia similatis. Sicut ergo tunc Samaritanorum circumcisio secundo dari non poterat, ita nunc Donatistarum Baptisma iterari non debet, Domino Christo dicente, Qui semel lotus est, non habet necessitatem iterum lauandi . Circumcisio enim Samaritanorum Baptisma significat Donatistarum, dicente Apostolo, Circumcisi estis circumcisione non manu facta in exspoliatione corporis carnis, sed in circumcisione Christi, consepulti ei in Baptismo . Quod autem ait Dominus, Qui biberit ex hac aqua, sitiet iterum; non de Baptismate, sed de terreno locutus est elemento. Nam si Baptisma hic uellet ostendere, nullo modo a Samaritana muliere postulasset. Denique puteus ille non Samarie dictus est, sed Iacob, et utique Iacob non fuit hereticus, sed Deo dilectus, semper charus, et ipse ex eo bibit, et filii eius, et pecora eius.

CAPUT III.---DONAT. dixit: Nunquam ergo Ecclesie spiritus patitur iungi, quod ore diuino meruit diffamari, Legis preconio premonente, Duo contra duo, unum contra unum . Et Dominus in Euangelio: Tunc, inquit, duo erunt in agro; unus assumetur, et unus relinquetur: due molentes in molendino; una assumetur, et una relinquetur . uides ergo duo genera esse baptismatum et duo premia meritorum, dum unum lethalis ingenii ardor exurit, et bibule sitis perennes haustus excoquit: alterum quod semel potandarum meatibus sitium uite perennitatem [1 1Kb] sanciuit, utique in effossis  gurgitibus perpetuas ariditates ostendit, et dum eius pie meritum clausit, mortis aditum patefecit, dicente Ieremia: Duo mala fecit populus iste; me dereliquerunt, et effoderunt sibi lacus detritos, qui aquam [1 1Kb] non possunt portare . Et iterum: Omnes qui derelinquunt te, confundentur; recedentes a te, scribentur in libro mortis, quoniam dereliquerunt te fontem uite .

CATH. respondit: Tu unum contra unum, ego multa baptismata assero contra unum. Etenim Paganus baptizat, et Iudeus baptizat, et Sadduceus baptizat, et multi extra regulam date legis baptizare non cessant. Sed illud est unum quod uerum, illud uerum quod Christi, illud Christi quod Patris et Filii et Spiritus sancti: hoc est uerum, hoc salubre, huic nullum est comparandum. Hoc qui non accipit, ipse sibi et uite meritum clausit, et mortis aditum patefecit.

CAPUT Iu.---DONAT. dixit: Quod si, ut asseris, una fides in utroque consistit; cur inter fidelem aquam et perfidam iusta separatione discreuit, testante Domino per Isaiam: Quis nuntiauit uobis quia ignis ardet? quis nuntiauit uobis locum illum eternum? Ambulans in iustitia, predicans uiam rectam, odio habens facinus et iniustitiam, et manus abstinens a muneribus, et grauans aurem ut non audiat iudicium sanguinis, et comprimens oculos suos ne uideant iniquitatem, hic inhabitabit in alta spe; fortis panis illi dabitur, et aqua eius fidelis . A cuius fide perfidiam separans, Ieremia testante, sic posuit: Utquid iniuriantes me preualent? Plaga mea solida facta est; unde sanabor? Facta est mihi sicut aqua mendax non habens fidem .

CATH. respondit: Heretici omnes licet in sua sibi disputatione discordent, in Baptismi tamen traditione solemni uerbo concordant: sicut circumcisio una, sed fide uaria in Iudeis et Samaritanis ueteribus consistebat. Necesse est ergo sicut tunc, ita et nunc fieri oportere conuersis, ut quod disputatione sola petatur, sola iterum disputatione soluatur; ut audire de Domino possint, Iam mundi estis propter sermonem quem locutus sum uobis: manete in me et ego in uobis . Omnia enim in figura contingebant illis; scripta sunt autem ad correptionem nostram, in quos fines seculorum deuenerunt .

CAPUT u.---DONAT. dixit: Ezechiel quoque sic dixit: Et uidebunt, quia plures sunt qui auerterunt aquam antique piscine, et non aspexerunt ad eum qui fecit eam ab initio, et eum qui illam condidit non uiderunt . Inaudita dementia perfidorum, nec diuinis uelle uocibus credere, nec Apostoli simplicem doctrinam erroris sui faucibus uelle seruare.

CATH. respondit: Absit, absit ut aquam antique piscine, sicut uos, in partem ducamus, aut diuinis eloquiis non credamus. Quod legimus, credimus; et quod credimus, predicamus. Audi que sit origo nostra, et ubi eius aqua diffusa. In Zacaria sic habes: Exibunt aque uiue de Ierusalem; medium earum ad mare orientale, et medium earum ad mare nouissimum; hoc est, ab Ierusalem usque ad fines terre: estate et hieme erunt; id est, omni tempore erunt. Et erit Dominus rex super omnem terram : hoc est, omni terre Christus dominabitur, non Donatus. Hec est possessio, hec hereditas Christi, que a sanctis colitur, et perenni fonte rigatur, de qua ei dictum est, Dabo tibi gentes hereditatem tuam, et possessionem tuam terminos terre . Qui in ipsa est, heres adscriptus est: qui in ipsa non est, iam damnatus et morti destinatus est, Scriptura dicente, Qui egressus fuerit fores domus tue, ipse sibi reus erit .

CAPUT uI.---DONAT. dixit: Hinc sibi Deus unicum Baptisma esse proclamat; hinc Apostolus unum  cunctis dixisse confirmat, Deo per Salomonem probante: Hortus conclusus, soror mea, sponsa mea, fons signatus, puteus aque uiue, paradisus cum fructu pomorum .

CATH. respondit: Recordare, lege omnia, aduerte diligenter et uide quod ex hoc paradiso, ex hoc horto concluso, ex hoc fonte signato, etiam foris salutis unda decurrat, que uadit contra Assyrios, contra uos uidelicet Donatistas. Ex Assyriis enim Samaritani illi nascuntur, qui uobis sunt comparati. Ipse est, inquit Scriptura, fluuius qui uadit contra Assyrios ; contra inimicam Dei populo gentem: non pro illis uadit, sed contra. Quibusdam enim est odor mortis in mortem, quibusdam uero odor uite in uitam . Sicut enim qui manducat et bibit sanguinem Domini indigne, iudicium sibi manducat et bibit ; sic et qui accipit indigne Baptisma, iudicium accipit, non salutem. Nam et Iudas proditor bonum corpus, et Simon Magus bonum Baptisma Christi percepit: sed quia bono bene non usi sunt, mali male utendo deleti sunt. Bonum est Baptisma, bonum est Christi sanguis et corpus, bona est lex, sed si quis ea legitime utatur . Neque enim et quia foris est, diuina non est; aut quia ab alienis habetur, aliena putabitur; aut quia a malis iniuste tractatur, a nobis iuste damnabitur. Aqua paradisi, aqua Trinitatis est: hanc ubi agnoscimus paradisi, non negamus; hanc ubi non perspicimus, paradisi omnino non dicimus; quecumque foris nata est, paradisi nullo modo dicenda est: ut puta Manicheus, quia nunquam fuit in paradiso, nec sicut uos de Ecclesia foras egressus est, aqua paradisi potandus est [1 1Kb] , quia foris exortus est. Hic opus habet ut uiuat, ne in eternum moriatur: sed ut legitime uiuat, in ipsa uiuat, ne iudicium manducet et bibat.

CAPUT uII.---DONAT. dixit: E contra Apostolus dixisse testatur: Unus Deus, una fides, unum Baptisma . Nulla in doctrina diuina uarietas, per omnia Dominum sequitur seruus, in nullo differt a Magistro discipulus. Quem sequeris, quem imitaris, quem huius flagitii arbitraris auctorem?

CATH. respondit: Da mihi aliquem sanctorum post Trinitatem rebaptizare, quod facis. Lege mihi, non illas scripturas, quarum auctoritate non teneor; sed Noui et ueteris Testamenti, quibus utrique subiicimur. Si unum est Baptisma, cur duplicas unum? Non enim aliud iteras, quam quod inuenis uerum. Quoniam ergo que destruxistis, ea iterum reedificatis, preuaricatores uos esse monstratis.

CAPUT uIII.---DONAT. dixit: Aut si unum putas cum reis aliqua permixtione coniunctum sacramentum Baptismi, audi Prophetas, quibus sit recte dispensum, dicente Salomone, Fons uite in manibus iusti .

CATH. respondit: Bene de uobis Dominus dixit, qui errorem uestrum ante preuidit: uos estis qui iustificatis uos coram hominibus: Dominus autem nouit corda uestra: quia quod altum est hominibus, abominabile est apud Deum . Si iustus es, et fons uite in manu tua est, non homo, sed Deus es. Ad te confugiatur, tibi credatur, in te spes omnis uite ponatur, ipsum Baptisma in nomine tuo detur, et de Domino taceatur. uis scire ubi hunc fontem uite requiras? In Psalmo habes: Apud te est fons uite, et in lumine tuo uidebimus lumen . Non legisti: Filius malus superbos oculos habet: filius malus ipse se iustum dicit, exitus autem suos non abluet ? Nisi te ut hominem reum esse cognoueris, nisi te peccatorem ueraci corde clamaueris, iustificari omnino non poteris, dicente propheta, Dic prior iniquitates tuas, ut iustificeris . Et Ioannes apostolus: Si dixerimus quia peccatum non habemus, nos ipsos decipimus, et ueritas in nobis non est .

 CAPUT IX.---DONAT. dixit: Et Dauid dicit, Oleum autem peccatoris non impinguet caput meum.

CATH. respondit: Dic ergo mihi aliquem tuorum, quem probes non esse peccatorem, ut oleum uestrum non possit esse peccatoris; cum scriptum sit, Nullus est hominum qui non peccet . Interpretes malo desuper. Lege, ut sensum possis accipere [1 1Kb] : sic ait, Corripiet me iustus in misericordia, et increpabit me; oleum autem peccatoris non ungat caput meum : hoc est, Melior est misericors increpatio, quam lenis adulatio; sicut et illud, Meliora sunt uulnera amici quam uoluntaria oscula inimici . Oleum peccatoris blandimentum est adulatoris, de quo alibi dicit: Molliti sunt sermones eius super oleum, et ipsi sunt iacula . Oleum iusti spiritus est Dei, dicente Petro, Iesum a Nazareth, quem unxit Deus Spiritu sancto . Desine itaque Spiritum sanctum oleum dicere peccatoris, ne Deum incipias asserere peccatorem.

CAPUT X.---DONAT. dixit: Aperta confessio perfidorum isto loco monstratur, que inimica presumptione a facinoroso sacerdote contacta polluitur, cuius sacrificium uelut oleum uoce diuina respuitur. Facinorosus, inquit, qui sacrificat mihi, uelut qui canem occidat; et qui offert similaginem, quasi sanguinem porcinum; et qui offert thus in memoria, quasi blasphemus .

CATH. respondit: Certum est quod sacerdotis et plebis exsecretur Deus ac despiciat holocausta, si bona non adfuerit conscientia. Aut si de sacerdotibus solum dictum cupis intelligi, quomodo apud uos facinorosorum non polluitur confectio sacerdotum? Dicis, Quamdiu mali latent, inquinare non possunt; propter quod scriptum est, »Que occulta sunt, mihi; que manifesta sunt, uobis« . Si ergo quamdiu mali latent, inquinare non possunt, cur longe positas nationes, quibus nomen Donati et Ceciliani habetur incognitum, rebaptizare non times? Quis uestrum aliquorum mala in eorum pertulit aliquando notitiam? Et si pertulisset et non probasset, in nullo prorsus obesset, iuxta illud: Que occulta sunt, mihi; que manifesta sunt, uobis.

CAPUT XI.---DONAT. Dixit: Adhuc eius aquas turbidas Propheta spiritu manifestat: Imposuisti, inquit, in mari equos tuos turbantes aquas multas . Me contempsit Galaad ciuitas, que operatur stulta, turbat aquas; et fortitudo tua sicut hominis pirate .

CATH. respondit: Agnosce in te tua tela conuerti, sicut scriptum est, Gladius eorum intret in corda ipsorum, et arcus eorum confringatur . Fortitudo tua, Donatista, sicut hominis pirate, qui uiribus rebaptizas, uiribus in aqua pugnas, uiribus in aqua necas: ista gerens pirata captus occideris, nisi conuersus penitueris, et regi Christo in Catholica militaueris.

CAPUT XII.---DONAT. dixit: Si ergo unico fonte Ecclesia gloriatur, utique traditorum spelunca est, que in aquarum multitudine extollitur, et Baptismi sui ebrietate confusa, cum regibus fornicatur, dicente Ioanne, ueni, ostendam tibi damnationem meretricis magne sedentis super aquas multas, et inebriati sunt omnes inhabitantes terram a uino fornicationis eius . Rogo, que sunt aque multe, nisi plura baptismata? que mulier fornicaria, nisi traditorum spelunca, que regum uoluptatibus seruit obnoxia, a quibus persecutionibus poculum bibens, ebria cecitate populis miscet, et in amentiam quos rigauerit ducit? cuius accessum sapientissimus Salomon interdixit: Ab aqua, inquit, aliena abstine te, et de fonte alieno ne biberis, ut longo uiuas tempore, et adiicientur tibi anni uite tue . Fons aque tue priuatus sit tibi, ne quisquam extraneus  communicet tibi . Solus ergo priuatum non habet fontem, qui meretricis aquarum possidet multitudinem. Ioannes quoque apostolus aquarum multitudinem improbat, dicens: Et dixit mihi angelus, Aquasquas uidisti, super quas sedet fornicaria illa, populi, turbe et nationes sunt .

CATH. respondit: Ut uideo, ubicumque aqua nominata est male, bene [1 1Kb] Baptisma credidisti. Sed in bono tibi, in malo mihi illam tribuere uoluisti, ut de uobis impleretur quod Paulus apostolus dixit, Nescientes neque que loquuntur, neque de quibus affirmant . Quemadmodum enim Ioannes et Mambres restiterunt Moysi, ita hi resistunt ueritati . Angelus dicit, Aquas quas uidisti, populi, turbe et nationes sunt. Et tu angelo exponenti resistis et dicis, Rogo, que sunt aque multe, nisi plura baptismata? que mulier fornicaria, nisi traditorum spelunca? Si et traditorum uocabula cupis addiscere, habes uestros; Siluanum Cirtensem Felici curatori Sacramenta tradentem. Habes Marinum ab Aquis-Tibilitanis Romano curatori tres codices offerentem. Habes uictorem Rusiccadiensem quatuor Euangelia ueluti deletitia comburentem, qui Cecilianum absentem damnare ausi sunt innocentem. Hec est spelunca latronum, hec progenies traditorum, hec mulier fornicaria, que relicto Christo, Donato prostituit lupanaria: cuius domus, iuxta Salomonem, secessus est mortis, cuius uie sunt inferorum ; que se mundam uocat, cum sit sordibus plena; que se innocentem clamat, cum sit sceleribus irretita, que pudenda committit, et facta sua in alteram dicit, ne prior audiat que commisit. De factis enim uestris Catholicos infamatis, ut populos a Domino separetis. Proinde quod quasi tuos, ut ab aqua nostra se abstineant, hortaris, et dicis, Ab aqua aliena abstine te, et de fonte alieno ne biberis: fons aque tue priuatus sit tibi; ne quisquam extraneus communicet tibi: quis non uideat Prophetam coniugibus pudicitiam commendasse, et te a ueritate procul errasse? Aut si fonti tuo communicare nullus debeat extraneus, cur extraneos queris, cur Catholicos rebaptizas?

CAPUT XIII.---DONAT. dixit: Claret ergo apud traditores esse multitudinem aquarum, ubi diuersa schismatum semina, ubi hereticorum multimodas pestes, ubi Manicheorum detestanda sordium feculenta, uel [2 1Kb] in abruptum cenosi gurgitis lacum in eterna morte abrepto [3 1Kb] charybdis uidit, et exterminii oleum flammis edacibus animauit.

CATH. respondit: O probare! o errare! o delirare! Claret ergo apud traditores esse multitudinem aquarum, ubi diuersa schismatum semina, ubi hereticorum multimodas pestes, ubi Manicheorum detestanda sordium feculenta: quomodo probas nobiscum esse schismaticorum multimodas pestes? Si nobiscum essent, non heretici, sed catholici essent

CAPUT XIu.---DONAT. dixit: Audi dicente Salomone: Musce moriture exterminant confectionem suauitatis . Olei est ergo genuina suauitas, que si tactu improbo fuerit uiolata, fit ingrata confectione polluta. Et recte Spiritum sanctum immundis alitibus traditores equatis, quod in aliena mensa improbi corruant, et olei suauitatem immundis tactibus fedent.

CATH. respondit: Quis tactu improbo uiolat, qui quod inuenit seruat, an qui confectum impudenter exterminat? Quando oleum uestrum tetigimus, quando Spiritum sanctum iniuriando fugauimus? Docete aliquem nostrum in diuinitatis oleum improbe cecidisse, aut Trinitatis Baptisma, sicut uos, illicite uiolasse. Musce moriture Donatiste circumuolant per totius corporis membra, sicubi reperiant uulnerata, sana pungunt, egra lambunt, et eorum ulceribus peccatorum uermes fundunt [4 1Kb] , que conscientiam mordeant,  que animam finiant, que putredinem nutriant, que nec ipsis mortuis cadaueribus parcant. Musce moriture cum oleum exterminant, oleo perimuntur: neque enim uiuitis, qui Spiritum sanctum efflatis.

CAPUT Xu.---DONAT. dixit: Hoc proprie Dauid sanctissimus, nostre fidei regulam subministrans, edocet, idem peccatoris oleum nec salutem afferre, nec cuiusquam caput debere contingere. Oleum, inquit, peccatoris non ungat caput meum . Ergo diligenti examine peccatoris requirenda persona est, si non de sacerdote sacrilego, ut profani asserunt, Dominus dixit.

CATH. respondit: Cum sis peccati conscius, audes dicere, peccatoris requirenda persona est. Audi que sit peccatoris ista persona. Apostolus dixit: Omnes enim peccauerunt, et egent gloria Dei . Et Salomon: Nullus est hominum qui non peccet . Et Iob: In angelis suis reperit prauitatem; quanto magis in filiis hominum, qui terrenum habent domicilium ? Hec est persona peccatoris: id est, omnis homo peccator. Si sacerdos es, homo es: et si homo es, peccator es. Quem te ipsum facis? Dixisti te solum esse sanctum, solum iustum, solum sine peccato, solum sine macula. Dixisti tuum esse Baptisma, tuum oleum sanctum, tuam mensam dominicam, tua illa omnia que fidelibus diuinitus tribuuntur. Quid restat, nisi ut scelerate et impie Deum te esse pronunties? Sed audi quid caput superbie audire meruit: Quomodo cecidisti de celo, lucifer; qui mane oriebaris, qui uulnerabas gentes, qui dicebas in corde tuo, Super celum ascendam, et super astra Dei exaltabo sedem meam, sedebo in monte testamenti in lateribus aquilonis, et ero similis Altissimo? uerumtamen in infernum descendes, et in profundum laci . Nisi ergo penitueris, nisi conuersus fueris, nisi deposita superbia peccatorum ueniam postulaueris, audies quod et ille; quia cum sis homo, facis te ipsum Deum.

CAPUT XuI.---DONAT. dixit: Similiter Dominus per Aggeum prophetam, immundos tactus inquinamentum conferre, nec pollutum quemquam posse sancire, si illicita presumptione conetur attingere quod sanctum uideat contineri, salubri expositione monstrauit, dum pro nobis Prophetam cautum exhibuit. Interroga, inquit Dominus, sacerdotes, dicens: Si alligauerit homo carnem sanctam in summo uestimento, et tetigerit summitas uestimenti aliquam creaturam panis, aut uini, aut olei, si sanctificatur? Et responderunt sacerdotes et dixerunt: Non. Et dixit Dominus: Si tetigerit inquinatus in anima horum aliquid, si inquinabitur? Et dixerunt sacerdotes: Inquinabitur. Et dixit Dominus: Sic et populus hic, et sic gens ista: omnis qui illuc accesserit, inquinabitur .

CATH. respondit: Hoc aduersum te usus es testimonio, qui donum Dei in tuo ponis arbitrio. Si enim tactus sancti, immundi inquinamenta non tollit; uanum est quod geritur, quod conficitis, quod lauatis. Si tetigerit, inquit, quod sanctum est, creaturam panis, aut uini, uel olei, sanctificabitur? Et responderunt sacerdotes, et dixerunt: Non. Ubi est quod uos extollitis, quod sanctitatem uestram munditiam conferre iactatis? Aut si illud mouet quod ait, Sic populus hic, et sic gens ista; omnis qui illuc accesserit inquinabitur: docete Aggeum, qui ista dicebat, de medio eiusdem plebis exiisse ne inter eos etiam esset ipse pollutus. Tactus ille opera significat. Si sanctus, inquit, tetigerit immundum, non sanctificabitur: si immundus tetigerit sanctum, inquinabitur: id est, facilius sanctus qui iunctus fuerit genti huic pessime pessimatur, quam gens ista in melius commutetur; quia procliuius ad imitationem malorum curritur, quam ad uirtutes bonorum animus excitatur: sicut melli plurimo parum absinthii iniectum, uelocem amaritudinem trahit; mellis uero etiamsi duplum iniiciatur, non poterit eius obtineri dulcedo. Exeundum ergo nobis est e medio malorum mente, non carne; operibus,  non corporibus. Nolite, inquit Apostolus, communicare operibus infructuosis tenebrarum : operibus ait; non Altaribus. Scriptum est enim in Isaia: Qui dicunt, Recede a me, non appropinques mihi, quia immundus es; isti fumus erunt in ira mea, ignis ardens tota die . Si te hominum dicta non terrent, saltem Dei minantis ira conuertat.

CAPUT XuII.---DONAT. dixit: Nunquam latro in lucem protulit predam; semper operarii noctis gratam bonis omnibus lucem sepius horruerunt: solus traditor nec Dei minis frangitur, et in aliena ueste improbus gloriatur. Contra quem per Sophoniam Dominus proclamat, nec auditur: Erit, inquit, in die sacrificii Domini, et uindicabo in principibus, et in omnes uestitos ueste aliena .

CATH. respondit: Tua non timeo crimina, quia mea munita est conscientia. Quem dicis tradidisse, nomen locumque traditoris ostende. Nunquam id ualebis ostendere, sicut nec antea ualuisti. Sed etsi aliquem protuleris, mihi obesse non poterit, dicente Domino, Anima patris mea est; anima filii mea est; anima que peccauerit, sola morietur . Ego tamen non in aliena ueste congaudeo, qui in catholica fide semper exsulto. Illa est quam habeo, qua me in die redemptionis misericors et benignus Pater in decore uestiuit. Afferte, inquit, stolam illam primam, et induite illum: quia hic filius meus mortuus erat, et reuixit; perierat, et inuentus est . Illam nimirum de qua Paulus apostolus dixit, Quotquot in Christo baptizati estis, Christum induistis . Hanc habeo, in hac gaudeo, in hac semper gloriosior apparebo. Hec est quam uos aut ut latrones abstulistis, aut miseri sordidatis.

CAPUT XuIII.---DONAT. dixit: In quantum enim improbitas deuios errores alienis bonis cupit astruere, et falsa catholica mendacii nebulas conatur obtegere, per colles tortuosos incedit, cui per Ieremiam Dominus contradictor obuiauit: Nolite, inquit, fidere in uobis in uerbis falsis, quia per omnia non proderunt uobis, dicentes, Templum Domini, templum Domini est . Et Dominus in Deuteronomio: Attende tibi ne offeras holocaustomata in omni loco quemcumque uideris; sed in loco quem elegerit Dominus Deus tuus in tribu tua, in hac offeres holocaustomata, et ibi facies omnia quecumque precipio tibi hodie .

CATH. respondit: Optime, et saluti tue multum conueniens testimonium posuisti: Attende tibi ne offeras holocaustomata in omni loco quemcumque uideris; sed in loco quem elegerit Dominus Deus tuus in tribu tua, in hac offeras holocaustomata, et ibi facies omnia quecumque precipiet tibi. Audi ergo qui sit locus electus, et que tribus Domini predicata. In Psalmo centesimo trigesimo primo habes: Quoniam elegit Dominus Sion, elegit eam in habitationem sibi. Hec requies mea in seculum seculi, hic habitabo, quoniam preelegi eam. Item in Psalmo centesimo uigesimo primo: Stantes erant pedes nostri in atriis tuis, Ierusalem. Ierusalem que edificatur ut ciuitas. Illuc enim ascenderunt tribus, tribus Domini testimonium Isrel. Hic est locus electus, hic mons sanctificatus, hec ciuitas super montem posita, ita ut abscondi non possit, hec radix catholica, hec uitis fructifera longe lateque diffusa, que in Ecclesiastico clamat et dicit, In Sion fundata sum, et in Ierusalem potestas mea . Etenim oportuit pati Christum et resurgere a mortuis tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Recte me argueres, si in hac hereditate maneres. At cum in hac Dei patris hereditate non maneas, in hac Christi regis tribu non milites, cur desertor corripis militem? cur reus increpas innocentem? Et ego tibi dico, Attende tibi ne offeras in omni loco, hoc est, in omni heresi; et dicas, et hic Deus, et ibi Deus est: sed in loco quem elegerit Dominus Deus tuus in tribu tua, hoc est, in tribu eius  ibi offeres holocaustomata tua, et ibi facies omnia quecumque precepta sunt tibi. Hoc fac, et uiues.

CAPUT XIX.---DONAT. dixit: Baptisma utique dici non potest, quod aquarum turba dispersit, quod ab Ecclesie fonte malitia separauit, quod sterilis unda siccauit, quod nec angelum uidit, nec prophetam qui se mederi posset inuenit, sicut in libro Regnorum quarto lethales aquas Eliseus sanctissimus discussa morte sanauit, et maritante sermone in fetus uberes meare permisit. Et dixerunt uiri ciuitatis ad Eliseum: Ecce commoratio ciuitatis bona, sicut et tu, domine, uides; sed aque multe et steriles sunt hic. Et dixit Eliseus: Accipite mihi unum uas fictile, et immittite in illud sal. Et acceperunt illud: et uenit ad exitus aquarum, et proiecit sal et dixit, Hec dicit Dominus, Sanaui aquas istas, et non erit mors in eis neque sterilitas: et sanate sunt aque usque in hunc diem .

CATH. respondit: Gratias Deo Patri, qui quod futurum ostendit, in nobis fidelis impleuit. Gratias, inquam, Deo Patri, qui nobis non Angelos solum, non Prophetas, sicut prius in Iericho nostram, id est, in hunc mundum, sed proprium Filium destinauit, Dominum uidelicet Angelorum, et principem Prophetarum, qui aquarum sterilitatem, hoc est gentium infecunditatem discussa morte sanaret. Accepit uas fictile, hoc est corpus fragilitatis humane; sal misit, id est, sapientia diuina repleuit: in aquam proiecit, hoc est, in Iordanem descendit: aquas suo descensu sanauit, id est, gentes suo aduentu redemit: et maritante sermone Ecclesiam ex gentibus congregauit, et in fetus uberes longe lateque diffudit. Hoc in nobis impletum qui non uidet, cecus; qui non credit, insanus est. Attende uberes fetus, dic ubi hec non sit Ecclesia, dic ubi tua, preterquam in angulo Africe inueniatur male collecta, tanquam sarmentum inutile, ex hac ubi precisa est, ibi remansit, ultra extendi non potuit, quia de radice precisa statim exaruit.

CAPUT XX.---DONAT. dixit: Accepit una ciuitas salutaris aque substantiam, accepit et olei dona una cum liberis uidua, nec beneficium diuinum passim propheta commisit, nisi ei quam unum uas olei habere cognouit, Regnorum ueritate probante: Et mulier una ex mulieribus Prophetarum clamabat post Eliseum dicens: Seruus tuus uir meus mortuus est; et tu scis quomodo seruus tuus erat timens Dominum: et ecce quibus debeo, uenerunt accipere duos filios meos in seruos. Et dixit Eliseus: Quid faciam? Indica mihi, quid est tibi in domo tua? At illa dixit: Non est mihi ancille tue aliquid in domo nisi uas unum olei. Et dixit Eliseus: uade, pete tibi uasa deforis ab omnibus commorantibus tecum uasa copiosa; et introibis, et claudes ostium ad te et ad filios tuos, et implebis uasa oleo, et reddes debitunt . Eliseus enim per ueri Baptismi liniamenta operatus est. Nam quia tuum non comprobo, ideo tuos fideles exsufflo.

CATH. respondit: Omnes enim hoc faciunt, quod et tu; omnes fideles exsufflant, dum unicum Baptismi sibi uindicant sacramentum. Talem cum inueneris, non capies, non tenebis, non isto uinculo colligabis; sed agnito signo piratico, ut tecum artem peragat, securum abire permittis.

CAPUT XXI.---FULGENTIUS dixit: Absit ut abire permittam: quoniam Deus dixit, Compelle omnes introire, ut impleatur domus mea . Qui omnes dixit, nullum excepit.

AUGUSTINUS respondit: Quid ergo facies?

FULG. dixit: Docebo illum ecclesiam meam esse certissimam.

AUG. respondit: In quo? Numquid Christum qui a Patre omnes gentes accepit, ad Africanam particulam tantum remansisse monstrabis?

FULG. dixit: Dicam quod in paucis constet.

AUG. respondit: Quid si et eius paucos habebit? Omnes enim in comparatione Catholice paucos habent.

FULG. dixit: Ostendam quoniam hec est uera que  persecutionem patitur, non que facit.

AUG. respondit: Quid si et eius persecutionem omnino non fecit.

FULG. dixit: Insinuabo secundum Apostolum, quod Ecclesia mea rugas et maculas sola non habeat .

AUG. respondit: Continuo probabitur habere. Scriptum est enim, Nemo mundus a sorde, nec si unius diei fuerit uita eius super terram . Sed quid pluribus? quolibet ingenio capies, et tenebis, quomodo suscipis qui fideles tuos forte retinxit, qui Spiritum sanctum in corde credentis exstinxit?

CAPUT XXII.---FULG. dixit: Distringo illum, exsufflo, et in remissione peccatorum uera aqua baptizo.

AUG. respondit: Quomodo eius peccata dimittis, cum scriptum sit, blasphemiam Spiritus sancti in seculum dimitti non posse ? Sed hunc omittamus, alterum uideamus. Dic et Maximianiste, emulo tuo, quod et mihi dixisti: Quomodo alter habere potest, si mihi soli concessum est? Aut si iuri tuo asseris traditum, quare comprobas alienum? Respondebit et iste Maximianista, Quomodo alter habere non potest, cum et mihi sicut tibi tu probaueris esse concessum? Christianos enim meos et clericos extra Ecclesiam tuam baptizatos uel ordinatos absque ulla demutatione Baptismi uel honoris in integro recepisti; quod ubi Marcellini gestis obiectum est  , refellere nullatenus ualuisti.

Item AUG. respondit: Si iustus es, cur sententia tua diuersa est? Cur Maximianistas suscipis, et meos fideles exsufflas?

FULG. dixit: Quia ille meus erat.

AUG. respondit: Et tu meus eras; cur in schismatico tuo pius, in catholico impius et implacabilis perseueras?

CAPUT XXIII.---FULG. dixit: Plus peccasti, et ideo in te aliter uindicatur.

AUG. respondit: Quid ergo, Baptisma pro uindicta ponis, et quod ad salutem promittitur, a te pro pena tribuitur? Si in Baptismo non delicta donas, sed peccata castigas; si in aqua non liberas, sed flagellas; piratam te esse aperte demonstras: et tamen quid plus peccaui? quid feci?

FULG. dixit: Codices tradidisti, et idolis immolasti.

AUG. respondit: Doce; non feci, facta tua mihi supponis.

FULG. dixit: Pater tuus fecit.

AUG. respondit: Ego patrem nescio nisi Deum. Scriptum est enim, Nolite uobis patrem uocare super terram; unus est enim Pater uester celestis .

FULG. dixit: Patrem tuum dico Cecilianum: ipse tradidit, ipse thurificauit, ipse omnia mala commisit.

AUG. respondit: Lege quis illum accusauit, quis conuicit, quis coram positum condemnauit. Esto, fecit quod non fecit: numquid filius pro patre damnabitur, cum scriptum sit, Anima patris mea est, et anima filii mea est; anima que peccauerit, sola morietur ?

FULG. dixit: Tu filius eius non quidem tradidisti, sed nobis persecutionem fecisti.

AUG. respondit: Equidem non feci, credo tamen quod mei facere potuerint. Quere causam quare: quid, si merebamini? Non enim malos persequi peccatum est; nam et sanctos et sanctum sanctorum Dominum malos legimus persecutos: demones namque persecutionem Domini non ferentes, clamabant, Quid nobis et tibi, Iesu Fili Dei? uenisti perdere nos ? Et Paulus Elimam magum ultus est cecitate , et blasphemum hominem tradidit satane . Et Petrus Ananiam et Saphiram eius uxorem mendaces occidit : et Simonem Magum tamdiu persecutus est, donec morte perimeret. Sed et Dauid in persona Christi clamat et dicit: Persequar inimicos meos, et comprehendam  illos; et non conuertar donec deficiant: affligam illos, nec poterunt stare . Non igitur omnis qui persecutionem passus est, iustus continuo putandus est: sed qui propter iustitiam passus est, ille profecto beatus est, dicente Petro, Que enim gloria est, si peccantes colaphizati suffertis? Sed si bene facientes patimini, et patienter sustinetis, hec est gratia apud Deum .

CAPUT XXIu.---FULG. dixit: Sancti quos memoras, edicta iudicum secularium non meruerunt, quod uestri fecerunt.

AUG. respondit: Licet, an non licet? Si licet, de licito murmurare non decet: si non licet, tuum crimen emenda, dum licet. Maximianistas enim schismaticos tuos, sicut gesta declarant, auctoritatibus iudicum secularium, et adminiculis ordinum uirorum [1 1Kb] , et exsecutione militum diuersorum, institutis defensoribus ecclesie persecutus es, ut eos a suis basilicis depulisses. Qui me increpas, cur non te ipsum primum emendas?

CAPUT XXu.---FULG. dixit: Ideo schismaticis nostris basilicas tulimus, ut uere Ecclesie redderemus.

AUG. respondit: Hoc et nostri fecerunt uobis, suis schismaticis tulerunt, et matri Catholice reddiderunt. Quod uestri fecerunt pro pace Donati, hoc nostri fecerunt pro pace corporis Christi.

CAPUT XXuI.---FULG. dixit: uos estis schismatici, qui et thurificastis et codices tradidistis.

AUG. respondit: Efficiamur infirmis infirmi, ut infirmos lucrifaciamus. uideo quod fieri non potest: pars Donati totum Christi corpus deuicit; angulus Africanus orbem terrarum exclusit; gens una uniuersas gentes adduxit [2 1Kb] ; sarmentum de uite precidit, et  ramusculos arborum amputauit. Saltem priorum tuorum circa nos constitutas seruares leges; non rebaptizares, sed per penitentiam errantium, ut estimas, animas liberares. Relege decisa patrum tuorum, et uide quid de traditoribus, murificatis et schismaticis, cum aduersus Cecilianum Carthaginem conspirati uenissent, fieri oportere decreuerunt. Marcianus uester inter ceteros talem sententiam protulit dicens, quam utique septuaginta qui aderant non improbant: In Euangelio suo, inquit, Dominus ait: »Ego sum uitis uera, et Pater meus agricola: omnem palmitem in me non afferentem fructum, excidet et proiiciet; et omnem manentem in me et fructum ferentem, purgat illum« . Sicut ergo palmites infructuosi amputati proiiciuntur; ita thurificati, traditores, et qui in schismate a traditoribus ordinantur, manere in Ecclesia Dei non possunt, nisi cognito ululatu suo per penitentiam reconcilientur. Unde Ceciliano in schismate a traditoribus ordinato non communicare oportet. Hec est patrum tuorum fixa sententia. Ecce, quod absit, nos tradidimus, nos thurificauimus, nos schismata commisimus; cur transgredimini mandatum seniorum, ut uestras traditiones statuatis? Sicut palmites, inquit, infructuosi amputati proiiciuntur; ita thurificati, traditores, et qui in schismate a traditoribus ordinantur, manere in Ecclesia Dei non possunt, nisi cognita ululatu suo per penitentiam reconcilientur: per penitentiam, non per tinctionem. Si dignaris, uel tui te principes uincant, aut illorum confirma decreta, et tua depone figmenta: aut si tua uis ualere statuta, illos errasse pronuntia. Apud nos ueritas regnat, cur traditio uestra discordat? Saluator in Euangelio sic ait: Omne regnum in se ipsum diuisum non stabit, sed desolabitur .





EXCERPTA ET SCRIPTA uETERA AD DONATISTARUM HISTORIAM PERTINENTIA, QUORUM LECTIO SUPERIORIBUS AUGUSTINI CONTRA EOSDEM HAERETICOS LIBRIS LUCEM AFFERT.



ORIGO SCHISMATIS DONATIANI  .

Primo loco audi qui fuerint traditores, et plenius auctores schismatis disce. In Africa duo mala et pessima admissa esse constat: unum in traditione, alterum in schismate; sed utraque mala et uno tempore, et iisdem auctoribus uidentur esse commissa. Debes ergo, frater Parmeniane, discere, quod intelligeris ignorare. Nam ferme ante annos sexaginta et quod excurrit, per totam Africam persecutionis est diuagata tempestas; que alios fecerit martyres, alios confessores; nonnullos funesta prostrauit in morte [1 1Kb] , latentes dimisit illesos. Quid commemorem laicos, qui tunc in Ecclesia nulla fuerant dignitate suffulti [2 1Kb] ? quid ministros plurimos? quid diaconos in tertio? quid presbyteros in secundo sacerdotio constitutos? Ipsi apices et principes omnium, aliqui episcopi illius temporis, ut damno eterne uite, istius incerte lucis moras breuissimas compararent, instrumenta diuine legis impie tradiderunt. Ex quibus erant Donatus Masculitanus, uictor Rusiccadensis, Marinus ab Aquis-Tibilitanis, Donatus Calamensis, et homicida Purpurius Limatensis [3 1Kb] , qui interrogatus de filiis sororis sue, quod eos in carcere Milei necasse diceretur, confessus est, dicens, Et occidi, et occido, non eos solos, sed et quicumque contra me fecerit. Et Menalus  [1 1Kb] , qui ne thurificasse a suis ciuibus probaretur, oculorum dolorem fingens ad consessum suorum procedere trepidauit. Hi et ceteri, quos principes tuos fuisse paulo post docebimus, post persecutionem apud Cirtam ciuitatem  , in domum Urbani Carisi consederunt die III iduum maiarum, sicut scripta Nundinarii tunc diaconi testantur  , et uetustas membranarum testimonium perhibet, quas dubitantibus proferre poterimus. Harum namque plenitudinem [2 1Kb] in nouissima parte istorum libellorum, ad implendam fidem adiunximus. Hi episcopi interrogante Secundo Tigisitano, tradidisse se confessi sunt. Et cum ipse Secundus a Purpurio increparetur, quod et ipse diu apud stationarios [3 1Kb] fuerit, et non fugerit, sed dimissus sit, non sine causa dimissum fuisse, nisi quia tradiderat: iam omnes erecti [4 1Kb] ceperant murmurare; quorum spiritum Secundus metuens, consilium accepit a filio fratris sui Secundo minore, ut talem causam Deo seruaret. Consulti sunt qui remanserant, id est uictor  Garbiensis, Felix a Rotario, et Nabor a Centurion [1 1Kb] . Hi dixerunt talem causam Deo debere seruari. Et dixit Secundus, Sedete omnes: tunc dictum est ab omnibus, Deo gratias. Et sederunt. Habes ergo, frater Parmeniane, qui manifesto fuerint traditores. Deinde non post longum tempus iidem ipsi, tot et tales ad Carthaginem profecti traditores thurificati [2 1Kb] , homicide, Maiorinum, cuius tu cathedram sedes, post ordinationem Ceciliani ordinauerunt, schisma facientes. Et quoniam traditionis reos principes uestros fuisse monstratum est, consequens erit ostendere eosdem fuisse et auctores schismatis. Que res ut clara et manifesta esse omnibus possit, ostendendum est ex qua radice sese usque in hodiernum erroris protenderint rami, et ex quo fonte riuulus iste maligni liquoris occulte serpens usque in tempora nostra manauerit. Dicendum est, unde, et ubi, et a quibus ortum constet hoc alterum malum; que conuenerint cause, que fuerint operate persone, qui auctores huius mali, qui nutritores; a quibus sint inter partes de Imperatore postulata iudicia, qui sederint iudices, ubi sit actum concilium, que sint prolate sententie. De diuisione agitur: et in Africa, sicut et in ceteris prouinciis, una erat Ecclesia, antequam diuideretur ab ordinatoribus Maiorini, cuius tu hereditariam cathedram sedes. uidendum est quis in radice cum toto orbe manserit, quis foras exierit, quis cathedram sederit alteram, que ante non fuerat; quis altare contra altare erexerit, quis ordinationem fecerit saluo altero ordinato; quis iaceat sub sententia Ioannis apostoli, qui dixit multos antichristos foras exituros: Quia non erant, inquit, nostri; nam si essent nostri, mansissent nobiscum . Ergo qui in una manere cum fratribus noluit, hereticos secutus, quasi antichristus foras exiuit. Hoc apud Carthaginem post ordinationem Ceciliani factum esse, nemo est qui nesciat: per Lucillam scilicet, nescio quam, feminam factiosam, que ante concussam persecutionis turbinibus pacem, dum adhuc in tranquillo esset Ecclesia, cum correptionem archidiaconi Ceciliani ferre non posset, que ante spiritualem cibum et potum, os nescio cuius martyris, si tamen martyris, libare dicebatur; et cum preponeret calici salutari os nescio cuius hominis mortui, etsi martyris, sed necdum uindicati, correpta, cum confusione discessit irata. Irascenti et dolenti, ne discipline succumberet, succurrit subito persecutionis innata tempestas. Iisdem temporibus Felix quidam diaconus, qui propter famosam nescio quam de tyranno Imperatore tunc factam epistolam, appellatus est, periculum timens apud Mensurium episcopum delituisse dicitur. Quem cum postulatum Mensurius publice denegaret, relatio missa est. Rescriptum uenit, ut si Mensurius Felicem diaconum non reddidisset, ad palatium dirigeretur. Conuentus non leues patiebatur augustias. Erant enim Ecclesie ex auro et argento plurima ornamenta, que nec defodere terre, nec secum portare poterat. Que quasi fidelibus senioribus commendauit, commemoratorio facto, quod cuidam anicule dedisse dicitur: ita ut si ipse non rediret, reddita pace Christianis, anicula illa illi redderet, quem in episcopali cathedra sedentem inueniret. Profectus causam dixit, iussus est reuerti, ad Carthaginem peruenire non potuit. Tempestas persecutionis peracta et definita est: iubente Deo, indulgentiam mittente Maxentio libertas Christianis est restituta. Botrus et Celesius [3 1Kb] , ut dicitur, apud Carthaginem ordinari cupientes, operam dederunt, ut absentibus Numidis soli uicini episcopi peterentur, qui ordinationem apud Carthaginem celebrarent. Tunc suffragio  totius populi Cecilianus eligitur, et manus ei imponente Felice Autumnitano episcopus ordinatur. Botrus et Celesius de spe sua deiecti sunt. Tunc breuis auri et argenti [1 1Kb] sedenti Ceciliano, sicuti delegatum a Mensurio fuerat, traditur, adhibitis testibus. Conuocantur supra memorati seniores, qui faucibus auaritie commendatam ebiberant predam: cum reddere cogerentur, subduxerunt communioni pedem [2 1Kb] . Non minus et ambitores, quibus ordinari non contigit: necnon et Lucilla, que iam dudum ferre non potuit disciplinam, cum omnibus suis, potens et factiosa femina, communioni misceri noluit. Sic tribus conuenientibus causis et personis factum est ut malignitas haberet effectum. Schisma igitur illo tempore confuse mulieris iracundia peperit, ambitio nutriuit, auaritia roborauit. Ab his tribus personis contra Cecilianum cause conficte sunt, ut uitiosa eius ordinatio diceretur. Ad Secundum Tigisitanum missum est [3 1Kb] , ut Carthaginem ueniretur. Proficiscuntur omnes supra memorati traditores: suscepti hospitio ab auaris, ab ambitoribus, ab iratis, non a Catholicis, quorum petitione Cecilianus fuerat ordinatus. Interea ad basilicam, ubi cum Ceciliano tota ciuica frequentia fuerat [4 1Kb] , nullus de supra dictis accessit. Tunc a Ceciliano mandatum est, Si est quod in me probetur, exeat accusator et probet. Illo tempore a tot inimicis nichil in illum potuit confingi: sed de ordinatore suo, quod ab iis falso traditor diceretur, meruit infamari. Iterum a Ceciliano mandatum est, ut si Felix in se, sicut illi arbitrabantur, nichil contulisset, ipsi tanquam adhuc diaconum ordinarent Cecilianum. Tunc Purpurius solita malitia fretus, quasi et Cecilianus filius sororis eius esset, sic ait: Exeat huc quasi ut imponatur illi manus in episcopatu, et quassetur illi caput de penitentia. His rebus compertis tota Ecclesia Cecilianum tenuit, ne se latronibus tradidisset. Illo tempore aut reus debuit expelli, aut communicari debuit innocenti. Conferta erat ecclesia populis: plena erat cathedra episcopalis: erat altare loco suo, in quo pacifici episcopi retro temporibus obtulerunt, Cyprianus, Carpophorus [5 1Kb] , Lucianus et ceteri. Sic exitum est foras, et altare contra altare erectum est: et ordinatio illicita celebrata est; et Maiorinus, qui lector in diaconio Ceciliani fuerat, domesticus Lucille, ipsa suffragante episcopus ordinatus est a traditoribus, qui in concilio Numidie, ut superius diximus, crimina sua sibi confessi sunt, et indulgentiam sibi inuicem tribuerunt. Manifestum est ergo exisse de Ecclesia et ordinatores qui tradiderunt, et Maiorinum qui ordinatus est. Interea de suorum criminum fonte, qui apud eos e multorum flagitiorum uenis exuberauerat, unum traditionis conuicium in ordinatorem Ceciliani deriuandum esse putauerunt: prouidentes quod fama duas res similes uno tempore loqui non posset, ut crimina in silentium mitterent sua, uitam infamare conati sunt alienam: et cum possent ipsi ab innocentibus argui, innocentes arguere studuerunt, mittentes ubique litteras, liuore dictante conscriptas, quas inter ceteros actus habemus in posterum. Adhuc Carthagine positi precesserunt se epistolis suis, ut rumoribus falsis cunctorum auribus insererent mendacium, sparsa fama per populos. Et dum de uno celebrata sunt falsa, supra dictorum uerissima crimina sub silentio latuerunt. Frequenter solet erubesci de crimine, sed illo tempore non fuit cui erubesceretur: quia preter paucos catholicos peccauerant uniuersi; et quasi imago [6 1Kb] fuerat innocentie, inter,  multos nefas admissum. Parum erat traditionis facinus, quod per Donatum Masculitanum et ceteros supra dictos constabat admissum: etiam ingens flagitium schismatis traditioni iunxerunt. uides ergo, Parmeniane, hec duo crimina, tam mala, tam grauia, traditionis et schismatis, ad tuos principes pertinere.



Exemplum epistole ad Cecilianum, qua Constantinus pecunias ecclesiis donat  .

CONSTANTINUS AUGUSTUS, CAECILIANO episcopo Carthaginensi.

Quandoquidem placuit nobis, ut per omnes prouincias Africe, Numidie, et utriusque Mauritanie, certis quibusdam legitime et sanctissime religionis catholice ministris ad sumptus necessarios aliquid preberetur; litteras dedi ad Ursum uirum perfectissimum rationalem Africe, eique significaui, ut ter mille folles tue Grauitati numerari curaret. Tu itaque ubi predictam pecunie quantitatem acceperis, operam dabis, ut cunctis supra memoratis iuxta breuem ab Hosio ad te directum ea pecunia diuidatur. Quod si forte ad meum erga uos omnes hac in parte studium explendum deesse aliquid intellexeris, incunctanter quidquid necessarium tibi uidebitur, ab Heraclida procuratore prediorum nostrorum petere debes. Nam et ipsi coram mandaui, ut si quid pecunie Grauitas tua ab ipso postularet, absque ulla dubitatione dinumerandum tibi curaret. Et quoniam accepi quosdam non satis composite mentis homines id agere, ut sanctissime et catholice Ecclesie populum improba atque adulterina falsitate corrumpant; scias me Anulino proconsuli et Patritio uicario prefectorum coram hec dedisse mandata, ut inter cetera huius rei competentem curam gerant; nec, si quid huiusmodi agatur, negligere ac dissimulare sustineant. Itaque si quos eiuscemodi homines in hac amentia perseuerare conspexeris, absque ulla hesitatione supradictos iudices adibis; idque ipsis referes, ut in eos, quemadmodum ipsis coram mandaui, animaduertant. Diuinitas summi Dei multis annis te seruet.



Ut Clerici Ecclesie catholice, cui preest Cecilianus, ab omnibus publicis functionibus immunes sint  .

CONSTANTINUS MAXIMUS AUGUSTUS ANULINO.

Aue, Anuline carissime nobis. Cum ex multis rebus constet religionem illam in qua summa diuine maiestatis reuerentia custoditur, spretam quidem maxima reipublice importasse discrimina, eamdem uero rite susceptam et custoditam et nomini Romano maximam prosperitatem, et cunctis mortalium rebus, diuina id tribuente beneficentia, precipuam felicitatem contulisse: placuit ut homines illi, qui cum debita sanctimonia et assidua huius legis obseruantia ministerium suum diuine religionis cultui exhibent, laborum suorum mercedem reportent, Anuline carissime nobis. Quapropter eos homines, qui intra prouinciam tibi creditam in Ecclesia catholica cui Cecilianus preest, huic sanctissime religioni ministrant, quos Clericos uocare consueuerunt, ab omnibus omnino publicis functionibus immunes uolumus conseruari, ne errore aliquo aut casu sacrilego a cultu summe diuinitati debito abstrahantur; sed ut potius absque ulla inquietudine proprie legi deseruiant. Quippe his summam uenerationem diuino numini exhibentibus, maximum inde emolumentum reipublice uidetur accedere. uale, Anuline carissime ac desideratissime nobis.



Relatio Anulini 

AUGUSTIS NOSTRIS, ANULINUS u. C. proconsul Africe.

 Scripta celestia Maiestatis uestre accepta atque adorata, Ceciliano et his qui sub eodem agunt, quique Clerici uocantur, deuotio mea apud Acta paruitatis mee insinuare curauit, eosdemque hortata est, ut unitate consensu omnium facta, cum omni omnino munere indulgentia Maiestatis uestre liberati esse uideantur, Catholica custodita, sanctitati legis debita reuerentia ac diuinis rebus inseruiant. uerum post paucos dies exstiterunt quidam adunata secum populi multitudine, qui Ceciliano contradicendum putarent; quique fasciculum in aluta signatum, et libellum sine signo obtulerunt dicationi mee; atque impendio postularunt, ut ad sacrum et uenerabilem comitatum numinis uestri dirigerem: que manente Ceciliano in statu suo, subiectis eorumdem actis, quo cuncta Maiestas uestra possit dignoscere, paruitas mea dirigere curauit. Transmisi libellos duos, unum in aluta suprascriptum ita. Libellus Ecclesie catholice criminum Ceciliani, traditus a parte Maiorini. Item alium  sine sigillo coherentem eidem alute: datum die XuII cal. maias, Carthagine, Domino nostro Constantino Augusto tertium consule  .



Episcoporum partis Maiorini preces ad Constantinum  .

Rogamus te, o Constantine optime imperator, quoniam de genere iusto es, cuius pater inter ceteros imperatores persecutionem non exercuit; et ab hoc facinore immunis est Gallia: nam in Africa inter nos et ceteros episcopos contentiones sunt: petimus ut de Gallia nobis iudices dari precipiat Pietas tua. Date a Luciano, Digno, Nassutio, Capitone, Fidentio, et ceteris episcopis partis Donati [1 1Kb] .



Ut Rome concilium habeatur pro unitate et concordia Ecclesiarum  .

CONSTANTINUS AUGUSTUS, MILTIADI episcopo urbis Rome et MARCO.

Quoniam huiusmodi plures charte  a u. C. Anulino Africe proconsule ad me sunt misse, in quibus continetur Cecilianum Carthaginensis urbis episcopum a quibusdam collegis suis per Africam constitutis, multis de rebus insimulari. Quod quidem permolestum mihi uidetur, in istis prouinciis quas diuina prouidentia mee deuotioni spontanea deditione tradidit, et in quibus maxima est populi multitudo, plebem quasi in duas partes diuisam ad deteriora deflectere, et episcopos inter se dissentire. Placuit mihi ut idem Cecilianus una cum decem episcopis qui accusare ipsum uidentur, et cum decem aliis quos ipse ad suam causam necessarios esse iudicauerit, Romam nauiget; quatenus ibi coram uobis, et coram Rheticio, Materno, ac Marino collegis uestris, quos ea causa Romam properare iussi, possit audiri, quemadmodum sanctissime legi conuenire optime nostis. Porro ut totius negotii plenissimam ualeatis haurire notitiam, exempla libellorum ab Anulino ad me missorum litteris meis subiecta ad collegas uestros supradictos transmisi. Quibus lectis perpendet Grauitas uestra, quonam modo supra memorata controuersia accuratissime diiudicanda sit, et ex prescripto iustitie terminanda. Siquidem nec tuam sedulitatem latet, tantam a me reuerentiam sanctissime Ecclesie catholice exhiberi, ut generaliter nullum schisma aut discidium  ullibi a uobis relinqui uelim. Diuinitas summi Dei multis uos annis seruet, carissime.



De Romano concilio sub Miltiade  .

Dati sunt iudices [1 1Kb] , Maternus ex Agrippina ciuitate, Rheticius ab Augustoduno ciuitate, Marinus Arelatensis. Ad urbem Romam uentum est ab iis tribus Gallis, et ab aliis quindecim Italis. Conuenerunt in domum Fauste in Laterano, Constantino ter et Licinio ter Coss. sexto nonas octobres [2 1Kb] die sexta feria  . Cum consedissent Miltiades episcopus urbis Rome, et Rheticius et Maternus et Marinus episcopi Gallicani, et Merocles a Mediolano, Florianus a Cesana, Zoticus a Quintiano, Stemnius ab Arimino [3 1Kb] , Felix a Florentia Tuscorum, Gaudentius a Pisis, Constantius a Fauentia, Proterius a Capua, Theophilus a Beneuento, Sauinus a Terracina, Secundus a Preneste, Felix a Tribus Tabernis, Maximus ab Ostia [4 1Kb] , Euandrus ab Ursino, Donatianus a Foro Claudii: his decem et nouem consedentibus episcopis, causa Donati et Ceciliani in medium missa est. A singulis in Donatum  dicte sunt sententie: Quod confessus sit se rebaptizasse, et episcopis lapsis manum imposuisse, quod ab Ecclesia alienum est. Testes inducti a Donato, confessi sunt se non habere in Cecilianum quod dicerent. Cecilianus omnium supra memoratorum sententiis innocens est pronuntiatus, etiam Miltiadis sententia, qua iudicium clausum est [5 1Kb] his etiam uerbis: Cum constiterit Cecilianum ab iis qui cum Donato uenerunt, iuxta professionem suam non accusari, nec a Donato conuictum esse in aliqua parte constiterit [6 1Kb] , sue communioni ecclesiastice integro statu retinendum merito esse censeo. Sufficit ergo et Donatum tot sententiis percussum esse, et Cecilianum tanto iudicio esse purgatum. Et tamen Donatus appellandum esse ab episcopis [7 1Kb] credidit. Ad quam appellationem Constantinus imperator sic respondit: O rabida furoris audacia! Sicut in causis Gentilium fieri assolet, appellationem interposuerunt [8 1Kb]  .


Eunomius et Olympius episcopi in Africam missi, Carthaginensibus contra partem Donati declarant ubi sit Catholica, et sententiam a concilio Romano pro Ceciliano dictam corroborant.  .

Eodem tempore idem Donatus petiit, ut ei reuerti licuisset, et nec ad Carthaginem accederet [9 1Kb] . Tunc a Filumino suffragatore eius Imperatori suggestum est,  ut bono pacis Cecilianus Brixie [1 1Kb] retineretur: et factum est. Tunc duo episcopi ad Africam missi sunt, Eunomius et Olympius [2 1Kb] . uenerunt, et apud Carthaginem fuerunt per dies quadraginta [3 1Kb] , ut pronuntiarent ubi esset Catholica. Hoc seditiosa [4 1Kb] pars Donati fieri passa non est. De studio partium strepitus quotidiani sunt habiti. Nouissima sententia eorumdem episcoporum Eunomii et Olympii talis legitur, ut dicerent illam esse Catholicam, que esset in toto terrarum orbe diffusa; et sententiam decem et nouem episcoporum iamdudum datam dissolui non posse. Sic communicauerunt clero Ceciliani, et reuersi sunt. De his rebus habemus uolumina actorum. Quod si quis uoluerit, in nouissimis partibus legat. Inter hec Donatus ultro prior ad Carthaginem rediit. Quo audito Cecilianus ad suam plebem properauit. Hoc modo iterum renouellate sunt partes. Constat tamen et Donatum tot sententiis esse percussum et Cecilianum innocentem totidem sententiis pronuntiatum.


Purgato in Urbe Ceciliano, Felix in Africa purgari iubetur  .

Sed quia in ipsa causa, iamdudum in Catholica duorum uidebantur laborare persone, et ordinati et ordinatoris; postquam ordinatus in Urbe purgatus est, purgandus adhuc remanserat ordinator. Tunc Constantinus ad Aelianum [5 1Kb] proconsulem scripsit, ut remotis necessitatibus publicis, de uita Felicis Autumnitani publice quereretur. Sedit id cui erat iniunctum [6 1Kb] . Inducti sunt Claudius Saturianus curator reipublice qui fuit tempore persecutionis in ciuitate Felicis, et curator presentis tunc temporis quando causa flagitabatur Callidius Gratianus, et Alfius Cecilianus magistratus: sed et Superius stationarius [7 1Kb] perductus, et Ingentius scriba publicus pependit sub metu imminentium tormentorum. Responsis omnium nichil tale inuentum est, quod uitam Felicis episcopi sordidare potuisset. Habetur uolumen actorum, in quo continentur presentium nomina, qui fuerunt in causa, id est Claudii Saturiani curatoris, et Ceciliani magistratus, et Superii stationarii, et scribe Ingentii, et Solonis officialis publici illius temporis: post quorum responsa a supra memorato proconsule hec pars sententie dicta est: Felicem autem religiosum episcopum, etc.



Gesta proconsularia  quibus absolutus est Felix.

Desunt plurima . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . in municipio Autumnitanorum Gallienus duumuir dixit: Quoniam presens es, Ceciliane, audi litteras domini mei Aelii Paulini uiri spectabilis agentis uicariam prefecturam, quid iubere sit dignatus secundum epistolam ad nos datam, que declarare te  compellit, et scribam quem habuisti tunc temporis administrationis tue, et tabularium. Sed quoniam tabularius eius temporis uita functus est, et omnes actus administrationis tue, secundum fidem litterarum eiusdem mei domini, tecum perferre debebis, et ad Coloniam Carthaginensem cum scriba tuo proficisci necesse est: presens est curator, sub cuius presentiam uos compellimus: quid ad hoc respondes? Cecilianus dixit: Mox ad me epistolam Aelii Paulini uiri spectabilis agentis uicariam prefecturam pertulistis, statim ad scribam Miccium misi, ut ueniret, ut acta ipsius temporis confecta mihi obtulisset, et usque adhuc inquirit: quoniam non modicum tempus est, ex quo duumuiratum administraui: anni sunt undecim. Itaque cum inuenerit, parebo tanto precepto. Gallienus duumuir dixit: Tua interest, iussioni parere: uides enim iussionem esse sacram. Cecilianus dixit: Deuotus sum tanto precepto. Item, cum paulo post scriba Miccius superuenisset, Fuscius duumuir dixit: Audisti et tu, Micci, quod et tu una cum Ceciliano necessarius es ire ad officium uiri spectabilis uicarii, instructionem eius temporis ut uobiscum perferatis. Ad hec quid dicis? Miccius respondit: Magistratus suppleto anno omnes actus suos domum suam tulit: si mei in cera possint inueniri inquiro. Et cum quereret, Quintus Sisenna duumuir dixit: Quod cognouit officium, respondit. Apronianus dixit: Si omnes actus suos tulerat magistratus, unde acta, que tunc emissa erant, uel confecta tanto tempore? Et cum diceret, Aelianus proconsul dixit: Et mea interrogatio, et singularum personarum responsio actis continetur. Agesilaus dixit: Sunt preterea et alie epistole huic rei necessarie: interest ut legantur. Aelianus proconsul dixit: Lege Ceciliano audiente, ut agnoscat an ipse dictauerit. Agesilaus recitauit . . . . . . . . . . . .  et Anniano consulibus, 14 calend. septembris  , in iure apud Aurelium, Didymum, Speretium sacerdotem Iouis Optimi Maximi duumuirum recitauit  . Splendide colonie Carthaginensium Maximus dixit: Loquor nomine seniorum christiani populi catholice legis. Apud maximos Imperatores, causa agenda erit contra Cecilianum et Felicem, qui principatum eiusdem legis omnia conatur inuadere. Contra ipsos documenta criminum eius conquiruntur. Nam cum persecutio esset indicta Christianis, id est, ut sacrificarent, aut quascumque Scripturas haberent, incendio traderent; Felix qui tunc episcopus fuit Autumnis, consensum attulerat, ut de manu Galatii Scripture traderentur, ut igni concremari possent, et erat tunc temporis magistratus Alfius Cecilianus, quem presentem uidere dignaris. Et quoniam eius temporis officium incumbebat, ut ex iussione proconsulari omnes sacrificarent, et si quas Scripturas haberent, offerrent secundum sacram legem, queso, secundum sens est, et senem uides, et non potest ad comitatum sacrum pergere  : apud acta deponat, utrumne iam de pactione secundum ab eodem habita litteras dederit, et utrum ea que in litteris contulerit, uera sint: ut horum actus et fides in iudicio sacro detegi possit. Astanti Ceciliano Speretius duumuir dixit: Audis que apud acta sint deposita. Alfius Cecilianus dixit: Zame eram propter lineas comparandas cum Saturnino. Et cum uentremus illo, mittunt ad me in pretorio ipsi Christiani, ut dicerent, Sacrum preceptum ad te peruenit? Ego dixi: Non, sed uidi iam exempla. Et Zame et Furnis dirui basilicas, et uri Scripturas uidi. Itaque proferte, si quas Scripturas habetis, ut iussioni sacre pareatur. Tunc mittunt in domum episcopi Felicis, ut tollerent inde Scripturas, ut exuri possent secundum sacrum preceptum. Sic Galatius nobiscum  perrexit ad locum, ubi orationes celebrare consueti fuerant. Inde cathedram tulimus, et epistolas salutatorias, et ostia omnia combusta sunt [1 1Kb] secundum sacrum preceptum. Et cum ad domum eiusdem Felicis episcopi mitteremus, renuntiauerunt officiales publici, illum absentem esse. Nam cum posteriori tempore adueniret Ingentius scriba Augentii, cum quo edilitatem administraui, dictaui epistolam eidem college, quam feci ad eumdem episcopum Felicem. Maximus dixit: Presens est, eadem epistola ei offeratur, ut eamdem recognoscat. Respondit: Ipsa est. Maximus dixit: Quoniam recognouit epistolam suam, hanc lego, et oro plena actis inseratur. Et recitauit: Cecilianus parenti Felici salutem. Cum Ingentius collegam meum Augentium amicum suum conueniret, et inquisisset anno duouiratus mei, an alique Scripture legis uestre secundum sacram legem aduste sint . . . . . quam Galatius unus ex lege uestra publice epistolas salutatorias de basilica protulerit. Opto te bene ualere. Hoc signum [2 1Kb] quod deprecatorium ad me miserant Christiani, et ipse [3 1Kb] cuius est precatorium: et dixisti, Tolle clauem, et quos inueneris in cathedra libros, et super lapide codices, tolle illos: sane uide officiales ne tollant oleum et triticum. Et ego dixi tibi: Tu nescis quia ubi Scripture inueniuntur, ipsa domus diruitur? Et dixisti: Quid ergo faciemus? Et dixi ego uobis: Tollat aliquis de uestris in area ubi orationes facitis, et illic ponantur; et ego uenio cum officialibus, et tollo. Et nos illo uenimus, et omnia tulimus, secundum sacrum preceptum. Maximus dixit: Quoniam eius epistole lectio apud acta recitata est, quam ipse agnouit se misisse, que dixit, quesumus actis hereant. Speretius duumuir dixit: Que dixisti scripta sunt. Agesilaus dixit: Ad presentem epistolam recognouit; residuam partem, quam nunc legit, falsam esse dicit. Cecilianus dixit: Domine, usque ad hoc dictaui usquequo habet, Opto te, parens carissime, bene ualere. Apronianus dixit: Semper sic falsum, per terrorem, per scenam, per irreligiosam mentem actum est ab his qui catholice Ecclesie consentire noluerunt. Nam Paulino hic administrante uices prefectorum, subornatus est quidam priuatus homo, qui modum cursoris habetet, qui ad Catholice unitatem ueniret, atque eos induceret et terreret. Detecta igitur factio est. Nam componebatur Felici religiosissimo episcopo per mendacium, ut uideretur Scripturas prodidisse et exussisse. Ingentius quidem, cum hoc totum quidquid agebat, obesset sanctitati et religioni Ceciliani, subornatus est ut ueniret cum litteris ueluti Felicis episcopi ad Cecilianum duumuirum, et ei confingeret a Felice se esse mandatum. Dicat ipsa uerba quibus hoc est confictum. Aelianus proconsul dixit: Dic. Apronianus dixit: Dic, inquit, amico meo Ceciliano, quod codices accepi pretiosos deificos undecim, quiaque me nunc conuenit, ut illos restituam, dic quod anno magistratus tui eos exusseris, ne reddam illos. Qua de re igitur de Ingentio querendum est, quatenus hec machinata sint ac fabricata, et quatenus uoluerit circumscribere magistrum [4 1Kb] ad mendacium, ut Felicem aspergeret infamia: dicat a quo missus sit, uerumtamen machinationem istam in conscientiam Felicis, quo Ceciliani pudori et initio derogaret. Est enim quidam qui per Mauritaniam et Numidiam legatus missus sit ex aduersa [5 1Kb] parte. Et astante Ingentio Aelianus proconsul dixit: Cuius precepto ea suscepisti agenda, que tibi obiiciuntur? Ingentius dixit: Ubi? Aelianus proconsul dixit: Quoniam fingis te non intelligere quod interrogaris, dicam apertius: Quis te ad magistratum Cecilianum misit? Ingentius dixit: Nemo me misit. Aelianus proconsul dixit: Quomodo ergo uenisti ad magistratum Cecilianum?  Ingentius dixit: Cum uenissemus, et ageretur causa Mauri ab Utica episcopi, qui episcopatum sibi redemit, ad urbem ascendit Autumnitanus episcopus Felix, ut tractaret, et dixit, Nemo communicet [1 1Kb] , quia falsum admisit. Et dixi illi ego e contra: Nec tibi, nec illi, qui traditor es. Dolui enim causam Mauri hospitis mei, quia communicaueram cum illo in peregre, quia euasi persecutionem. Exinde iui in patriam ipsius Felicis, duxi mecum tres seniores, ut uiderent an uerum tradidisset, an non. Apronianus dixit: Non ita uenit ad Cecilianum, querere [2 1Kb] de Ceciliano. Aelianus proconsul Ceciliano dixit: Quomodo ad te uenit Ingentius? Cecilianus respondit: Domi ad me uenit: prandebam cum operariis; uenit illuc; stetit in ianua. Cecilianus ubi est? dixit. Respondi: Hic. Ego dico ei: Quid est? Omnia recte? Omnia, dicit. Respondi illi: Si non fastidis prandere, ueni, prande. Dicit mihi: Reuertor huc. uenit illuc solus. Dicere mihi cepit: Ecce sic mihi curare et inquirere an adusta fuerit Scriptura anno duumuiratus mei. Dico illi ego: Molestus es mihi, tu homo immissus es: laxa hinc te a me. Et spreui illum a me. Et uenit illo iterato cum collega meo, cum quo fui edilis. Ait mihi collega meus: Felix noster episcopus misit huc hominem, ut facias illi litteras, quia accepit codices pretiosos, et noluit reuocare illos: scribas illo [3 1Kb] , quod anno duumuiratus tui combusti sunt. Et dixi ego: Hec est fides Christianorum? Ingentius dixit: Domine, ueniat et Augentius. Et ego honorificus sum, et honor meus pereat, et huius latera habemus. Aelianus proconsul Ingentio dixit: Reuinceris alio titulo. Aelianus proconsul dixit ad Officium: Apta illum. Cumque aptaretur, Aelianus proconsul dixit: Suspendatur. Cumque suspenderetur, Aelianus proconsul Ceciliano dixit: Quomodo ad te Ingentius uenit? Respondit: Misit huc me Felix, dixit, noster, ut scribas illo [4 1Kb] , quia est unus perditus nescio qui, habens penes me codices pretiosos, et nolo illos restituere. Itaque fac litteras, quia adusi sunt, ne reuocem illos. Et ego dixi: Christiani fides hec est? Et cepi illum corripere. Et ait collega meus: Scribe illo, Felici nostro. Et sic ego epistolam dictaui, que paret usquequo dictaui. Aelianus proconsul dixit: Audi sine metu recitationem epistole tue. Recognosce quousque dictaueris. Agesilaus recitauit: Opto te, parens carissime, multos annos bene ualere. Aelianus proconsul Ceciliano dixit: Huc usque dictasti? Respondit: Huc usque; reliquum falsum est. Agesilaus recitauit: Hoc signo, quod deprecatorium ad me misisti, nisi ego et tu et cuius est [5 1Kb] precatorium: et dixisti, Tolle clauem, et quos inuenies in cathedra libros, et super lapide codices, tolle illos: sane uide, officiales ne tollant oleum et triticum. Et ego dixi tibi: Tu nescis quia ubi Scripture inueniuntur, ipsa domus diruitur? Et dixisti: Quid ergo faciemus? Et dixi ego uobis: Tollat aliquis de uobis in areis [6 1Kb] ubi orationes facitis, et illic ponantur; et ego uenio cum officialibus, et tollo. Et nos illo uenimus et omnia tulimus secundum placitum, et adussimus secundum sacrum preceptum. Maximus dixit: Quoniam eius epistole tenor etiam apud acta recitatus est, quam ipse agnouisse ac misisse dixit, quesumus hoc actis tuis hereat. Speretius dixit: Que dixistis scripta sunt. Cecilianus respondit, Cillo [7 1Kb] est falsum, quousque est epistola mea, quousque dixit, Bene uale, parens carissime. Aelianus proconsul dixit: Quem dicis addidisse ad epistolam? Cecilianus dixit: Ingentium. Aelianus proconsul dixit: Professio tua actis heret. Aelianus proconsul Ingentio dixit: Torqueris, ne mentiaris. Ingentius dixit: Erraui, huic epistole ego  addidi, dolens causa Mauri hospitis mei. Aelianus proconsul dixit. Constantinus Maximus semper Augustus et Licinius Cesares, ita pietatem Christianis exhibere dignantur, ut disciplinam corrumpi nolint, sed potius obseruari religionem istam, et coli uelint. Noli itaque tibi blandiri, quod mihi dicas, decurionem te esse, ac propterea non possis torqueri. Torqueris, ne mentiaris, quod alienum Christianis esse uidetur. Et ideo dic simpliciter, ne torquearis. Ingentius dixit: Iam confessus sum sine tormento, Apronianus dixit: Dignare de eo querere, qua auctoritate, quo dolo, qua insania circuierit Mauritanias omnes, Numidias etiam, qua ratione seditionem commouerit catholice Ecclesie. Aelianus proconsul dixit: Ad Numidias fuisti? Respondit: Non, domine: sit qui probet. Aelianus proconsul dixit: Nec in Mauritania? Respondit: Negotiari illo fui. Apronianus dixit. Et in hoc mentitur, domine , quatenus dicit se in Mauritania fuisse, non fuisse in Numidia. Aelianus proconsul Ingentio dixit: Cuius conditionis es? Ingentius respondit: Decurio sum Ziquensium. Aelianus proconsul dixit ad officium: Submitte illum. Quo submisso, Aelianus proconsul Ceciliano dixit: Falsa dicis que dixisti? Cecilianus respondit, Non, domine. Is qui scripsit epistolam, iube ueniat. Amicus ipsius est. Ipse dicet, quousque dictaui epistolam. Aelianus proconsul dixit: Quis est ille, quem uenire desideras? Cecilianus dixit: Augentium, cum quo fui edilis. Non possum probare nisi per ipsum Augentium, qui scripsit epistolam, quousque dictaui illi: ipse dicere potest. Aelianus proconsul dixit: Constat ergo falsam [1 1Kb] esse epistolam? Cecilianus respondit: Constat, domine, non mentior in sanguine meo. Aelianus proconsul dixit: Cum duumuiratum egeris in patria tua, oportet fidem uerbis tuis habere. Apronianus dixit: Nec nouum est illis, hoc facere. Ceterum et actis addiderunt quod uoluerunt. Iam artificium est illis. Aelianus proconsul dixit: Ex professione Ceciliani, qui acta falsata esse dicit, atque epistole plurima addita, manifestum est qua uoluntate hec gesserit Ingentius: et ideo recipiatur in carcerem. Est enim arctiori interrogationi necessarius. Felicem autem religiosum episcopum liberum esse ab exustione instrumentorum deificorum manifestum est, cum nemo in eum aliquid probare potuerit, quod religiosissimas Scripturas tradiderit, uel exusserit. Omnium enim interrogatio suprascripta manifesta est, nullas Scripturas deificas uel inuentas, uel corruptas, uel incensas fuisse. Hoc actis continetur, quod Felix episcopus religiosus, illis temporibus, neque presens fuerit, neque conscientiam accommodauerit, neque tale aliquid fieri iusserit. Agesilaus dixit: De his qui ad Potestatem uestram instruendam uenerunt, quid iubet Potestas tua? Aelianus proconsul dixit: Reuertantur ad sedes suas.



Ut Ingentius ad comitatum Imperatoris mittatur.

Imperatores Cesares, Flauii, CONSTANTINUS MAXIMUS et uALERIUS LICINANIUS LICINIUS, ad PROBIANUM proconsulem Africe.

Aelianus predecessor tuus, merito, dum uir perfectissimus uerus uicarius prefectorum per Africam nostram incommoda ualetudine teneretur, eiusdem partibus functus, inter cetera etiam id negotium uel inuidiam, que de Ceciliano episcopo Ecclesie catholice uidetur esse commota, ad examen suum atque iussionem [2 1Kb] credidit esse reuocandum, etc.

Reliquum ex lib. 3 contra Cresconium n. 81, et ex Augustini epistola 88, n. 4, repetendum.



Ad uicarium Africe, ut Arelatem ad concilium ire iubeat partes inter quas erat controuersia.

 CONSTANTINUS AUGUSTUS ABLAuIO [1 1Kb] .

Iam quidem antehac cum perlatum fuisset ad scientiam meam, apud Africam nostram plures nefario [2 1Kb] furore uanis criminationibus contra se inuicem super obseruantia sanctissime legis [3 1Kb] catholice discedere [4 1Kb] cepisse; dirimende dissensionis huiuscemodi causa, placuerat mihi, ut ad urbem Romam tam Cecilianus Carthaginensis episcopus, contra quem uel maxime uniuersi sepe me conuenerant, quam etiam aliqui ex his qui ei quedam obiicienda crediderant, presentiam sui exhiberent. Nam etiam ad supradictam urbem Romam nostram quosdam episcopos ex Galliis ire preceperam, ut tam hi pro integritate uite sue, atque laudabili instituto, sed et septem eiusdem communionis, quam etiam urbis Rome, episcopi [5 1Kb] , atque illi qui cum iisdem cognoscerent, possent rei que uidebatur esse commota, finem debitum adhibere. Qui quidem ea quecumque in presentia eorum fuerunt gesta, cuncta ad scientiam meam, etiam actis habitis retulerunt, uerbo insuper affirmantes quod iudicium suum pro rerum fuisset equitate depromptum, eosque potius cause obnoxios esse dicentes, qui contra Cecilianum quedam putauerunt commouere: adeo ut istum [6 1Kb] post iudicium habitum, Africam ipsos remeasse prohiberent [7 1Kb] . Inde propter hec omnia probabili rerum estimatione speraueram, quod omnibus omnino seditionibus et contentionibus que ab iis hominibus uidebantur subito commote, finis debitus fuisset impositus. Sed cum dictationis tue scripta legissem, que ad Nicasium et ceteros super hisdem simulationibus Grauitas tua mittenda crediderat, euidenter agnoui quod neque respectum salutis sue, neque, quod est maius. Dei omnipotentis uenerationem ante oculos suos uelint ponere: siquidem ea agere persistant, que non modo ad ipsorum dedecus infamiamque pertineant, sed etiam his hominibus detrahendi dent facilitatem [8 1Kb] , qui longe ab huiuscemodi sanctissima obseruantia sensus suos noscuntur auertere. Nam id quoque te scire conuenit, quod ex hisdem uenerunt, asserentes quod minus dignus idem Cecilianus cultu sincerissime religionis habeatur. Et contra id quod hisdem responderam, frustra eos id iactare, quippe cum res fuisset apud urbem Romam ab idoneis ac probatissimis uiris episcopis terminata, obnixe ac pertinaciter respondendum estimauerunt quod eorum omnis causa non fuisset audita, sed potius iidem episcopi quodam loco se clausissent, et prout ipsis aptum fuerat, iudicassent. Quare cum hec tot et tanta nimium obnixas dissensiones protrahere peruiderem, ita ut nullo modo finis hisdem dari posse uideretur, nisi et Cecilianus idem, et ex his qui contra eum dissident, tres aliqui in iudicium eorum, qui contra Cecilianum [9 1Kb] sentiunt, consensumque debent, ad Arelatense oppidum uenerint; iniungendum solertie tue duxi, ut mox has litteras meas acceperis, tam Cecilianum supradictum, cum aliquibus ex his quos ipse delegerit , sed etiam aliquos ex his qui contra eumdem Cecilianum dissentiunt, data euectione publica, per Africam et Mauritaniam, inde ad Hispanias breui tractu facias nauigare. Et inde nichilominus huiusmodi his in singulis episcopis singulas tractorias tribuas, ut ipsi ad supradictum locum intra diem calendarum augustarum possint peruenire; celeriter intimaturus iisdem, ut antequam proficiscantur, debeant disponere quatenus absentibus ipsis et  disciplina competens habeatur, et nulla forte seditio uel aliquorum altercatio, que ad maximum dedecus spectet, oriatur: de cetero plena cognitione suscepta finis adhibeatur. Quia cum presentiam sui exhibuerint uniuersi, qui nunc in contentione esse noscuntur, queque non immerito finem debent accipere maturum, ut protinus possint terminari atque componi. Nam cum apud me certum sit, te quoque Dei summi esse cultorem, confiteor Grauitati tue, quod nequaquam fas esse ducam, ut eiusmodi contentiones et altercationes dissimulentur a nobis, ex quibus forsitan commoueri possit summa diuinitas, non solum contra humanum genus, sed etiam in me ipsum, cuius cure, nutu suo celesti, terrena omnia moderanda commisit, et [1 1Kb] secus aliquid hactenus incitata decernet. Tunc enim reuera et plenissime potero esse securus, et semper de promptissima beneuolentia potentissimi Dei prosperrima et optima queque sperare, cum uniuersos sensero debito cultu catholice religionis sanctissimum Deum concordi obseruantie fraternitate [2 1Kb] uenerari.



Precipit Imperator Syracusano episcopo ut pergat ad concilium Arelatense  .

CONSTANTINUS AUGUSTUS, CHRESTO Syracusanorum episcopo.

Iam quidem antea, cum nonnulli prauo ac peruerso animo a sancta religione celestique uirtute, et ab Ecclesie catholice sententia dissidere cepissent, huiusmodi eorum contentionem precidere cupiens ita constitueram, ut missis e Gallia quibusdam episcopis, accitis etiam ex Africa iis qui duas in partes diuisi, pertinaciter inter se atque obstinate contendunt, presente quoque Romane urbis episcopo, id quod commotum fuisse uidebatur, sub horum presentia posset diligentissima examinatione componi. Sed quoniam nonnulli, ut fere fit, et proprie salutis, et uenerationis que sanctissime fidei debetur obliti, priuatas adhuc simultates prorogare non cessant, prolate iam sententie acquiescere nolentes, asserentesque paucos admodum episcopos sententiam tulisse, qui nec omnibus que prius inquiri oportebat diligenter excussis, ad depromendum iudicium properanter accessissent. Unde fit ut et ipsi quos concordi ac fraterno inter se animo esse decuerat, turpi seu potius detestanda secessione dissideant; et iis hominibus qui a sanctissima religione alieno sunt animo subsannandi occasio prebeatur. Idcirco mihi sedulo prouidendum fuit, ut hec que post depromptum iudicium uoluntaria assensione iam finita esse debuerant, nunc tandem multorum interuentu finem possint accipere. Quoniam igitur plurimos ex diuersis ac prope infinitis locis episcopos in urbem Arelatensem intra calendas augusti iussimus conuenire; tibi quoque scribendum esse censuimus, ut accepto publico uehiculo a uiro clarissimo Latroniano correctore Sicilie, adiunctis tibi duobus secundi ordinis, quos tu eligendos putaueris, tribus item seruulis qui in itinere uobis ministrare possint, intra eumdem diem ad predictum locum occurras, quo tum per tuam Grauitatem, tum per ceterorum in unum ceuntium unanimem concordemque solertiam, controuersia hec que per fedissimam altercationem ad hoc usque temporis perdurauit, auditis omnibus eorum qui nunc inter se dissident, quos etiam adesse iussimus, allegationibus, ad congruam religionis et fidei obseruantiam fraternamque concordiam tandem aliquando possit reuocari. Incolumem te Deus omnipotens diutissime seruet.



De rebus in Arelatensi concilio gestis.

Dilectissimo pape Siluestro, Marinus, Acratius [3 1Kb] ,  Natalis, Theodorus, Proterius, uocius, uerus, Probatianus [1 1Kb] , Cecilianus, Faustinus, Surgentius, Gregorius, Reticius, Ambitausus, Terminatius [2 1Kb] , Merocles, Pardus, Adelfius, Hibernius, Fortunatus, Aristasius, Lampadius, uitalis, Maternus, Liberius, Gregorius, Crescens, Auitianus, Dafnus, Orientalis, Quintasius, uictor, Epictetus, in Domino eternam salutem.

Communi copula caritatis et unitate matris Ecclesie catholice uinculo inherentes, ad Arelatensium ciuitatem, piissimi Imperatoris uoluntate adducti, inde te, religiosissime [3 1Kb] Papa, cum merita reuerentia salutamus: ubi graues ac perniciosos legi nostre atque traditioni, effrenate mentis homines pertulimus, quos et Dei nostri presens auctoritas, et traditio ac regula ueritatis ita respuit, ut nulla in illis aut dicendi ratio subsisteret, aut accusandi modus ullus, aut probatio conueniret. Ideo, iudice Deo et matre Ecclesia que suos nouit et comprobat, aut damnati sunt, aut repulsi. Et utinam, frater dilectissime, ad hoc tantum spectaculum interesse tanti fecisses. Profecto, credimus, quia in eos seuerior fuisset sententia prolata, et te pariter nobiscum iudicante, cetus noster maiori letitia exsultasset. Sed quoniam recedere a partibus illis minime potuisti, in quibus et Apostoli quotidie sedent, et cruor ipsorum sine intermissione Dei gloriam testatur; non tamen hec sola nobis uisa sunt tractanda, frater carissime, ad que fueramus inuitati, sed et consulendum nobismetipsis censuimus: et cum diuerse sint prouincie ex quibus aduenimus, ita et uaria contingunt que nos censemus obseruare debere. [Placuit ergo presente Spiritu sancto et Angelis eius, ut et his qui singulos quos monebat [4 1Kb] , iudicare, proferremus de quiete presenti. Placuit etiam, antequam a te qui maiores dieceses tenes, per te potissimum omnibus insinuari  ]. Quid autem sit quod senserimus, scripto nostre mediocritatis subiunximus. At id primo loco de uita nostra atque utilitate tractandum fuit, ut quia unus pro multis mortuus est, et resurrexit, ab omnibus tempus ipsum ita religiosa mente obseruetur, ne diuisiones uel dissensiones in tanto obsequio deuotionis possint exsurgere. Censemus ergo Pascha Domini per orbem totum una die obseruatum iri. De his quoque qui quibuscumque locis ordinati fuerint ministri, ut in ipsis locis perseuerent. De his etiam qui arma proiiciunt in pace, placuit abstineri eos a communione. De circissariis agitatoribus qui fideles sunt, placuit eos, quamdiu agitant, a communione separari. De theatricis, ipsos placuit quamdiu agunt, a communione separari. De his qui in infirmitate sunt constituti et recedere [5 1Kb] uolunt, placuit eis manum imponi. De presidibus autem qui fideles sunt, et ad presidatum consiliunt, ita placuit, ut cum promoti fuerint, litteras quidem accipiant ecclesiasticas communicatorias, ita tamen ut in quibuscumque locis gesserint, ab episcopis eiusdem loci cura illis agatur: et si ceperint contra disciplinam agere, tunc demum a communione excludantur. Et de his quidem qui in republica agere uolunt, similiter. De Afris autem, quod propria lege sua utantur, ut rebaptizent, placuit ut ad Ecclesiam si aliquis hereticus uenerit, interrogent eum Symbolum; et si peruiderint eum in Patre et Filio et Spiritu sancto esse baptizatum, manus tantum ei imponatur: quod si interrogatus Symbolum, non responderit Trinitatem, tunc merito baptizetur; et cetera. [Tunc tedians iussit omnes ad sedes suas redire  .]



Constantinus Donatistarum contumaciam detestans, iubet episcopos catholicos, qui Arelatensi concilio interfuerunt, ad suas prouincias redire


CONSTANTINUS AUGUSTUS, Episcopis catholicis karissimis fratribus salutem.

Aeterna et religiosa, incomprehensibilis pietas Dei nostri, nequaquam permittit humanam conditionem diutius in tenebris oberrare, neque patitur exosas quorumdam uoluntates usque in tantum peruadere, ut non suis preclarissimis luminibus denuo pandens iter salutare, eas det ad regulam iustitie conuerti. Habeo quippe cognitum multis exemplis: hec eadem ex me ipso metior. Fuerant enim in me primitus, que iustitia carere uidebantur, nec ulla putabam uidere supernam potentiam, que intra secreta pectoris mei gererem. Equidem hec, ut dixi, equam fortunam debuerunt sortiri, scilicet omnibus malis redundantem: sed Deus omnipotens in celis per secula residens, tribuit quod non merebar. Certo iam neque dici, neque enumerari possunt ea, que celesti sua in me famulum suum beneuolentia concessit, sanctissimi antistites Christi Saluatoris, fratres karissimi. Gaudeo igitur equidem specialiter, gaudeo quod tandem habita iustissima diiudicatione, eos ad meliorem spem fortunamque reuocastis, quos malignitas diaboli uidebatur a preclarissima luce legis catholice miserabili sua persuasione auertisse. O uere uictrix prouidentia Christi Saluatoris! ut etiam his consuleret, qui iam desciscentes a ueritate, quodam modo aduersus ipsam arma inducentes [1 1Kb] , gentibus se copulauerunt. Qui si uel nunc uera fide uoluerint obsequia sanctissime legi deferre, intelligere poterunt quantum sibi nutu Dei sit prouisum. Et hoc quidem, sanctissimi fratres, sperabam etiam in eis, quibus ingenita est maxima durities animi, posse reprehendi [2 1Kb] . Sed non profuit apud eos recta diiudicatio, neque in eorum sensus ingressa est diuinitas propitia. Reuera enim non immerito ab his procul abscesserit Christi clementia, in quibus manifesta luce claret huiusmodi esse, ut eos etiam a celesti prouisione exosos cernamus: que in ipsos [3 1Kb] tanta uesania perseuerat, cum incredibili arrogantia persuadeant sibi, que nec dici, nec audiri fas est, desciscentes a recto iudicio dato, quo celesti prouisione meum iudicium eos comperi postulare: que uis malignitatis in eorumdem pectoribus perseuerat. Quoties a me iam ipso improbissimis aditionibus suis sunt condigna responsione oppressi? Qui utique si hoc ante oculos habere uoluissent, minime hoc ipsum interposuissent. Meum iudicium postulant, qui ipse iudicium Christi exspecto. Dico enim, ut se ueritas habet, sacerdotum iudicium ita debet haberi, ac si ipse Dominus residens iudicet. Nihil enim licet his aliud sentire, uel aliud iudicare, nisi quod Christi magisterio sunt edocti. Quid igitur sentiunt maligni homines, officia, ut uere dixisti [4 1Kb] , diaboli? Perquirunt secularia, relinquentes celestia. O rabida furoris audacia! sicut in causis gentium fieri solet, appellationem interposuerunt. Equidem gentes minora interdum iudicia refugientes, ubi iustitia deprehendi [5 1Kb] potest, magis ad maiora iudicia auctoritate interposita ad appellationem se conferre sunt solite. Quid hi detractores legis, qui renuentes celeste iudicium, meum putauerunt postulandum, sic sentire de Christo saluatore? Ecce iam proditores, ecce sine ulla acriori disquisitione, ipsi per semet prodiderunt facinora sua. Que ab ipsis sentitur humanitas, qui in ipso Deo [6 1Kb] immanes prosilierunt? Equidem, fratres karissimi,  licet hec in ipsis uideantur deprehensa, nichilominus uos, qui Domini Saluatoris sequimini uiam, patientiam adhibete, data his adhuc optione, quid putent deligendum: ac si eos in hisdem uideritis perseuerare, protinus cum his quos Dominus dignos cultu suo iudicauit, proficiscimini, et redite ad proprias sedes, meique mementote, ut mei Saluator noster semper misereatur. Ceterum direxi meos homines, qui eosdem infandos deceptores religionis protinus ad comitatum meum perducant, ut ibi degant, ibi sibi mortem peruideant. Dedi quoque litteras competentes ad eum qui uicariam prefecturam per Africam tuetur, ut quotquot huius insanie similes inuenerit, statim eos ad comitatum meum dirigat, ne ulterius sub tanta claritate Dei nostri ea ab ipsis fiant, que maximam iracundiam celestis prouidentie possint incitare. Incolumes uos Deus omnipotens tribuat uotis meis et uestris per secula, fratres karissimi.



Episcopos partis Donati ad finiendam causam Ceciliani adesse iubet.

CONSTANTINUS AUGUSTUS, Episcopis.

Ante paucos quidem dies, iuxta postulatum uestrum, hoc mihi placuerat, ut ad Africam reuerteremini, ut illic omnis causa, que uobis aduersus Cecilianum competere uidetur, ab amicis meis quos elegissem, cognosceretur, atque finem debitum reciperet. uerum diu mihi cogitanti, et in animo meo non immerito uoluenti, id potissimum uisum est, ut, quoniam scio quosdam ex uestris turbulentos satis et obstinato animo rectum iudicium et integre ueritatis rationem minime respicere, ac per hoc uenire forsitan, ut si ibidem cognoscatur, non ut condecet et ueritatis ratio expostulat, res finem accipiat, atque aliquid tale eueniat, nimia uestra obstinatione, quod et diuinitati celesti displiceat, et existimationi mee, quam semper illibatam cupio perseuerare, plurimum impediat; placuit mihi, sicut dixi, ut Cecilianus, iuxta prius tractatum, huc potius ueniat; quem credo iuxta litteras meas mox adfuturum. Polliceor autem uobis, quod si presente ipso de uno tantum crimine uel facinore eius per uosmetipsos aliquid probaueritis, id apud me sit, ac si uniuersa que ei intenditis, probata esse uideantur. Deus omnipotens perpetuam tribuat securitatem.



Promittit Constantinus ad Africam se uenturum, ut inter Cecilianum et Donatum de schismate in Africa facto iudicet.

CELSO uicario Africe.

Perseuerare Menalium  eum quem [1 1Kb] iamdudum susceperat insania, ceterosque qui a ueritate Dei digressi, errori se prauissimo dederunt, proxima etiam tue Grauitatis scripta testata sunt, quibus inherentem te iussioni nostre de merito [2 1Kb] seditionis ipsorum, eoque tumultu quem apparabant, inhibitum esse memorasti, frater carissime. Unde quoniam ex eo patuit ipsos nefarias res cogitasse, quod enim [3 1Kb] , cum statuissem inter ipsos et Cecilianum, plenissime super allegationibus diuersis requirere, presentie mee se suscepta fuga subtrahere laborauerunt, hoc ipso turpissimo facto confessi, ad ea se redire properare, que et antea fecerant, et nunc agere perseuerant: at [4 1Kb] cum constet minime unumquemque propria penitus delicta lucrari, etiamsi paulisper eorum fuerit cercitio dilata, mandandum Grauitati tue duxi, ut interim quidem eosdem omittas, et dissimulandum super ipsos esse cognoscas. uerum lecta hac epistola,  tam Ceciliano, quam hisdem palam facias, quod cum fauente pietate diuina Africam uenero, plenissime uniuersis, tam Ceciliano, quam his qui contra eum agere uidentur, lecto dilucido iudicio demonstraturus sum, que et qualis summe diuinitati sit adhibenda ueneratio, et cuiusmodi cultu delectari uideatur: adhibito etiam diligenti examine, ea que nunc aliqui exinde in latebris mentis ignorantieque occultare se putant, plenissime sum reperturus, atque in lucem facturus uenire: easdem personas, que res istiusmodi concitant, faciuntque, ut non cum ea, qua oportet, ueneratione summus Deus colatur, perdam atque discutiam. Cumque satis clareat neminem posse beatitudines martyris eo genere conquirere, quod alienum a ueritate religionis et incongruum esse uideatur; eos quos contra fas et religionem ipsam recognouero, reosque uiolentes [1 1Kb] competentis uenerationis deprehendero, sine ulla dubitatione, insanie obstinationisque temerarie faciam merita exitia persoluere. Scire itaque pro certo que habere debeant, ad plenissimam fidem, salute etiam teste inuocata, quod tam super plebe, quam super clericis his qui primi sunt, sum diligentissime quesiturus, idque iudicaturus quod uerissimum et religiosissimum esse manifestum sit: demonstraturus etiam hisdem, qui et qualis diuinitati cultus adhibendus sit. Nam nequaquam me aliter maximum reatum effugere posse credo, quam ut hoc quod improbe fit, minime existimem dissimulandum: cum nichil potius a me agi pro instituto meo, ipsiusque principis munere oporteat, quam ut discussis erroribus omnibusque temeritatibus amputatis, ueram religionem uniuersos, concordemque simplicitatem, atque meritam omnipotenti Deo culturam presentare perficiam.



Exemplum Epistole Prefectorum pretorio ad Celsum uicarium.

PETRONIUS, ANNIANUS et IULIANUS, DOMITIO CELSO uicario Africe.

Quoniam Lucianum, Capitonem, Fidentium et Nasutium episcopos, et Mammarium presbyterum, qui secundum celeste preceptum Domini Constantini Maximi inuicti semper Augusti ad Gallias cum aliis legis eius hominibus uenerant, Dignitas eius ad lares proprios uenire precepit; angarialem his cum annonaria competentia usque ad Arelatensem portum secundum imperatum eternitatis eiusdem clementissimi principis dedimus, frater, qua inde Africam nauigent. Quod solertiam tuam litteris nostris scire conueniat. Optamus te, frater, felicissimum bene ualere. Hilarius princeps obtulit Iu calendas maias. Triberis.



De Constantini iudicio apud Mediolanum habito, ubi rursum absolutus est Cecilianus.

In indice Collationis Carthag. 3, cap. 516, legitur, Recitatio iudicii Constantini, quo apud se quoque Cecilianum fuisse purgatum post Arelatense concilium significat Imperator. Ibid., cap. 521. Interlocutio quod inter partes sententiam tulerit Imperator. Ibid., cap. 523: Interlocutio hoc ipsum significans ex rescripto Principis superius recitato. Rescriptum istud ad Eumalium uicarium Africe, laudat Augustinus in Breuiculo Collat. 3, n. 37; et lib. post Collationem, n. 56, ubi datum dicit Sabino et Ruffino consulibus, quarto idus nouembres  . Ipsam quoque Constantini sententiam secundum Cecilianum dictam ex eodem rescripto affert in lib. 3 contra Crescon., n. 82: Insero adhuc, ait, et uerba Constantini ex litteris eius ad Eumalium uicarium, ubi se inter partes cognouisse, et innocentem Cecilianum comperisse testatur. Cum enim narrasset in his que supra locutus est, quemadmodum ad iudicium eius post episcopalia iudicia partes perducte fuerint: In quo peruidi, inquit, Cecilianum  uirum omni innocentia preditum, ac debita religionis sue officia seruantem, eique ita ut oportuit seruientem; nec ullum in eo crimen reperiri potuisse euidenter apparuit, sicut absenti fuerat aduersariorum suorum simulatione compositum. Confer epist. 43, n. 20, tom. 2.

Aliquanto post illud iudicium legem contra partem Donati dedit seuerissimam, ut testatur Augustinus in epistola 105, n. 9. Primus aduersus eorum errorem multa constituit, et eis basilicas iussit auferri, ex lib. 2 contra Litteras Petiliani, n. 205: precepitque ut loca congregationum ipsorum fisco uindicarentur ex eiusdem Augustini epist. 88, n. 3. Legis Constantini contra Donatistas mentio fit a Gratiano in l. 2 cod. Theod., tit. Ne sanctum Baptisma iteretur.



Exemplum epistole Constantini ad catholicam.

CONSTANTINUS AUGUSTUS, uniuersis Episcopis per Africam, et plebi Ecclesie catholice.

Quod fides debuit, quantum prudentia ualuit, prout puritas potuit, tentasse me per omnia humanitatis et moderationis officia optime scitis, ut, iuxta magisteria legis nostre, pax illa sanctissime fraternitatis, cuius gratiam Deus summus famulorum suorum pectoribus immiscuit, stabilita per omnem concordiam teneretur. Sed quia uim illam sceleris infusi, paucorum licet sensibus peruicaciter inherentem, intentionis nostre ratio non potuit edomare, fauente adhuc sibi huic nequitie patrocinio, ut extorqueri sibi omnino non sinerent, in quo se deliquisse gauderent: exspectandum nobis est, dum totum hoc per paucos cedit in populum omnipotentis Dei misericordia mitigetur. Inde enim remedium sperare debemus, cum [1 1Kb] omnia bona uota et facta referuntur. uerum dum celestis medicina procedat, hactenus sunt consilia nostra moderanda, ut patientiam percolamus, et quidquid insolentia illorum pro consuetudine intemperantie tentat aut facit, id totum tranquillitatis uirtute toleremus. Nihil ex reciproco reponatur iniurie: uindictam enim, quam Deo seruare debemus, insipientis est manibus usurpare; maxime cum debeat fides nostra confidere, quidquid ab huiusmodi hominum furore patietur, martyrii gratia apud Deum esse ualiturum. Quid est enim aliud in hoc seculo in nomine Dei uincere, quam inconditos hominum impetus quiete legis populum lacescentes, constanti pectore sustinere? Quod si obseruauerit uestra sinceritas, cito uidebitis per gratiam summe diuinitatis, ut languescentibus eorum institutis uel moribus, qui se miserrime contentionis uexillarios prebent, sciant omnes non debere se paucorum persuasione pereuntes sempiterno letho dare, quo possint penitentie gratia, semper uite eterne, correctis erroribus suis, integrari. ualete uoto communi per secula iubente [2 1Kb] Deo, fratres karissimi.



Exemplum Epistole Constantini, cum scripto episcoporum Numidarum, ubi heretici tulerunt basilicas, ut ad aliam basilicam faciendam sibi locum uel domum eis det  .

CONSTANTINUS uictor Maximus ac Triumphator semper Augustus, Zeuzio, Gallico, uictorino, Sperantio, Ianuario, Felici, Crescentio, Pantio, uictori, Babbutio, Donato, episcopis.

Cum summi Dei, qui huius mundi auctor et pater est, cuius beneficio uitam carpimus, celum suspicimus, humana etiam societate gaudemus, hanc uoluntatem esse constet, ut omne humanum genus in commune consentiat, et quodam societatis affectu, quasi mutuis amplexibus glutinetur: non dubium est hereses et schismata a diabolo, qui caput est malitie, processisse. Et ideo quidquid ab hereticis geritur, eius instinctu fieri, qui eorum sensus, mentes, cogitationesque  possidet, nulla dubitatio est. Nam cum eiusmodi homines in sua potestate redegerit, hisdem usquequaque dominatur. Quid autem boni efficere insanus, perfidus, irreligiosus, profanus, Deo contrarius, Ecclesie sancte inimicus potest, qui a Deo sancto, uero, iusto, summo, atque omnium Domino recedens, qui nos constituit et in hac luce produxit, qui spiritum ad uitam, quam carpimus, dedit, et qui nos id quod suum esse uoluit, et omnia sua uoluntate perfecit, ad diaboli partem prono errore decurrit? Sed quia semel possessus animus a malo, necesse est doctoris sui operibus instare, ea perficiat que equitati et iustitie contraria uideantur, idcirco hi qui a diabolo possessi sunt, eius falsitati et nequitie obsequuntur. Non autem miratum [1 1Kb] est, a bonis improbos discedere. Nam sic recte prouerbio signatum est, Pares cum paribus congregari: qui malo impie mentis infecti sunt, necesse est a nostra societate dissideant. Homo siquidem malus, ut Scriptura loquitur, de malo thesauro profert mala: bonus uero ex bono profert bonum . Sed quia, ut dictum est, heretici et schismatici, qui bonum relinquentes et malum sectantes, ea perficiunt que Deo displiceant, diabolo, qui eorum pater est, approbantur adherere, rectissime et sapienter Grauitas uestra facit; et secundum sanctum fidei preceptum, ab eorum peruersis contentionibus temperando; et hisdem remittendo quod iidem sibi indebitum atque alienum usurpare contendunt: ne, sicuti est eorum peruersitas maligna et perfida, ad seditiones usque prorumperent, et inter turbas atque concentus sui similes incitarent, atque ita aliquid existeret, quod sedari non oporteret. Sceleratum quippe eorum propositum semper requirit diaboli opera perficere. Et ideo eum a sacerdotibus Dei per patientiam cum ipso suo patre superant  : sibi hi qui cultores Dei summi gloriam, illi uero damnationem comparant, et condigna supplicia. Ex hoc quippe maius Dei summi existat iusti usque iudicium, quod eos equo animo tolerat, et patientia condemnat, his omnia que ab ipsis processerunt, sustinendo. Deus siquidem se omnium uindicem promisit. Et ideo cum uindicta Deo permittitur, acrius de inimicis supplicium sumitur. Quod uos nunc famulos et sacerdotes Dei libenter fecisse cognoui, et satis gratulatus sum, quod de impiis et sceleratis, sacrilegis et profanis, perfidis et irreligiosis, et Deo ingratis, et Ecclesie inimicis nullam uindictam poscitis, et ut iidem potius ad ueniam pertineant, postulatis. Hoc est uere ac penitus Deum nosse, hoc est preceptis insistere, hoc est feliciter credere, hoc est uere sentire, hoc est scire, quod maior uindicta in contrarios Ecclesie prouocetur, cum hisdem in seculo parcitur. Accepta igitur epistola Sapientie et Grauitatis uestre, comperi hereticos siue schismaticos eam basilicam Ecclesie catholice, quam in Constantina ciuitate iusseram fabricari, solita improbitate inuadendam putasse, et frequenter tam a nobis quam a iudicibus ex notra iussione commonitos, ut redderent quod suum non erat, noluisse: uos autem imitatores patientie Dei summi, eorum malitie placida mente ea que uestra sunt relinquentes, et potius locum uobis inuicem alium fiscalem scilicet poscere. Quam petitionem, more instituti mei, libenter amplexus sum: et statim ad Rationalem competentes dedi, ut domum bonorum nostrorum transgredi faciat, cum omni iure suo, ad dominium Ecclesie catholice, quam prompta liberalitate donaui, ac uobis tradi protinus iussi. In quo tamen loco sumptu fiscali basilicam erigi precepi. Ad Consularem quoque scribi mandaui Numidie, ut ipse in eiusdem ecclesie fabricatione in omnibus sanctimoniam uestram iuuaret. Lectores etiam Ecclesie catholice, et hypodiacones, reliquos quoque instinctu memoratorum, quibusdam pro moribus ad munera, uel ad decurionatum uocati sunt, iuxta statutum legis mee ad nullum munus statui euocandos.  Sed et eos, qui ducti sunt hereticorum instinctu, iussimus protinus molestis perfunctionibus absolui. De cetero etiam legem meam super ecclesiasticos catholicos datam custodiri mandaui. Que omnia ut uestre patientie palam fierent, harum litterarum testificatione perscripta sunt. Et utinam quidem heretici uel schismatici aliquando sue saluti prouiderent, et detersis eorum tenebris ad uisionem uere lucis oculos aperirent, et a diabolo secederent, et ad Deum qui unus et uerus, qui omnium iudex est, uel sero confugerent. Sed quia constat eos in sua malitia manere, et in suis facinoribus mori uelle, sufficit hisdem commonitio nostra, et precedens assidua cohortatio. Si enim iussionibus nostris obtemperare uoluissent, ab omni malo liberarentur. Nos tamen, fratres, sequamur que nostra sunt, mandatis instemus, custodiamus diuina precepta, ex bonis actibus uitam nostram ab erroribus uindicantes, fauente Dei misericordia, per rectum limitem dirigamus.

GESTA APUD ZENOPHILUM CONSULAREM  , quibus constat traditorem Siluanum, qui cum ceteris ordinauit Maiorinum cui Donatus successit.

Constantino Maximo Augusto et Constantino iuniore nobilissimo Cesare Coss. idibus decembribus  . Sexto Thaniugadiensi inducto, et applicito uictore grammatico, assistente etiam Nundinario diacono, Zenophilus uir clarissimus consularis dixit: Quis uocaris? Respondit: uictor. Zenophilus u. C. consularis dixit: Cuius conditionis es? uictor dixit: Professor sum litterarum Romanarum, grammaticus latinus. Zenophilus u. C. consularis dixit: Cuius dignitatis est? uictor dixit: Patre decurione Constantiniensium, auo milite; in comitatu militauerat. Nam origo nostra de sanguine Mauro descendit. Zenophilus u. C. consularis dixit: Memor fidei et honestatis tue simpliciter designa, que causa fuerit dissensionis inter Christianos. uictor dixit: Ego dissensionis originem nescio: unus sum de populo Christianorum. Siquidem cum essem apud Carthaginem, Secundus episcopus cum Carthaginem tandem aliquando uenisset, dicuntur inuenisse Cecilianum episcopum nescio quibus non recte constitutum: illi contra alium instituerunt. Inde illic apud Carthaginem cepta dissensio est: et inde originem scire dissensionis plene non possum: quoniam semper ciuitas nostra unam Ecclesiam habet; et si habuit dissensionem, nescimus omnino. Zenophilus u. C. consularis dixit: Siluano communicas? uictor respondit: Ipsi. Zenophilus u. C. consularis dixit: Cur ergo intermisso eo  , cuius innocentia purgata [1 1Kb] est? Et adiecit: Asseueratur preterea te aliud certissime scire, quod Siluanus traditor sit: de eo confitere. uictor respondit: Hoc nescio. Zenophilus u. C. consularis Nundinario diacono dixit: Negat se uictor scire quod Siluanus traditor sit. Nundinarius diaconus dixit: Scit ipse num [2 1Kb] tradidit codices. uictor respondit: Fugeram hanc tempestatem: et, si mentior, peream. Cum incursum pateremur repentine persecutionis, fugiuimus in montem Bellone. Ego sedebam cum Marte diacono, et uictor presbyter; cum ab eodem Marte quererentur codices omnes, negauit se habere. Tunc uictor dedit nomina omnium lectorum. uentum est ad domum meam: cum absens essem, ascensum est a magistratibus, et sublati sunt codices mei: cum ego uenissem, inueni codices sublatos. Nundinarius  diaconus dixit: Tu ergo [1 1Kb] respondisti apud acta, quoniam dedisti codices. Quare negantur hec, que prodi possunt? Zenophilus u. C. consularis uictori dixit: Simpliciter confitere, ne strictius interrogeris. Nundinarius diaconus dixit: Legantur acta. Zenophilus u. C. consularis dixit: Legantur. Et dedit Nundinarius, et exceptor recitauit.

Diocletiano uIII et Maximiano uII Consulib. XIu calendas iunias  , ex actis Munatii Felicis Flaminis perpetui, curatoris colonie Cirtensium. Cum uentum esset ad domum in qua Christiani conueniebant, Felix F. pp. curator Paulo episcopo dixit: Proferte Scripturas legis, et si quid aliud hic habetis, ut precepto et iussioni parere possitis. Paulus episcopus dixit: Scripturas lectores habent; sed nos quod hic habemus, damus. Felix F. pp. curator Paulo episcopo dixit: Ostende lectores, cut mitte ad illos. Paulus episcopus dixit: Omnes cognoscitis. Felix F. pp. curator reipublice dixit: Non eos nouimus. Paulus episcopus dixit: Nouit eos Officium publicum, id est Edusius et Iunius exceptores. Felix F. pp. curator reipublice dixit: Manente ratione de lectoribus quos demonstrabit Officium, uos quod habetis date. Sedente Paulo episcopo, Montano et uictore, Densatelio et Memorio presbyteris, astante Marte cum Helio et Marte diaconis, Marcuclio, Catullino, Siluano, et Caroso subdiaconis, Ianuario, Meraclo, Fructuoso, Miggine, Saturnino, uictore Samsurici, et ceteris fossoribus, contrascribente uictore Aufidii in breui sic: Calices duo aurei: item calices sex argentei, urceola sex argentea, cucumellum argenteum; lucerne argentee septem, cereofala duo, candele breues enee cum lucernis suis septem: item lucerne enee undecim, cum catenis suis: tunice muliebres octoginta due, mafortea triginta et octo, tunice uiriles sexdecim, calige uiriles paria tredecim, calige muliebres paria quadraginta septem, cople rusticane decem et nouem. Felix F. pp. curator reipublice Marcuclio, Siluano, et Caroso, fossoribus dixit: Proferte hoc quod habetis. Siluanus, et Carosus dixerunt: Quod hic fuit, totum hoc eiecimus. Felix F. pp. curator reipublice Marculio, Siluano, et Caroso dixit: Responsio uestra actis heret. Posteaquam in bibliothecis, inuenta sunt ibi armaria inania. Ibi protulit Siluanus capitulatam argenteam, et lucernam argenteam, quod diceret se post orcam eas inuenisse. uictor Aufidii Siluano dixit: Mortuus fueras, si non illas inuenisses. Felix F. pp. curator reipublice Siluano dixit: Quere diligentius, ne quid hic remanserit. Siluanus dixit: Nihil remansit, totum hoc eiecimus. Et cum apertum esset triclinium, inuenta sunt ibi dolia quatuor et orce sex. Felix F. pp. curator reipublice dixit: Proferte Scripturas quas habetis, ut preceptis Imperatorum et iussioni parere possitis. Catulinus protulit codicem unum pernimium maiorem. Felix F. pp. curator reipublice Marcuclio et Siluano dixit: Quare unum tantummodo codicem dedistis? Proferte Scripturas quas habetis. Catulinus et Marcuclius dixerunt: Plus non habemus, quia subdiacones sumus; sed lectores habent codices. Felix F. pp. curator reipublice Marcuclio et Catulino dixit: Demonstrate nobis lectores. Marcuclius et Catulinus dixerunt: Non scimus ubi maneant. Felix F. pp. curator reipublice Catulino et Marcuclio dixit: Si ubi manent non nostis, nomina eorum dicite. Catulinus et Marcuclius dixerunt: Nos non sumus proditores: ecce sumus; iube nos occidi. Felix F. pp. curator reipublice dixit: Recipiantur. Et cum uentum esset ad domum Eugenii, Felix F. pp. curator reipublice dixit Eugenio: Profer Scripturas quas habes, ut precepto parere possis. Et protulit codices quatuor. Felix F. pp. curator reipublice Siluano et Caroso dixit: Demonstrate ceteros lectores. Siluanus et Carosus dixerunt: Iam dixit episcopus quia Edusius et Iunius exceptores omnes nouerunt: ipsi tibi demonstrent ad domos eorum. Edusius et Iunius exceptores dixerunt: Nos eos demonstramus, domine. Et dum uentum fuisset ad domum Felicis Sarsoris, protulit codices quinque.  Et cum uentum esset ad domum uictorini, protulit codices octo. Et cum uentum fuisset ad domum Proiecti, protulit codices quinque maiores, et minores duos. Et cum ad Grammatici domum uentum fuisset, Felix F. pp. curator uictori grammatico dixit: Profer Scripturas quas habes, ut precepto parere possis. uictor grammaticus obtulit codices duos et quiniones quatuor. Felix F. pp. curator uictori dixit: Profer Scripturas, plus habes. uictor grammaticus dixit: Si plus habuissem, dedissem. Et cum uentum fuisset ad domum Euticii Cesarianensis, Felix F. pp. curator Euticio dixit: Profer Scripturas quas habes, ut precepto parere possis. Euticius dixit: Non habeo. Felix F. pp. curator Euticio dixit: Professio tua actis heret. Et cum uentum fuisset ad domum Coddeonis, protulit uxor eius codices sex. Felix F. pp. curator reipublice dixit: Quere, ne plus habeatis: profer. Mulier respondit: Non habeo. Felix F. pp. curator reipublice, Boui seruo publico dixit: Intra, et quere, ne plus habeat. Seruus publicus dixit: Quesiui, et non inueni. Felix F. pp. curator reipublice uictorino, Siluano, et Caroso dixit: Si quid minus factum fuerit, uos contingit periculum. Quibus lectis, Zenophilus u. C. consularis uictori dixit: Confitere simpliciter. uictor respondit: Non fui presens.

Nundinarius diaconus dixit: Legimus epistolas episcoporum factas a Forte [1 1Kb] . Et legit exemplum libelli traditi episcopis a Nundinario diacono. Testis est Christus et Angeli eius, quoniam tradiderunt quibus communicastis; id est, Siluanus a Cirta traditor est, et fur rerum pauperum. Quod omnes uos, episcopi, presbyteri, diacones, seniores, scitis de quadringentis follibus Lucille clarissime femine, pro quo uobis coniurastis ut fieret Maiorinus episcopus; et inde factum est schisma. Nam et uictor fullo, uestri presentia et populi, dedit folles uiginti, ut factus esset presbyter: quod scit Christus et Angeli eius. Et recitatum est exemplum epistole. Purpurius episcopus Siluano cepiscopo, in Domino salutem. uenit ad me Nundinarius diaconus filius noster, et petiit has litteras deprecatorias a me, ad te, sanctissime, dirigerem, ut si fieri posset, pax inter te et ipsum sit. Hoc enim uolo fieri, ut nemo sciat quid inter nos agatur. Si uolueris scripto tuo . . . . . ut et ego solus ibi in re presenti ueniam, et dissensionem ipsam de inter uos amputem. Manu sua enim mihi tradidit libellum rei geste, pro qua causa fuerit tuo precepto lapidatus. Non est uerum [2 1Kb] , ut pater castiget filium contra ueritatem: et scio quia uera sunt, que in libello mihi tradito sunt conscripta. Quere remedium, quomodo poterit ibi malignitas ista exstingui, antequam flamma exsurgat, que post demum exstingui non poterit sine sanguine spirituali. Adhibe tecum clericos [3 1Kb] et seniores plebis ecclesiasticos uiros, et inquirant diligenter que sunt iste dissensiones, ut ea que sunt secundum fidei precepta, fiant. Non declinabis ad dextram uel ad sinistram. Libenter aurem commodare noli malis instructoribus qui nolunt pacem. Omnes nos occiditis. »Et alia manu,« uale. Item et exemplum epistole: Purpurius episcopus clericis et senioribus Cirtensium, in Domino eternam salutem. Clamat Moyses ad omnem senatum filiorum Isrel, dixitque illis que Dominus iubeat fieri, sine concilio seniorum nichil agebatur. Itaque et uos, karissimi, quos scio omnem sapientiam celestem et spiritualem habere, omni uestra uirtute cognoscite que sit dissensio hec, et perducite ad pacem. Dicit enim Nundinarius diaconus quod nichil uos lateat, unde hec dissensio est inter carissimum nostrum Siluanum et ipsum. Tradidit enim mihi libellum, in quo omnia sunt conscripta. Dixit enim et uos non latere. Ego scio [4 1Kb] , quia auris non est. Bonum querite remedium, quomodo exstinguatur hec res sine periculo anime uestre, ne subito, cum personam accipitis in iudicio, ruatis [5 1Kb] . Iustum iudicium inter partes iudicate secundum grauitatem uestram et iustitiam.  Cauete uobis ne declinetis in dextram, neque in sinistram. Dei res agitur, qui scrutatur cogitationes singulorum. Elaborate, nemo sciat, que sit coniuratio hec. uestra [1 1Kb] sunt, que libello continentur, non est bonum. Dicit enim Dominus: »Ex ore tuo condemnaberis, et ex ore tuo iustificaberis« . Item alia recitata. Siluano fratri carissimo. Fortis, in Domino eternam salutem. uenit ad me filius noster Nundinarius diaconus, et retulit ea que inter te et illum contigerunt, per maliuoli intercessum, qui uult animas iustorum a uia ueritatis auertere. Cum hec audirem, mente defectus sum, quod talis dissensio inter uos uenit. Dei enim sacerdos ut ad hoc ueniat quod non nobis expediat, fiat. Nunc ergo petite eum, ut, quod potest, cum ipso pax Domini Saluatoris Christi sit. Non ad publicum ueniamus, et a Gentibus damnemur. Scriptum est enim, »uidete ne dum mordetis et causamini in inuicem, ab inuicem consumamini« . Ergo peto Dominum, ut tollatur de medio nostrum hoc scandalum, ut possit res Dei cum gratiarum actione celebrari, Domino dicente, »Pacem meam do uobis, pacem meam relinquo uobis« . Que pax poterit esse, ubi dissensio et emulationes sunt? Nam cum ego a milite essem ass . . . . . . separatus, et in illo uenissem, cum iniuria tali, Deo commendaui animam meam, et remisi tibi, quia Deus uidet mentes hominum et eorum, siue a te ad illos perductus sum, sed Deus nos liberauit, et tecum seruimus. Ergo, sicuti dimissum est nobis, et uos reconciliamini paci, ut in nomine Christi possimus cum gaudio pacem [2 1Kb] celebrare. Nemo sciat . . . . . .  . Fratribus, et filiis, clero et senioribus, Fortis, in Domino eternam salutem. uenit ad me filius meus Nundinarius diaconus uester, et retulit ea que contra uos sunt gesta, necnon utique debuit a uobis componi, ne uentum esset ut talem insaniam passi, a quibus lapidarentur pro ueritate, quod et uos et nos scimus, sicuti nobis retulistis et scriptum est, »Non est sapiens quisquam inter uos, qui possit iudicare inter fratres? sed frater cum fratre iudicatur, et hoc apud infideles« ! Sicuti uos nunc in iudicio contenditis. Sic ad hoc exilitum est, ut Gentibus demus tale exemplum, ut qui per nos Deo credebant, ipsi nobis maledicant, cum ad publicum peruenimus? Ergo, ne ad hoc ueniatur, uos qui spirituales estis, facite ut nemo sciat, ut cum pace Pascha celebremus, et hortemini eos paci reconciliari, et dissensio non sit: ne cum ad publicum uentum fuerit, incipiatis et uos periclitari, si hoc factum fuerit, et postea uobis imputetis. Dabitis quam plurime, tu Possessor Donati presbyter, singuli ualeri, et uictor qui omnia scitis, actatum date operam ut pax sit uobiscum. Item alia recitata. Siluano fratri, Sabinus . . . . . in Domino eternam salutem. Peruenit ad nos Nundinarius filius tuus, non tantum ad me, sed et ad fratrem nostrum Fortem, fortem et grauem querelam referens. Miror Grauitati tue, sic te egisse cum filio tuo, quem tu nutristi et ordinasti. Si enim edificium terre structum sit, non additur quid celeste, quod per manum sacerdotis edificatur. Sed non est tibi mirandum, Scriptura dicente, »Perdam sapientiam sapientium, et prudentiam prudentium reprobabo.« . Et iterum dicit, »Potius dilexerunt homines tenebras magis quam lucem« : sicuti et tu facis. Sufficiat uobis omnia scire: super quod et frater noster Fortis tibi scripsit. Nunc petierim de caritate tua, frater benignissime, ut suppleas dictum Isaie prophete, »Expellite malignitatem de animis uestris, et uenite, disputemus, dicit Dominus:« et iterum, »Proiicite malum de medio uestrum« . Sic et tu fac: subiuga et auerte seditiones, que noluerunt esse pacem inter te et filium tuum: sed filius tuus Nundinarius in pace tecum Pascha celebret; ne res ad publicum ueniat preterea iam omnibus nobis nota. Rogauerim te, frater benignissime, mediocritatis mee compleas petitionem: nemo sciat. Item alia recitata . . . . . . Fratri  Forti, Sabinus, in Domino eternam salutem. Que sit caritas iuxta omnes collegas, certus sum peculiariter; tamen secundum Dei uoluntatem qui dixit, Quosdam diligo super animam meam, Siluanum te coluisse certus sum. Quare non dubitaui hec scripta ad te dare, quia scripta tua ad eum facta dari feci propter nomen Nundinarii, et qui impigre agit, semper res Dei impetu procedit. Ne pretendas excusationem. Occupatio namque nos diebus istis stringit, et incunctanter commouet circa hec usque ante diem solemnissimum pasche, ut per te fiat pinguissima pax, ut digni coheredes Christi inueniamur, qui dixit, »Pacem meam do uobis; pacem meam relinquo uobis.« Et iterum peto ut facias. »Et alia manu:« Opto te in Domino bene ualere, et nostri memorem esse. uale. Sed rogo te, nemo sciat.

Quibus lectis Zenophilus u. C. consularis dixit: Et actis et litteris que recitate sunt, traditorem constat esse Siluanum. Et uictori dixit: Simpliciter confitere utrum scias eum aliquid tradidisse. uictor dixit: Tradidit, sed non me presente. Zenophilus u. C. consularis dixit: Quid administrabat tunc Siluanus in clero? uictor respondit: Sub Paulo episcopo orta est persecutio, et Siluanus subdiaconus fuit. Nundinarius diaconus respondit: Quando uentum est illic, ait, ut factus esset episcopus, respondit populus, Alius fiat, exaudi, Deus. Zenophilus u. C. consularis uictori dixit: Dictum est a populo, Siluanus traditor? uictor dixit: Ego ipse luctatus sum episcopus [1 1Kb] . Zenophilus u. C. consularis uictori dixit: Ergo sciebas traditorem? de hoc confitere. uictor respondit: Traditor fuit. Nundinarius diaconus dixit: uos seniores clamabatis, Exaudi, Deus, ciuem nostrum uolumus, ille traditor est. Zenophilus u. C. consularis uictori dixit: Clamasti ergo cum populo, quod traditor esset Siluanus, et non deberet fieri episcopus? uictor dixit: Clamaui et ego, et populus. Nos enim ciuem nostrum petebamus integrum uirum. Zenophilus u. C. consularis dixit: Qua causa putabatis eum non mereri? uictor dixit: Integrum petebamus, et ciuem nostrum. Sciebam enim causam imperatorum ad hoc nos esse uenturos; dum enim talibus committitur. Item inductis et applicitis uictore Samsurici et Saturnino fossoribus, Zenophilus u. C. consularis dixit: Quis uocaris? Respondit: Saturninus. Zenophilus u. C. dixit: Cuius conditionis es? Saturninus respondit: Fossor. Zenophilus u. C. consularis dixit: Siluanum scis esse traditorem? Saturninus dixit: Scio lucernam tradidisse argenteam. Zenophilus u. C. consularis Saturnino dixit: Quid aliud? Saturninus respondit: Aliud nescio, nisi quia de post orcam eam eiecit. Et remoto Saturnino Zenophilus u. C. consularis dixit astanti: Et tu, quis uocaris? Respondit: uictor Samsurici. Zenophilus u. C. consularis dixit: Cuius conditionis es? uictor dixit: Artifex sum. Zenophilus u. C. dixit: Tabulam argenteam quis tradidit? uictor respondit: Non uidi: quod scio, hoc dico. Zenophilus u. C. consularis dixit uictori: Licet iam constiterit ex responsione eorum qui supra sunt interrogati, tamen tu confitere utrum Siluanus traditor sit. uictor dixit: Secundo petato quomodo hoc dimisit, ut duceremur ad Carthaginem, ore ipsius episcopi audiui. Data est mihi lucerna argentea, et capitulata argentea, et has tradidi. Zenophilus u. C. dixit uictori Samsurici: A quo audisti? uictor dixit: A Siluano episcopo. Zenophilus u. C. consularis uictori dixit: Ab ipso audisti quod tradidisset? uictor dixit: ab ipso audiui quod suis manibus tradidisset illas. Zenophilus u. C. dixit: Ubi audisti? uictor dixit: In basilica. Zenophilus u. C. consularis dixit: Apud Constantinam? uictor dixit: Ibi cepit alloqui populum dicens, De quo dicunt me traditorem esse? de lucerna et capitulata? Zenophilus u. C. consularis Nundinario dixit: Quid aliud putas ex his esse querendum? Nundinarius dixit: De cupis fisci, quis illas tulit. Zenophilus u. C. consularis Nundinario dixit: Quas cupas? Nundinarius dixit: In templo Serapis fuerunt, et tulit illas Purpurius episcopus:  acetum [1 1Kb] quod habuerunt, tulit illud Siluanus episcopus, Dontius presbyter, et Lucianus. Zenophilus u. C. consularis Nundinario dixit: Sciunt id factum qui assistunt? Nundinarius respondit: Sciunt, Diaconus Saturninus dixit: Dicebant maiores nostri quia sublate sunt. Zenophilus u. C. consularis dixit: A quo sublate dicuntur? Saturninus dixit: A Purpurio episcopo, et acetum a Siluano et Dontio presbytero, et Luciano diacono. Nundinarius dixit: uiginti folles dedit, et factus est presbyter uictor. Saturninus dixit, et cum diceret, Zenophilus u. C. consularis Saturnino dixit: Cui dedit? Saturninus dixit: Siluano episcopo. Zenophilus u. C. consularis Saturnino dixit: Ergo ut fieret presbyter, Siluano episcopo uiginti folles premium dedit? Saturninus dixit: Dedit. Zenophilus u. C. consularis Saturnino dixit: Ante Siluanum positum est? Saturninus dixit: Ante cathedram episcoporum. Zenophilus u. C. consularis Nundinario dixit: A quo pecunia sublata est? Nundinarius dixit: Ipsi episcopi diuiserunt eam inter se. Zenophilus u. C. consularis Nundinario dixit: Donatum desideras exhiberi? Nundinarius dixit: Utique ueniat, de quo clamauit populus biduo post pare, Exaudi, Deus, ciuem nostrum uolumus. Zenophilus u. C. consularis Nundinario dixit: Certe clamauit hoc populus? Respondit: Clamauit. Zenophilus u. C. consularis Saturnino dixit: Traditorem clamauit Siluanum? Saturninus dixit: Utique. Nundinarius dixit: Quando factus est episcopus, non illi communicauimus, quia dicebatur traditor esse. Saturninus dixit: Quod dicit uerum est. Nundinarius dixit: uidi quia Mutus harenarius tulit in collo. Zenophilus u. C. consularis Saturnino dixit: Sic factum est? Saturninus dixit: Sic. Zenophilus u. C. consularis dixit: uera sunt omnia que dicit Nundinarius, quia ab harenariis factus est episcopus Siluanus? Saturninus dixit: uera. Nundinarius dixit: Prostibule illic fuerunt. Zenophilus u. C. consularis Saturnino dixit: Harenarii illum gestauerunt? Saturninus dixit: Ipsi eum tulerunt, et populus. Nam ciues in area martyrum fuerunt inclusi. Nundinarius diaconus dixit: Numquid populus Dei ibi fuit? Saturninus dixit: In casa maiore fuit inclusus. Zenophilus u. C. consularis dixit: Certe omnia que dicit Nundinarius uera sum? Saturninus dixit: uera. Zenophilus u. C. consularis dixit: Tu quid dicis? uictor dixit: uera sunt omnia, domine. Nundinarius dixit: Purpurius episcopus tulit centum folles. Zenophilus u. C. consularis dixit Nundinario: De quadringentis follibus, quos putas interrogandos? Nundinarius dixit: Lucianus diaconus exhibeatur, quia ipse totum scit. Zenophilus u. C. consularis Nundinario dixit: Hi sciunt? Nundinarius dixit: Non sciunt. Zenophilus u. C. consularis dixit: Exhibeatur Lucianus. Nundinarius dixit: Sciunt isti acceptos esse quadringentos folles: sed quia episcopi eos diuiserunt, nesciunt. Zenophilus u. C. consularis Saturnino et uictori dixit: Scitis acceptos esse folles a Lucilla? Saturninus et uictor dixerunt: Scimus. Zenophilus u. C. consularis dixit: Pauperes non acceperunt? Dixerunt: Nemo nichil accepit. Zenophilus u. C. consularis Saturnino et uictori dixit: Nihil de fano Serapis sublatum est? Saturninus et uictor dixerunt: Purpurius tulit cupas, et Siluanus episcopus, et Dontius, et Superius presbyteri, et Lucianus diaconus tulerunt acetum. Zenophilus u. C. consularis dixit: Responsione uictoris grammatici, et uictoris Samsurici, et Saturnini, claruit uera esse omnia que suggessit Nundinarius: submoueantur, et exeant. Zenophilus u. C. consularis dixit: Quos alios putas interrogandos? Nundinarius dixit: Castum diaconum, ut dicat si non est traditor. Ipse illum ordinauit. Et inducto, et applicito Casto diacone, Zenophilus u. C. consularis dixit: Quis uocaris? Respondit, Castus. Zenophilus u. C. consularis Casto dixit: Cuius conditionis es? Castus dixit: Nullam dignitatem habeo. Zenophilus u. C. consularis Casto dixit: Licet nunc per uictorem grammaticum, quam  etiam per uictorem Samsurici et Saturninum uenerunt in confessionem que Nundinarius obiecit: tamen etiam tu confitere utrum traditor sit Siluanus. Castus respondit: Dicebat quod inuenerit lucernam post orcam. Zenophilus u. C. consularis dixit Casto: Etiam de cupis de fano Serapis sublatis et aceto confitere. Castus respondit: Purpurius episcopus tulit cupas. Zenophilus u. C. consularis dixit: Acetum quis? Respondit Castus, quod tulerunt inde acetum Siluanus episcopus, Dontius et Superius presbyteri. Zenophilus u. C. consularis Casto dixit: Confitere: quot folles dedit uictor, ut presbyter fieret? Castus dixit: Obtulit, domine, sacellum; et quid habuerit, nescio. Zenophilus u. C. consularis Casto dixit: Cui datum est sacellum? Castus dixit: Ille tulit eum in casa maiore. Zenophilus u. C. consularis dixit Casto: Populo non est diuisa pecunia? Castus respondit: Non est data, nec uidi. Zenophilus u. C. consularis Casto dixit: De follibus quos Lucilla dedit, populus minutus nichil accepit? Castus dixit: Non uidi accipere neminem. Zenophilus u. C. consularis Casto dixit: Quo ergo peruenerunt? Castus dixit: Nescio. Nundinarius dixit: Utique uel audisti, uel uidisti, si dictum est pauperibus, Dat et uobis de re sua Lucilla. Castus dixit: Non uidi aliquem accipere. Zenophilus u. C. consularis dixit: Manifesta est Casti confessio, quod folles quos Lucilla donauit populo diuisos esse nesciret, et ideo amoueatur. Et applicito Crescentiano subdiacono, Zenophilus u. C. consularis dixit: Quis uocaris? Respondit: Crescentianus. Zenophilus u. C. consularis Crescentiano dixit: Simpliciter sicut et ceteri confitere utrum scias traditorem Siluanum. Crescentianus dixit: Priores qui fuerunt clerici, ipsi retulerunt singula. Zenophilus u. C. consularis Crescentiano dixit: Quid retulerunt? Crescentianus dixit: Referebant quod traditor esset. Zenophilus u. C. consularis Crescentiano dixit: Dixerunt illum traditorem? Et adiecit: Qui dicebant? Crescentianus dixit: Qui cum illo conuersabantur in plebe, dixerunt quod aliquando tradidisset. Zenophilus u. C. consularis Crescentiano dixit: De Siluano dicebant? Crescentianus dixit: Utique. Zenophilus u. C. consularis Crescentiano dixit: Cum factus fuisset episcopus, presto fuisti? Crescentianus dixit: Presens cum populo fui, inclusus in casa maiore. Nundinarius diaconus dixit: Campenses et harenarii fecerunt illum episcopum. Zenophilus u. C. consularis Crescentiano dixit: Mutus harenarius certe eum sustulit? Dixit: Manifeste. Zenophilus u. C. consularis Crescentiano dixit: Cupas de fano Serapis scis esse sublatas? Crescentianus dixit: Plures dicebant quod Purpurius episcopus ipse sustulerit cupas, et acetum quod ad senem nostrum Siluanum peruenisset, et filii Aelionis dicebant. Zenophilus u. C. consularis Crescentiano dixit: Quid audisti? Crescentianus dixit: Acetum sublatum a sene Siluano, et Dontio, et Superio presbyteris, et Luciano diacono. Zenophilus u. C. consularis Crescentiano dixit: Ex quadringentis follibus, quos Lucilla donauit, populus aliquid accepit? Crescentianus dixit: Nihil inde nemo accepit, nescio, nec quis illos erogauerit. Nundinarius dixit: Anicule nunquam inde aliquid acceperunt? Crescentianus dixit: Nihil. Zenophilus u. C. consularis dixit: Certe quoties aliquid tale donatur, omnes inde populares publice accipiunt. Crescentianus dixit: Non audiui, uel uidi dedisse illum aliquos. Zenophilus u. C. consularis Crescentiano dixit: Nihil ergo datum est de quadringentis follibus populo? Crescentianus dixit: Nihil. Utique peruenisset aliqua partiuncula ad nos. Zenophilus u. C. consularis dixit: Quo ergo sublati sunt? Crescentianus dixit: Nescio; nemo nichil accepit. Nundinarius dixit: uictor quot folles dedit, ut fieret presbyter? Crescentianus dixit: uidi allatos cophinos cum pecunia. Zenophilus u. C. consularis dixit Crescentiano: Cui dati sunt cophini? Crescentianus dixit: Episcopo Siluano. Zenophilus u. C. consularis dixit: Siluano dati sunt? Crescentianus dixit:  Siluano. Zenophilus u. C. consularis dixit: Populo nichil datum est? Respondit: Nihil. Necesse est ut et nos aliquid acciperemus, si distribuerentur, sicut solet. Zenophilus u. C. consularis Nundinario dixit: Quid aliud de Crescentiano putas esse requirendum? Nundinarius dixit: Ipsud est. Zenophilus u. C. consularis dixit: Quoniam de omnibus Crescentianus subdiaconus simpliciter confessus est, submoueatur. Item inducto et applicito Ianuario subdiacono, Zenophilus u. C. consularis dixit: Quis uocaris? Respondit . . . . .

Reliqua desunt.

Postea autem Ursacio et Zenophilo persequentibus, ut obiectat Cresconius in lib. 3 contra Cresconium, n. 34, cum communicare noluisset Siluanus, actus est in exsilium.



De indulgentia et arbitrii libertate Donatistis concessa a Constantino  .

In indice Collat. 3, cap. 544, legitur: Prosecutio. Donatistarum, qua principi Constantino libellum asserunt proprios dedisse maiores, et eo principem motum agendi eis dedisse licentiam. Ibid., c. 549: Recitatur epistola Constantini ad uicarium uerinum destinata, qua libertatem agendi tribuit Donatistis. Ibid., c. 550: Prosecutio catholicorum, que dicit pro se magis epistolam facere Constantini, quia non de Ceciliano aliquid iudicatum est, sed furori suo ipsi permissi sunt. Ibid., c. 552: Donatiste petunt ut iudex  de permissa sibi a Constantino arbitrii libertate pronuntiet. Augustinus in lib. post Collat., n. 56, testatur has ad ualerium seu uerinum uicarium de illorum exsilio soluto, et eorum furore Deo uindici dimittendo litteras datas Crispo et Constantino iterum consulibus, tertio nonas maias, id est, post quartum annum et mensem fere sextum, elapsum a tempore rescripti Eumalio directi. Confer Breuiculum Collat. 3, n. 40, et epist. 141, n. 9.



De Pauli et Macarii persecutione quam iniusta Donatistarum expostulatio  .

Ab operariis unitatis multa quidem aspere gesta sunt: sed ea quid imputatis Leontio, Macario, uel Taurino? Imputate maioribus uestris, etc., illis primo qui populum Dei diuiserunt, et basilicas fecerunt non necessarias. Deinde, Donato Carthaginis, qui prouocauit ut unitas proximo tempore fieri tentaretur. Tertio, Donato Bagaiensi, qui insanam collegerat multitudinem, a qua ne Macarius uiolentiam pateretur, ad se et ad ea que ferebat tutanda, armati militis postulauit auxilium. uenerunt tunc cum pharetris armigeri; repleta est unaqueque ciuitas uociferantium: nuntiata unitate fugistis omnes, etc. Fugerunt igitur omnes episcopi cum clericis suis, aliqui sunt mortui: qui fortiores erant, capti et longe relegati sunt. Et tamen horum omnium nichil actum est cum uoto nostro, nichil cum consilio, nichil cum conscientia, nichil cum opere, etc.

Quis negare potest rem, cui tota Carthago principaliter testis est, imperatorem Constantem Paulum et Macarium primitus non ad faciendam unitatem misisse, sed cum eleemosynis, quibus subleuata per Ecclesias singulas posset respirare, uestiri, pasci, gaudere paupertas  ? Qui cum ad Donatum patrem tuum uenirent, et quare uenerant indicarent, ille solito furore succensus in hec uerba prorupit: Quid est imperatori cum Ecclesia? Et de fonte leuitatis sue multa maledicta effudit: non minus quam et in Gregorium aliquando, ad quem sic scribere minime dubitauit, Gregori, macula senatus, dedecus prefectorum, et cetera talia. Cui Donato Prefectus patientia episcopali rescripsit, etc. Miserat enim  ornamenta  domibus Dei, miserat pauperibus eleemosynam, nichil Donato. Cur ergo insaniuit? cur iratus est? cur quod missum fuerat repudiauit? Et cum illi qui missi fuerant dicerent se ire per prouincias singulas, et accipere uolentibus se daturos; ille dixit, ubique se litteras premisisse, ne id quod allatum fuerat, pauperibus alicubi dispensaretur, etc.

ueniebant Paulus et Macarius, qui pauperes ubique dispungerent, et ad unitatem singulos hortarentur. Et cum ad Bagaiensem ciuitatem proximarent, tunc alter Donatus, ut supra diximus, eiusdem ciuitatis episcopus, impedimentum unitati et obicem uenientibus supra memoratis opponere cupiens, precones per uicina loca et per omnes nundinas misit, Circumcelliones Agonesticos nuncupans, ad predictum locum ut concurrerent inuitauit. Et eorum illo tempore concursus est flagitatus, quorum dementia paulo ante ab ipsis episcopis impie uidebatur esse succensa. Nam cum huiusmodi hominum genus ante unitatem per loca singula uagaretur, cum Maxido et Fasir, ab ipsis insanientibus [1 1Kb] sanctorum duces appellarentur, nulli licuit securum esse in possessionibus suis: debitorum chirographa amiserant uires, nullus creditor illo tempore exigendi habuit potestatem. Terrebantur omnes litteris eorum, qui se sanctorum duces fuisse iactitabant, etc. Unde cum a [2 1Kb] uestre partis episcopis inuidia tunc fieret, Taurino illo tempore comiti scripsisse dicuntur, huiusmodi homines in Ecclesia corrigi non posse mandauerunt, ut a supra memorato comite acciperent disciplinam. Tunc Taurinus ad eorum epistolas ire militem iussit armatum per nundinas, ubi Circumcellionum furor uagari consueuerat. In loco Octauensi [3 1Kb] occisi sunt plurimi, detruncati sunt multi. Quorum corpora usque in hodiernum per dealbatas aras aut mensas potuerunt numerari. Ex quorum numero cum aliqui in basilicis sepeliri cepissent, Clarius presbyter in loco Subbulensi [4 1Kb] ab episcopo suo coactus est ut insepultam faceret sepulturam. Unde proditum est, mandatum fuisse fieri quod factum est, quando nec sepultura in domo Dei exhiberi concessa est. Eorum postea conualuerat multitudo. Sic inuenit Donatus Bagaiensis unde contra Macarium furiosam conduceret turbam. Ex ipso genere fuerunt, qui sibi percussores sub cupiditate falsi martyrii in suam perniciem conducebant: inde etiam illi qui ex altorum montium cacuminibus uiles animas proiicientes se precipites dabant. Ecce quali ex numero sibi episcopus alter Donatus cohortes effecerat. Hoc, metu deterriti illi qui thesauros ferebant, quos pauperibus erogarent, inuenerunt in tanta necessitate consilium, ut a Siluestro [5 1Kb] comite armatum militem postularent; non per quem uim alicui facerent, sed ut uim a Donato supra memorato episcopo dispositam prohiberent, etc.

Querelam per ordinem deponitis, sub Leontio, sub Ursacio iniuriatos esse quam plurimos, sub Paulo et Macario aliquos necatos, a sequentibus eorum nescio quos ad tempus esse proscriptos. Quid hoc ad nos? quid ad Ecclesiam catholicam? Quidquid obiicitis, uos fecistis, qui pacem a Deo commendatam noluistis libenter excipere, etc. Aliqui accusandam aut fugiendam estimant unitatem, quod Marculus et Donatus dicantur occisi uel mortui: quasi omnino in uindicta Dei nullus mereatur occidi, etc. Legimus enim in  Ezechiele propheta parietem dealbatum, cui Deus comminatus est tempestatem, pluuiam, et lapides petrobulos, et accusationes , etc. Et iste quatuor res non poterant uno tempore fieri. Fuit primo tempestas sub Urascio [1 1Kb] : agitatus est paries, sed non cecidit, ut haberet pluuia ubi operaretur. Secuta est pluuia sub Gregorio: udatus est paries, sed non maduit, ut haberent lapides ubi operarentur. Post pluuiam secuti sunt lapides sub operariis  unitatis: dispersus est paries, sed fundamentis suis se iterum reparauit. Iam tria peracta sunt, etc.



Ex Concilio Carthaginensi I  .

Gratus episcopus dixit: Gratias Deo omnipotenti et Christo Iesu, qui dedit malis schismatibus finem. et respexit Ecclesiam suam, ut in eius gremium erigeret uniuersa membra dispersa: qui imperauit religiosissimo Constanti imperatori, ut uotum gereret unitatis, et mitteret ministros sancti operis famulos Dei Paulum et Macarium.

Eiusdem concilii sunt canones contra Donatistas duo: I, ut baptisma in Trinitate susceptum non iteretur; II, de martyrum sepulcris et honorificentia.



Episcopi Donatiste in exsilio agentes reuertendi licentiam obtinent a Iuliano  .

A principio suo uester iam rabidus commemorandus est furor: iam uestra retexenda impietas, iam stultitia demonstranda. In quo prius est ostendere erubescendam letitiam uestram et gaudia criminosa, quod uobis ad pristini erroris libertatem redisse contigerit [2 1Kb] . Recensete tempora, discutite rationem rerum, dissimilia uota et personas diuersas attendite. Redeat in memoriam Constantinus imperator [3 1Kb] , quem famulatum exhibuerit Deo, que habuerit uota, ut remotis schismatibus, intermortua omni dissensione, sub toto celo filios suos gaudens in uno uideret sancta mater Ecclesia. Reddiderat una communione maritis uxores, parentibus filios, fratribus fratres: quibus rebus Deus se letari testatur, cum dicit, Ecce quam bonum et quam iucundum, habitare fratres in unum ! Etenim cum Africanos populos, et orientales, et ceteros transmarinos pax una coniungeret, et ipsa unitas representatis omnibus membris corpus Ecclesie coagularet, dolebat hoc diabolus, qui semper de fratrum pace torquetur. Illo tempore sub Imperatore christiano, desertus in idolis, tanquam inclusus latebat in templis. Hoc eodem tempore duces et principes uestros merita relegauerant sua  . In Ecclesia nulla fuerant schismata, nec Paganis licebat exercere sacra sacrilega. Pax Deo placita apud omnes christianos populos habitabat: diabolus merebat in templis, uos in regionibus alienis. Deinde alter, ut omnibus notum est, secutus Imperator, uobiscum uota sinistra concipiens, ex famulo Dei factus est minister inimici, apostatam se edictis suis est ubique testatus. Quem precibus  rogastis, ut reuerti possetis. Quas preces [1 1Kb] si uos negatis misisse, nos legimus. Nec difficultatem prebuit, quem rogastis: ire precepit pro uoto suo, quos intellexerat ad disturbandam pacem cum furore esse uenturos. Erubescite, si ullus est pudor. Eadem uoce uobis libertas est reddita, qua uoce idolorum patelieri iussa sunt templa. Eisdem pene momentis uester furor in Africam reuertitur, quibus diabolus de suis carceribus relaxatur. Et non erubescitis, qui uno tempore cum inimico communia gaudia possidetis.



Episcoporum Donatistarum, post redditam sibi a Iuliano libertatem, horrenda facinora  .

uenistis rabidi, uenistis irati, membra laniantes Ecclesie, subtiles in seductionibus, in cedibus immanes, filios pacis ad bella prouocantes. De sedibus suis multos fecistis extorres; cum conducta manu uenientes basilicas inuasistis: multi ex numero uestro per loca plurima, que sub nominibus dicere longum est, cruentas operati sunt cedes, tam atroces, ut de talibus factis ab illius temporis iudicibus Relatio mitteretur. Sed interuenit et occurrit iudicium Dei, ut ille qui uos iamdudum redire iusserat, Imperator profanus et sacrilegus moreretur, qui persecutionem uobis prouocantibus iam miserat, aut mittere disponebat. Operata est apud loca supra dicta in Catholicos trucidatio. Memoramini per loca singula qui fuerint uestri discursus. Nonne de numero uestro fuerunt Felix Zabensis [2 1Kb] , Ianuarius Flumenpiscensis [3 1Kb] , et ceteri qui tota celeritate cucurrerunt ad castellum Lemellense [4 1Kb] ubi, cum contra importunitatem suam uiderent basilicam clausam, presentes iusserunt comites suos, ut ascenderent culmina, nudarent tecta, iactarent tegulas. Imperia eorum sine mora completa sunt; et cum altare defenderent diaconi catholici, tegulis plurimi cruentati sunt, duo occisi sunt, Primus filius Ianuarii, et Donatus filius Nini, urgentibus et presentibus cepiscopis uestris supra memoratis, ut sine dubio de uobis dictum sit in Psalmo tertio decimo, ueloces pedes eorum ad effundendum sanguinem. De qua re Primosus episcopus catholicus loci supra memorati in concilio uestro apud Thebestinam ciuitatem questus est, et querelas eius dissimulanter audistis, etc. In Mauritanie ciuitatibus, uobis instantibus, quassatio populi facta est, mortui sunt in uteris matrum, qui fuerant nascituri, etc. Quid tale a nobis admissum est? Nos exspectamus uindicem Deum. Et inuidiam facitis Macario, qui si aliquid aspere fecit pro unitate, leue esse uideri poterit, dum uos pro dissensione tanta mala, acerba, cruenta et hostilia feceritis. Quid commemorem Thipasam Cesareensis Mauritanie ciuitatem, ad quam de Numidia Urbanus Formensis et Felix Idicrensis, due facule incense liuoribus, cucurrerunt, quietorum [5 1Kb] et in pace positorum animos perturbantes? Nonnullorum officialium et fauore et furore iuuante, et Athenio preside cum signis presente, catholica frequentia exturbata et cruentata, de sedibus suis expulsa est:  lacerati sunt uiri, tracte sunt matrone [1 1Kb] , infantes necati sunt, abacti sunt partus, etc. Et quod uobis leue uidetur, facinus immane commissum est: ut omnia sacrosancta supra memorati uestri episcopi uiolarent, iusserunt Eucaristiam canibus fundi: non sine signo diuini iudicii. Nam iidem canes accensi rabie, ipsos dominos suos, quasi latrones sancti corporis reos, dente uindice, tanquam ignotos et inimicos laniauerunt. Ampullam quoque chrismatis per fenestram, ut frangerent, iactauerunt: et cum casum adiuuaret abiectio, non defuit manus angelica, que ampullam spirituali subuectione deduceret: proiecta casum sentire non potuit, Deo muniente illesa inter saxa consedit, etc. Quid tale ab Operariis  unitatis fieri potuit, unde nobis Catholicis uanam inuidiam facere uoluisti? Inde reuertentes Urbanus Formensis et Felix Idicrensis, inuenerunt matres, quas de castimonialibus fecerant mulieres. Ecce quales, frater Parmeniane, episcopos zelas: et cum pro tuis erubescere debeas, Catholicos innocentes accusas. Interea supra memoratus Felix inter crimina sua et facinora nefanda, ab eo comprehensam puellam, cui mitram ipse imposuerat, a qua paulo ante pater uocabatur, nefarie incestare minime dubitauit. Et quasi de peccato sanctior fieret, Tysedi [2 1Kb] uelociter properauit: sic Donatum septuaginta annorum episcopum, hominem innocentem spoliare ausus est episcopali nomine et officio et honore, etc. Sic cuncta malignitate quadam ordinasse uos constat, ut in una specie operis uestri species alias impleretis: ut dum presbyter aut episcopus deiicitur, sic populus caperetur. Quando posset turba hominum stare, que rectorem a uobis elisum esse conspiceret? Non aliter quam quocumque casu pastore occiso lupi grassantur. Exorcizastis fideles [3 1Kb] , et lauistis sine causa parietes: ut hoc nequitie genere subrueretis simplicissimorum hominum mentes, etc. Quid iniquius quam exorcizare Spiritum sanctum, altaria frangere, Eucaristiam animalibus proiicere? Et ut in errorem uos uester populus mittat, laudando felices appellat: et bene nominant; et per uos iurant, et personas uestras iam pro Deo habere noscuntur, etc. Docete ubi uobis mandatum est radere capita sacerdotum  , cum e contrario sint tot exempla proposita, fieri non debere, etc. Extendistis enim manum, et super omne caput mortifera uelamina pretendistis: ut cum sint, ut supra dixi, quatuor genera capitum in Ecclesia, episcoporum, presbyterorum, diaconorum, et fidelium, nec uni parcere uoluistis, euertistis animas hominum, etc. Inuenistis pueros: de penitentia sauciastis, ne aliqui ordinari potuissent. Agnoscite uos animas euertisse [4 1Kb] . Inuenistis fideles antiquos, fecistis penitentes. Agnoscite uos animas euertisse. Inuenistis diaconos, presbyteros, episcopos, fecistis laicos. Agnoscite uos animas euertisse, etc. Nam que maior infelicitas, quam Dei sacerdotes uiuere, nec esse quod fuerant? Matrone, pueri simul et uirgines a uobis coacte, nullo interueniente peccato, salua innocentia et pudicitia, uobis docentibus penitentiam gerere didicerunt: numquid minor est infelicitas? Contriuistis sexus, uexastis etates [5 1Kb] , etc. Indixistis penitentiam plebibus. Neque acta est ab  aliquo, sed a uobis exacta: nec plenis [1 1Kb] temporum spatiis, sed egistis omnia pro personis; alter anno toto, alter mense, alter uix toto die, imperantibus uobis penitentiam gessit [2 1Kb] . Si unitati consentire, ut uultis, peccatum est, si est similis culpa, quare non est equalis pro eodem reatu penitentia?



Donatiste peregrini Rome commorantes habent episcopum schismaticum ex Africa missum, et pro collectis suis basilice uice speluncam extra Urbem  .

uestre cathedre uos originem reddite, qui uobis uultis sanctam Ecclesiam uindicare. Sed et habere uos in urbe Roma partem aliquam dicitis. Ramulus est uestri erroris, protentus de mendacio, non de radice ueritatis. Denique si Macrobio dicatur, ubi illic sedeat; numquid potest dicere, In cathedra Petri? Quam nescio si uel oculis nouit; et ad cuius memoriam non accedit, quasi schismaticus, contra Apostolum faciens, qui ait, Memoriis sanctorum communicantes . Ecce presentes sunt ibi duorum memorie Apostolorum; dicite si ad has ingredi potuit, aut obtulit illic [3 1Kb] , ubi Sanctorum memorias esse constat. Ergo restat ut fateatur socius uester Macrobius, se ibi sedere, ubi aliquando sedit Encolpius [4 1Kb] . Si et ipse Encolpius posset interrogari, diceret se ibi sedere, ubi sedit Bonifacius Ballitanus [5 1Kb] . Deinde si et ipse interrogari potuisset, diceret ubi sedit uictor Garbiensis, a uestris iam dudum de Africa ad paucos erraticos missus. Quid est hoc, quod pars uestra in urbe Roma episcopum ciuem habere non potuit? quid est hoc, quod toti Afri et peregrini in illa ciuitate sibi successisse noscuntur? Non apparet dolus? non factio que mater est schismatis? Interea ut uictor Garbiensis hinc prior mitteretur, non dico, lapis in fontem; quia nec ualuit puritatem catholice multitudinis perturbare; sed quia quibusdam Afris Urbica placuerat commoratio, et hinc a uobis profecti uidebantur; ipsi petierunt, ut aliquis hinc, qui illos colligeret, mitteretur. Missus est igitur uictor. Erat ibi filius sine patre, tiro sinc principe, discipulus sine magistro, sequens sine antecedente, inquilinus sine domo, hospes sine hospitio, pastor sine grege, episcopus sine populo. Non enim grex aut populus appellandi fuerant pauci, qui inter quadraginta, et quot excurrunt, basilicas, locum ubi colligerent non habebant. Sic speluncam quamdam foris a ciuitate cratibus [6 1Kb] sepserunt, ubi ipso tempore conuenticulum habere potuissent: unde Montenses appellati sunt. Igitur quia Claudianus Luciano, Lucianus Macrobio, Macrobius Encolpio, Encolpius Bonifacio, Bonifacius uictori successisse uidentur, si uictori diceretur ubi sederet, nec ante se aliquem illic fuisse monstraret, nec cathedram aliquam, nisi pestilentie ostenderet.



ualentiniani Senioris in rebaptizantes constitutio anni 373  .

Impp. uALENTINIANUS et uALENS AA. ad Iulianum proconsulem Africe.

Antistitem qui sanctitatem Baptismi illicita usurpatione geminauerit, et contra instituta omnium eam gratiam iterando contaminauerit, sacerdotio indignum  esse censemus. Dat. X cal. mart. Treu. ualentiniano et ualente Iu AA. Coss.



Gratiani in rebaptizantes constitutio anni 377.

Impp. uALENS, GRATIANUS et uALENTINIANUS AAA. ad Flauianum uicarium Africe  .

Eorum condemnamus errorem, qui Apostolorum precepta calcantes, christiani nominis Sacramenta sortitos alio rursus Baptismate non purificant, sed incestant, lauacri nomine polluentes. Eos igitur auctoritas tua erroribus miseris iubebit absistere, ecclesiis quas contra fidem retinent, restitutis Catholice. Eorum quippe institutiones sequende sunt, qui apostolicam fidem sine intermutatione Baptismatis probauerunt. Nil enim aliud precipi uolumus, quam quod Euangeliorum et Apostolorum fides et traditio incorrupta seruauit: sicut et lege diuali parentum nostrorum, Constantini, Constantii [1 1Kb] , ualentiniani, decreta sunt. Sed plerique expulsi de ecclesiis, occulto tamen furore grassantur, loca magnarum domorum seu fundorum illicite frequentantes: quos fiscalis publicatio comprehendet, si piaculari doctrine secreta prebuerint: nichil ut ab eo tenore sanctio nostra diminuat, qui dato dudum ad Nitentium precepto fuerat constitutus. Quod si errorem suum diligunt, suis malis domesticoque secreto, soli tamen, foueant uiros impie discipline. Dat. XuI. cal. nouemb. C P. Gratiano A. Iu et Merobaude Coss.



Theodosii Maioris in hereticos constitutio anni 392, decernens mulctam aurariam, ad quam ipsos etiam Donatistas cum ceteris hereticis pertinere, Arcadii et Honorii rescripto postea declaratum fuit  .

Impp. THEODOSIUS et ARCADIUS AA. Tatiano PF. P.

In hereticis erroribus quoscumque constiterit, uel ordinasse clericos, uel suscepisse officium clericorum, denis libris auri uiritim mulctandos esse censemus. Locum sane in quo uetita tentantur, si conniuentia domini patuerit, fisci nostri uiribus aggregari. Quod si id possessorem  ignorasse constiterit, conductorem eius fundi, si ingenuus est, decem auri libras fisco nostro inferre precipimus; si seruili fece descendens, paupertate sui penam damni ac uilitate contemnit, cesus fustibus deportatione damnabitur. Tum illud specialiter precauemus, ut si uilla dominica fuerit, seu cuiuslibet publici iuris, et conductor et procurator licentiam dederit colligendi, denis libris auri proposita condemnatione mulctentur. uerum si quos talibus repertos obsecundare mysteriis, ac sibi usurpare nomina clericorum iam nunc proditum fuerit, denas libras auri exigi singulos et inferre precipimus. Dat. XuII cal. iul. Constantinop. Arcad. III et Rufino Coss.



De Donatistis clericis in numero laicorum recipiendis Decretum Hipponensis Concilii anni 393, confirmatum in Carthaginensi anni 397.

Placuit etiam, ut quia in precedentibus conciliis statutum est, ne quis Donatistarum cum honore suo recipiatur a nobis, sed in numero laicorum: propter salutem que nulli deneganda est  seruetur quidem in istis, quod iam antea creditum est [2 1Kb] : sed exceptis his, quos aut non rebaptizasse  constiterit, aut qui cum suis plebibus ad communionem catholicam transire uoluerint. Sic enim scriptum est, quod duobus si conuenerit christianis, quidquid petierint impetrabunt . Non oportet dubitari quod remoto scandalo dissensionis uniuerse plebis, inuitate pacis compensatione et sacrificio caritatis aboleantur, que maiorum suorum auctoritatem sequentes, repetitione Baptismi commiserunt. Sed hanc rem placuit non confirmari priusquam exinde transmarina Ecclesia consulatur.



Epistola Cabarsussitani Concilii, a Donatistis Maximianensibus contra Primianum Donatistam episcopum Carthaginensem edita  .

Sanctissimis fratribus atque collegis per uniuersam Africam, etc., uictorinus, Fortunatus, uictorianus, etc., et ceteri qui in concilio apud Cabarsussi fuimus, in Domino eternam salutem.

Nemo qui nesciat, fratres dilectissimi, de sacerdotibus Dei, non proprie uoluntatis, sed diuine legis impulsu, tam in reos sententiam dicere, quam innocentibus inflictam, iure ab eis ac merito submouere. Non leui enim periculo subiacebit, quisquis aut reo pepercerit, aut innocentem conficere pertentarit, etc.

Reliqna petenda ex sermone 2 in Psal. 36, n. 20.



Bagaiensis Concilii, a Donatistis episcopis trecentis et decem pro Primiano habiti, sententia in Maximianum eiusque ordinatores ac socios pronuntiata.

Cum omnipotentis Dei et Christi eius Saluatoris nostri uoluntate ex uniuersis prouinciis Africe uenientes in Ecclesia sancta Bagaiensi concilium gereremus, Gamalius, Primianus, Pontius, Secundianus, Ianuarius. Saturninus, Felix, Pegasius, Rufinus, Fortunius, Crispinus, Florentius, Optatus, Donatus, Donatianus, et ceteri numero trecenti et decem, placuit Spiritui sancto qui in nobis est, pacem firmare perpetuam, et schismata resecare sacrilega. Optata quidem pacis et concordie est iuncta germanitas, etc.

Relique partes colligende ex lib. 3 et 4 contra Cresconium. et ex lib. de Gestis cum Emerito. Porro in lib. 4 contra Cresc., n. 46, notatur »dies concilii Bagaiensis consulatu Augustorum Arcadii III et Honorii iterum, octauo calendarum Maii«  .



De paruulis apud Donatistas baptizatis Carthaginensis Concilii die 1 sept. uel 28 aug. an. 397 habiti canon 48.

De Donatistis placuit, ut consulamus fratres et consacerdotes nostros Siricium  et Simplicianum  , de solis infantibus qui baptizantur penes eosdem, ne quod suo non fecerunt iudicio, cum ad Ecclesiam Dei salubri proposito fuerint conuersi, parentum illos error impediat, ne promoueantur sacri altaris ministri.



De irruptione in ecclesias lex Honorii  .

Impp. ARCADIUS et HONORIUS AA. Theodoro PF. P.

Si quis in hoc genus sacrilegii proruperit, ut in ecclesias catholicas irruens, sacerdotibus et ministris, uel ipso cultui locoque aliquid importet iniurie, quod geritur, litteris ordinum, magistratuum, et curatorum, et notoriis apparitorum, quos stationarios  appellant, deferatur in notitiam Potestatum, etc. Atque ita prouincie Moderator, sacerdotum et catholice Ecclesie ministrorum, loci quoque ipsius et diuini cultus iniuriam, capitali in conuictos siue confessos reos sententia nouerit uindicandum, etc. Quod si multitudo uiolenta ciuilis apparitionis exsecutione, et adminiculo ordinum possessorumue non potuerit presentari, quod se armis aut locorum difficultate tueatur, iudices Africani armate apparitionis presidium, datis ad uirum spectabilem comitem Africe litteris, prelato legis istius tenore, deposcant, ut rei talium criminum non euadant. Dat. uII cal. maii, Med. Honorio III et Eutychiano Coss. 



De Iuliani rescripto per Donatistas adulatoriis et fucatis precibus impetrato  .

Iidem AA. Hadriano PF. P.

Rescriptum quod Donatiste a Iuliano tunc principe impetrasse dicuntur, proposito programmate celeberrimis in locis uolumus anteferri, et gesta quibus est huiuscemodi allegatio inserta subnecti: quo omnibus innotescat, et catholice confidentie stabilita constantia, et Donatistarum desperatio fucata perfidia. Dat. u cal. mart. Rauen. Stilichone et Aureliano Coss.



Concilii Carthaginensis legatio ad consulendum Anastasium et uenerium de paruulis apud Donatistas baptizatis, ut in catholica Ecclesia clerici ordinari ualeant.

Post consulatum Flauii Stilichonis uiri clarissimi XIu  calendas iulias  , Carthagine in secretario basilice Restitute, cum Aurelius episcopus una cum episcopis suis consedisset, astantibus diaconibus, Aurelius episcopus dixit: Ecclesiarum Dei per Africam constitutarum necessitates mecum optime nouit Charitas uestra, sanctissimi fratres. Et quoniam prestitit Dominus, ut ex aliqua parte sancti cetus uestri esset congregata sententia, uidetur mihi, ut has easdem necessitates, quas pro sollicitudine nostra indagare potuimus, in medium proferamus: quas cum approbauerit uestra sinceritas, sit consequens, eligendum esse unum e nostro numero consacerdotem, qui auxiliante Domino, orationibus uestris, et has ipsas necessitates suscipere possit et gnauiter peragendas implere, perrecturus ad transmarinas Italie partes, ut tam sanctis fratribus et consacerdotibus nostris, uenerabili sancto fratri Anastasio Sedis Apostolice episcopo, quam etiam sancto fratri uenerio sacerdoti Mediolanensis Ecclesie necessitatem ipsam ac dolorem atque inopiam nostram ualeat intimare ; quo nouerint communi periculo prouidendum: maxime quia tanta indigentia clericorum est, multeque Ecclesie ita deserte sunt, ut ne unum quidem diaconum uel illitteratum habere reperiantur. Nam de ceteris superioribus gradibus et officiis tacendum arbitror: quia, ut dixi, si ministerium diaconi facile non inuenitur, multo magis superiorum honorum inueniri non posse certissimum est. Et quotidianos planctus diuersarum pene emortuarum plebium iam non sustinemus: quibus nisi fuerit aliquando subuentum, grauis nobis et inexcusabilis innumerabilium animarum pereuntium causa apud Deum mansura est.

Unde quoniam superiori concilio statutum esse mecum recognoscit unanimitas uestra, ut hi qui apud Donatistas paruuli baptizati sunt, nondum scire ualentes erroris eorum interitum, et posteaquam ad etatem rationis capacem peruenerunt, agnita ueritate falsitatem eorum abhorrentes ad Ecclesiam Dei catholicam per uniuersum mundum diffusam, ordine  antiquo per manus impositionem recepti sunt, debere talibus suscipiendum munus clericatus non impedire nomen erroris, etc. Quanquam nonnulli eiusdem secte clerici cum plebibus atque honoribus suis ad nos transire desiderent, qui amore honoris aut persuadent ad uitam, aut retinent ad salutem. Sed hoc maiori fratrum supradictorum considerationi dimittendum censeo, ut prudentiori suo consilio nostre suggestionis sermonem cum perpenderint, quid de hac re eis placeat, nos informare dignentur. Tantum de his qui infantes baptizati sunt, satagimus, ut nostre, si placet, in iisdem ordinandis consentiant uoluntati, etc.



De reconciliandis Donatistis Carthaginense Concilium Africe uniuersale.

uincentio et Flauito uiris clarissimis consulibus, idibus septembris  , Carthagine in secretario basilice Restitute, cum in concilio congregati in ecclesia Carthaginensi consedissemus ex Africanis omnibus prouinciis episcopi, id est Aurelius eiusdem sedis episcopus cum collegis suis, quos eorum subscriptio manifestat: recitatis epistolis beatissimi fratris et consacerdotis nostri Anastasii Ecclesie Romane episcopi, quibus nos paterne et fraterne caritatis sollicitudine ac sinceritate adhortatus est, ut de hereticorum et schismaticorum Donatistarum insidiis et improbitatibus, quibus Africanam Ecclesiam catholicam grauiter uexant, nullo modo dissimulemus: gratias agimus Domino nostro, quod illi optimo ac sancto antistiti suo, tam piam curam pro membris Christi, quamuis in diuersitate terrarum, sed in una compage corporis constitutis inspirare dignatus est.

Deinde pertractatis et consideratis omnibus, que utilitati Ecclesie conuenire uidebantur, annuente atque admonente Spiritu Dei, eligimus cum memoratis hominibus, quamuis de dominici corporis unitate inquieta dissensione precisis, leniter et pacifice agere: ut quantum in nobis est, omnibus qui eorum communione et societate irretiti sunt, per uniuersas prouincias Africanas penitus innotescat, quam miserabili errore deuincti sunt: ne forte, sicut dicit Apostolus, nobis in mansuetudine corripientibus diuersa sentientes, det illis Deus penitentiam ad cognoscendam ueritatem, et resipiscant de diaboli laqueis, captiui ab ipso ad ipsius uoluntatem .

Itaque placuit, ut ex concilio nostro littere darentur ad iudices Africanos, a quibus hoc peti congruum uideretur, ut in hoc adiuuent communem matrem Ecclesiam catholicam, in quo episcopalis auctoritas communiri [1 1Kb] in ciuitatibus potest: id est, ut iudiciaria potestate atque diligentia ex fide christiana, quid gestum sit in omnibus locis, in quibus Maximianiste basilicas obtinuerunt, qui ab eis schisma fecerunt, inquirant; et gestis publicis, propter firmam notitiam omnibus necessariam, faciant inherere.

Deinde placuit, ut littere mittantur ad fratres et cepiscopos nostros, et maxime ad Sedem Apostolicam, in qua presidet memoratus uenerabilis frater et collega noster Anastasius, quo nouerit habere Africam magnam necessitatem propter Ecclesie pacem et utilitatem, ut ex ipsis Donatistis quicumque clerici correcto consilio ad catholicam unitatem transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci christiane prodesse uisum fuerit, in suis honoribus suscipiantur; sicut prioribus eiusdem diuisionis temporibus factum esse manifestum est: quod multarum et pene omnium Africanarum Ecclesiarum, in quibus talis error exortus est, exempla testantur. Non ut concilium quod in transmarinis partibus de hac re factum est dissoluatur: sed ut illud maneat circa eos, qui sic transire  ad Catholicam uolunt, ut nulla per eos unitatis compensatio [1 1Kb] procuretur. Per quos autem uel omni modo perfici, uel adiuuari manifestis fraternarum animarum lucris catholica unitas in locis in quibus degunt. uisa fuerit; non eis obsit quod contra honores eorum  in transmarino concilio statutum est, id est, ut ordinati in parte Donati, si ad Catholicam correcti transire uoluerint, non suscipiantur in honoribus suis secundum transmarinum concilium, sed exceptis his per quos catholice unitati consulitur.

Deinde placuit, ut his peractis, legati etiam predicande pacis atque unitatis, sine qua salus christiana non potest obtineri, e numero nostro ad ipsorum Donatistarum, siue quos habent episcopos, siue ad plebes mittantur, per quos omnibus in notitiam perferatur, quam nichil habeant, quod aduersus Ecclesiam catholicam iuste possint dicere: maxime ut manifestum fiat omnibus per gesta etiam municipalia, propter documentorum firmitatem, quid ipsi de Maximianistis schismaticis suis egerint: ubi eis diuinitus demonstratur, si attendere uelint, tam inique tunc illos ab Ecclesie unitate precisos, quam inique nunc clamant a se Maximianistas schisma fecisse: ex quorum tamen numero quos iam plenarii concilii sui  auctoritate damnauerant, in suis honoribus denuo receperunt, Baptismum quem damnati et exclusi dederant, acceptauerunt: ut uideant, quam stulto corde resistant paci Ecclesie toto orbe diffuse, cum ista faciant pro parte Donati; neque se istorum, quos ita receperunt, communione propter intuitum pacis contaminari dicant, et nos contendant [2 1Kb] , id est, Ecclesiam catholicam etiam in extremis terrarum partibus constitutam, per eorum communionem inquinatam, quos tunc accusantes conuincere nequiuerunt.



De conueniendis Donatistis Decretum Carthaginensis ex tota Africa concilii, habiti Theodosio Augusto et Rumorido u. C. consulibus, uIII cal. septemb.  .

Aurelius episcopus dixit: Quod in tractatum uenit Charitatis uestre, puto hoc ecclesiasticis gestis esse firmandum. Professio enim uestrum omnium hoc deprompsit, debere unumquemque nostrum in ciuitate sua per se conuenire Donatistarum prepositos, aut adiungere sibi uicinum collegam, ut pariter eos in singulis quibusque ciuitatibus uel locis, per magistratus uel seniores locorum conueniant. Hoc si omnibus placet, edicatur. Ab uniuersis episcopis dictum est: Omnibus placet, et omnes hoc subscriptione nostra firmauimus. Petimus etiam, ut epistolis ad iudices de concilio mittendis pro omnibus subscribat Sanctitas tua. Aurelius episcopus dixit: Si uidetur Charitati uestre, forma conuentionis eorum recitetur, ut hunc tenorem prosecutionis omnes, si placuerit, teneamus. Ab uniuersis episcopis dictum est: Recitetur. Letus notarius recitauit.


Forma conuentionis Donatistarum.

Ille episcopus ecclesie catholice dixit: Quid de auctoritate illius amplissime sedis  impetrauerimus,  petimus Grauitatem uestram recitari, et gestis innecti, atque in effectum deduci iubeatis. Recitata autem iussione atque actis innexa, dicat ille episcopus Ecclesie catholice: Mandatum ad Donatistas per uestram Grauitatem perferendum audire, et actis inserere, et ad eos perferre dignemini, eorumque responsionem rursus apud acta uestra nobis insinuare. Conuenimus uox ex concilii nostri catholici auctoritate missi, de uestra correctione gaudere cupientes, considerantes Domini caritatem, qui dixit, Beati pacifici, quia ipsi filii Dei uocabuntur : et admonuit per prophetam, etiam his qui dicunt se fratres nostros non esse, dicere nos debere, Fratres nostri estis . Hanc ergo pacificam ex caritate uenientem commonitionem nostram contemnere non debetis, ut si quid ueritatis habere uos arbitramini, non dubitetis asserere: id est, ut congregato uestro concilio deligatis ex uobis, quibus causam assertionis uestre committatis; ut et nos possimus hoc facere, ut etiam de nostro concilio deligantur, qui cum eis quos delegeritis, constituto loco et tempore, quidquid questionis est, quod uestram a nobis separat communionem, cum pace discutiant; et tandem aliquando adiuuante Domino Deo nostro finem ueternosus error accipiat, ne propter animositatem hominum infirme anime et ignari populi sacrilega dissensione dispereant. Si enim hoc fraterne acceperitis, ueritas facile dilucescet: si autem hoc facere nolueritis, diffidentia uestra facile innotescet.


Libellus ab eodem Carthaginensi totius Africe concilio datus Septimino proconsuli.

Aequitatem tuam petimus, Septimine uir clarissime, proconsulum summe sublimis. Multa contra diuinas humanasque leges ab hereticis de parte Donati Ecclesia catholica sustinet, que si uel anterioribus uel recentioribus imperialibus iussis prohibenda et tollenda postulanda uellemus, nequaquam audere deberent de nostris actionibus conqueri, scientes se, cum nulla tali lege adiuuarentur, schismaticos tamen suos Maximianistas per iudicum iussa locis ac sedibus eorum pellendos exturbandosque curasse. uerumtamen nos saluti eorum et nostre existimationi pacifice consulentes, propter caritatem qua christiani sumus, leniter eos uolumus admonere, ut errorem suum cogitando et agnoscendo non negligant: aut si putant se habere aliquid ueritatis, non eam furiosis Circumcellionum uiolentiis contra publicam quietem, sed tranquilla rationis redditione defendant. Unde petimus Sublimitatem tuam, ut cum eos de hac re per magistratus siue in ciuitatibus, siue in pertinentibus territoriis admonere uoluerimus, copiam nobis preberi gestorum, et eos ex allegatione nostra honeste conueniri precipias: quod consecuti agamus Excellentie tue apud Deum uberes gratias. Dat. ab uniuersis episcopis catholicis ex concilio Carthaginensi D. N. Theodosio PP. Augusto et Rumorido u. C. consulibus, idibus septembris  , Carthagine.

Septiminus uir clarissimus proconsul dixit: In quolibet loco antistitibus legis uenerabilis ob quietis imperium gestorum conficiendorum tribuitur facultas: hoc etiam tenore huius preceptionis limitato, ut intelligant se deuie plebis magistris [1 1Kb] salubriter petentibus proprie persuasionis ratiocinia persoluere; ut rebus in medio prolatis amica legis moderatio seruetur, superstitione supplosa.



Concilii Carthaginensis aduersus Donatistas ad Honorium imperatorem legatio, et Commonitorium legatis datum.

Gloriosissimo Imperatore Honorio Augusto uI consule, XuI calendas iulias  , Carthagine in basilica  regionis secunde. In hoc concilio legationem susceperunt Theasius et Euodius contra Donatistas: in quo concilio insertum est Commonitorium quod ita se continet.

Commonitorium fratribus Theasio et Euodio legatis ex Carthaginensi concilio ad gloriosissimos religiosissimosque principes missis. Cum Domini auxilio piissimos imperatores adierint, eis insinuent, quemadmodum plena fiducia secundum superioris anni concilium Donatistarum prepositi actis municipalibus sunt conuenti, ut si confiderent de assertionibus suis, electis ex suo numero aliquibus idoneis, nobiscum pacifice conferrent, et mansuetudine christiana, si quid ueritatis tenerent, non ambigerent demonstrare; quo ita sinceritas catholica, que iampridem superioribus temporibus claruit, nunc quoque per imperitiam uel pertinaciam resistentibus innotesceret. Sed quia diffidentia premebantur, nichil pene ausi sunt respondere. Unde quia impletum est erga eos episcopale ac pacificum officium, et illi qui ueritati respondere nequiuerunt, ad immanes uiolentias sunt conuersi, ita ut multos episcopos multosque clericos, ut de laicis taceamus, insidiis oppresserint, ecclesias etiam aliquas inuaserint, aliquas inuadere pertentauerint: ipsorum iam clementie est consulere, ut Ecclesia catholica, que eos religioso utero in Christo genuit, et fidei firmitate nutriuit, eorum etiam prospectione muniatur, ne temerarii homines religiosis temporibus infirmos populos terrendo preualeant, quoniam seducendo deprauare non possunt. Nota est enim, et sepe legibus conclamata Circumcellionum, qua furunt, detestabilis manus, que etiam ipsorum religiosissimorum supra principum frequentibus sanctionibus condemnata est; aduersus quorum furorem possemus non insolita, nec a Scripturis sanctis aliena impetrare presidia, quando apostolus Paulus, sicut in Apostolorum Actibus fidelibus notum est, factiosorum conspirationem militari etiam submouit auxilio . Sed nos illud poscimus, ut catholicis Ecclesiarum ordinibus [1 1Kb] per ciuitates singulas et uicinorum quorumque possessorum per diuersa loca sine ulla dissimulatione tuitio prebeatur. Simul etiam petendum, ut illam legem que a religiose memorie eorum patre Theodosio de auri libris decem in ordinatores uel ordinatos hereticos, seu etiam in possessores ubi eorum congregatio deprehenditur, promulgata est, ita deinceps confirmari precipiant, ut in eos ualeat, contra quos propter eorum insidias Catholici prouocati contestationem deposuerint: ut hoc saltem terrore a schismatica uel heretica prauitate desistant, qui consideratione eterni supplicii emendari corrigique dissimulant. Petendum etiam, ut lex que hereticis uel ex donationibus uel ex testamentis aliquid capiendi uel relinquendi denegat facultatem, ab eorum quoque pietate hactenus repetatur, ut eis relinquendi uel sumendi ius adimat, qui pertinacie furore cecati in Donatistarum errore perseuerare uoluerint. Ceterum illis qui consideratione unitatis et pacis se corrigere uoluerint, absque interdicto huius legis, capiende hereditatis aditus pateat, si adhuc in errore heretico constitutis aliquid ante donationis uel hereditatis obuenit: his sane exceptis, qui lite pulsati putauerint ad Catholicam transeundum; quia de talibus credibile est, non metu celestis iudicii potius quam terreni commodi auiditate unitatem catholicam preoptasse. Ad hec autem omnia, presidio opus est potestatum suarum quarumcumque prouinciarum. Sane pro utilitatibus Ecclesie quidquid intellexerint prodesse, agendi et imperandi liberam decernimus legationem. Illud preterea cunctis nobis placuit, ut littere de cetu nostro ad gloriosissimos Imperatores et eminentissimas potestates dirigantur, quibus instruantur nostro omnium consensu ad beatissimum comitatum legates a nobis esse directos. Sed quia iisdem litteris ab  omnibus subscribi tardissimum est, ne singulorum subscriptionibus eedem epistole onerentur; petimus, frater Aureli, ut iisdem tua caritas nostro omnium nomine subscribere dignetur. Et subscripserunt. Aurelius episcopus ecclesie Carthaginensis huic decreto consensi et subscripsi. Similiter et ceteri episcopi subscripserunt. Littere etiam ad iudices mittende sunt, ut donec Dominus legatos ad nos redire permittat, tuitiones per ordines ciuitatum et possessores prediorum Ecclesie catholice impertiant.



Honorii lex in rebaptizantes  .

Impp. ARCADIUS, HONORIUS et THEODOSIUS AAA. Hadriano PF. P.

Aduersarios catholice fidei exstirpare huius decreti auctoritate prospeximus. Ideoque intercidendam specialiter eam sectam noua constitutione censuimus, que ne heresis uocaretur, appellationem schismatis preferebat. In tantum enim sceleris progressi dicuntur ii quos Donatistas uocant, ut Baptisma sacrosanctum, mysteriis recalcatis, temeritate noxia iterent; et homines semel, ut traditum est, munere diuinitatis ablutos, contagione profane repetitionis infecerint. Ita contigit ut heresis ex schismate nasceretur. Inde male credulas mentes ad spem secunde indulgentie blandus error inuitat. Facile est enim persuadere peccantibus, ueniam prius prestitam denuo posse prestari; que si concedi iterum eodem modo potest, non intelligimus cur tertio denegetur. Hi uero et seruos uel homines iuri proprio subditos iterati Baptismatis polluunt sacrilegio. Quare hac lege sancimus, ut quisquis posthac fuerit rebaptizasse detectus, iudici qui prouincie presidet offeratur, ut facultatum omnium publicatione mulctatus, inopie penam, qua in perpetuum afficiatur expendat. Ita ut filiis eorum, si a paterne societatis prauitate dissentiunt, ea que fuerint paterna non pereant; ut si ipsos forsitan seuitas paterne deprauitatis implicauit, ac reuerti iam ad catholicam religionem malunt, adipiscendorum his bonorum copia non negetur. Ea preterea loca seu predia, que feralibus sacrilegiis deinceps constiterit prebuisse secretum, fisci uiribus applicentur; si tamen dominus aut domina, aut presens forte fuisse, aut consensum prestitisse probetur: quos quidem inusta etiam per sententiam notabit infamia. Si uero his nesciis per conductorem procuratoremue eorum in domo agitatum huiusmodi facinus comprobatur, preiudicio a prediorum publicatione suspenso, impliciti sceleris auctores cerciti plumbo exsilium, in quo omni uite sue tempore afficiantur accipient. Ac ne forsitan sit liberum conscientiam piacularis perpetrati intra domesticos parietes silentio celare secreto, his qui forsitan ad rebaptizandum cogentur, refugiendi ad Ecclesiam catholicam sit facultas, ut eius presidio aduersus huius criminis et societatis auctores, attribute libertatis presidio defendantur, liceatque his sub hac conditione fidem tueri, quam extorquere ab inuitis domini tentauerint. Nec assertores dogmatis catholici, ea qua ceteros qui in potestate sunt positi, oportet ad facinus lege constringi; et maxime conuenit omnes homines sine ullo discrimine conditionis aut status infuse celitus sanctitatis esse custodes. Sciant ii uero qui a supradictis iterare Baptisma non timuerint, aut qui consentiendo hoc facinus propria huius societatis permixtione damnauerint, non solum testandi sibi, uerum adipiscendi aliquid sub specie donationis uel agitandorum contractuum in perpetuum copiam denegatam, nisi praue mentis errorem reuertendo ad ueram fidem consilii emendatione correxerint. Illos quoque par nichilominus pena constringat, qui memoratorum interdictis cetibus seu ministeriis prebuerint conniuentiam: ita ut moderatores prouinciarum, si in contemptum sanctionis huiusmodi consensum putauerint commodandum, sciant se uiginti  librarum auri pena esse mulctandos. Officia etiam sua simili condemnatione subiuganda. Principales uel defensores ciuitatum, nisi id quod precipimus fuerint exsecuti, uel his presentibus Ecclesie catholice uis fuerit illata, eadem mulcta se nouerint attinendos. Dat. prid. idus febr. Rauen. Stilichone II et Anthemio Coss  .

Alie leges Honorii in Donatistas eodem anno 403 date, exstant supra ante libros contra Cresconium, col. 445-446.



Decretum Concilii habiti Stilichone iterum et Anthemio uiris clarissimis consulibus, X cal. septembris  , Carthagine in basilica Regionis secunde.

Ut quia apud Carthaginem tantum unitas facta est, dentur etiam littere ad iudices, ut et in aliis prouinciis et ciuitatibus operam impendi iubeant unitati. Ut gratiarum actiones de Carthaginensi Ecclesia pro uniuersa Africa, de exclusione Donatistarum, cum episcoporum litteris ad comitatum mittantur. Recitate sunt littere pape Innocentii: ut episcopi ad transmarina pergere facile non debeant; quod hoc ipsum episcoporum sententiis confirmatur. Ut propter gratiarum actionem et exclusionem Donatistarum duo clerici Ecclesie Carthaginensis ad comitatum mittantur.



Decretum Concilii habiti Honorio uII et Theodosio II Augustis Coss. idibus iuniis  Carthagine in basilica regionis secunde.

Ut ille plebes que conuerse sunt a Donatistis et habuerunt episcopos, sine dubio, inconsulto concilio habere mereantur. Que autem plebes habuerunt episcopum, et eo defuncto uoluerint non episcopum proprium habere, sed ad alicuius episcopi diecesim pertinere, non eis esse denegandum. Necnon et illud suggestum est, quod plebes ante legem Imperatorum de unitate latam  , quicumque conuerterunt episcopi ad Catholicam, ipsi eas obtinere debeant. uerum a lege unitatis et deinceps, oporteat uniuersas Ecclesias uindicare sibi episcopos catholicos eorum locorum, ad quos loca sub hereticis pertinebant, uel conuersorum ad Catholicam, uel non conuersorum hereticorum, et dieceses, et si qua forte sunt instrumenta Ecclesie, uel ad eius ius pertinentia. Qui uero aliqua usurpauerunt post legem, usurpata conuenti restituant.

In concilio Carthaginensi subsequentis anni 408, die 16 iunii legationem iterum suscepit Fortunatianus episcopus contra Paganos et hereticos. In altero item concilio eiusdem anni 408, habito Carthagine die 13 octob. legationem contra Paganos et hereticos susceperunt Restitutus et Florentius episcopi, eo tempore quo Seuerus et Macarius occisi sunt: et propter eorum causam Euodius et Theasius et uictor episcopi cesi sunt.

Legationis causam discere licet ex Augustini ad Olympium epistola 97, n. 2, quo nimirum per nouum Imperatoris edictum nouerint inimici Ecclesie, leges illas que de idolis confringendis et hereticis corrigendis uiuo Stilichone misse sunt, ex uoluntate Imperatoris piissimi constitutas: quo nesciente uel nolente factas, siue dolose iactant, siue libenter putant; atque hinc animos imperitorum turbulentissimos reddunt, et  periculose ac uehementer infestos. Hinc uero subsequentium legum occasio.



Lex Honorii confirmans ante latas constitutiones in hereticos.

Impp. HONORIUS et THEODOSIUS AA. Curtio PF. P.

 Omnia que in Donatistas, qui et Montenses uocantur, Manicheos, siue Priscillianistas, uel in Gentiles, a nobis generalium legum auctoritate decreta sunt, non solum manere decernimus, uerum in exsecutionem plenissimam effectumque deduci; ita ut edificia quoque uel horum, uel Celicolarum etiam, que nescio cuius dogmatis noui conuentus habent, Ecclesiis uindicentur. Pena uero lege proposita ueluti conuictos tenere debebit eos, qui Donatistas se confessi fuerint, uel Catholicorum communionem refugerint sceue religionis obtentu, quamuis christianos esse se simulent, etc. Dat. uII cal. decemb. Rome, Basso et Philippo Coss.  .

Iidem AA. Aue, Donate  , K. NB  .

Donatistarum hereticorum Iudeorumque noua atque inusitata detexit audacia, quod catholice fidei uelint sacramenta turbare: que pestis atque contagionis latius emanet ac profluat. In eos igitur, qui aliquid quod sit catholice secte contrarium aduersumque tentauerint, supplicium iuste animaduersionis expromi precipimus  . Dat. uIII cal. decemb. Rauen. Basso et Philippo Coss.  .

Impp. HONORIUS et THEODOSIUS AA. Theodoro PF. P.

Ne Donatiste, uel ceterorum uanitas hereticorum aliorumque error, quibus catholice communionis cultus non potest persuaderi, Iudei atque Gentiles, quos uulgo Paganos appellant, arbitrentur legum ante aduersum se datarum constituta tepuisse, nouerint iudices uniuersi preceptis eorum fideli deuotione parendum: et inter precipua quidquid aduersus eos decreuimus, non ambigant exsequendum. Quod si quisquam iudicum, loco conniuentie, exsecutionem presentis legis omiserit, nouerit amissa dignitate grauiorem motum se nostre Clementie subiturum. Officium quoque suum, quod saluti proprie contenta suggestione defuerit, punitis tribus primatibus, condemnatione uiginti librarum auri plectendum  . Ordinis quoque uiri, si in propriis ciuitatibus uel territoriis commissum tale aliquid siluerint in gratiam noxiorum deportationis penam et propriarum amissionem facultatum se nouerint subituros. Dat. XuII cal. febr. Rauen. Honor. uII et Theod. III AA. Coss.  .

In concilio apud Carthaginem habito die 14 iunii anni 410, legationem susceperunt contra Donatistas Florentius, Possidius, Presidius, et Benenatus episcopi, eo tempore quo lex data est, ut libera uoluntate quis cultum Christianitatis exciperet. Ea occasione datum est ab Honorio sequens istud edictum.



Honorii edictum abrogans eam legem, qua hereticis concessa fuerat libertas arbitrii  .

Impp. HONORIUS et THEODOSIUS, Heracliano comiti Africe.

Oraculo penitus remoto, quo ad ritus suos heretice superstitiones obrepserant, sciant omnes sancte legis inimici, plectendos se pena et proscriptionis et sanguinis, si ultra conuenire per publicum, exsecranda sceleris sui temeritate tentauerint. Dat. uIII cal. sept. uarane u. C. Cons.  .



COLLATIONIS CARTHAGINENSIS DIES PRIMA  . Exordium.

Post consulatum uaranis u. C. calendis iuniis Carthagine  in secretario thermarum Gargilianarum, presentibus Sebastiano, Maximiano et Petro uiris deuotissimis protectoribus domesticis; astantibus Urso, Petronio, et Liboso ducenariis, Bonifacio et Euasio apparitoribus illustrium atque eminentium potestatum, Fileto apparitore illustris comitiue sedis, Exitioso adiutore corniculari, Possidio, Quoduultdeo, et Colonico adiutoribus commentariorum officii D. N. u. C. et spectabilis proconsulis, Nauigio adiutore numerorum officii D. N. u. C. et spectabilis uicarii, Nampio scriba officii u. C. legati alme Carthaginis, Rufiniano scriba u. C. curatoris celse Carthaginis; excipientibus etiam Hilaro et Pretextato exceptoribus D. N. u. C. et spectabilis proconsulis, Fabio exceptore D. N. u. C. et spectabilis uicarii, et Romulo exceptore u. C. legati alme Carthaginis; excipientibus quoque Ianuario et uitale notariis Ecclesie catholice, uictore et Cresconio notariis Ecclesie Donatistarum, Ursus ducenarius illustrium atque eminentium potestatum dixit:

Dudum uestra Sublimitas secundum imperiale preceptum et nos et ceteros qui tam de sacratissimo comitatu, quam etiam de Africanis officiis Sublimitatis tue sunt actibus deputati, ad singulas prouincias destinauit, et edicta etiam per uniuersam Africam direxit, ut tam Catholici quam Donatiste episcopi, intra quartum mensem Collationi cuncti adesse deberent: que tempora hodierna die uidentur impleri. Et quia presto sunt uniuersi, de omnibus scilicet prouinciis Africanis, id est de prouincia Proconsulari, de prouincia Byzacena, de Numidia, de Mauritaniis Sitifensi et Cesareensi, sed etiam et de Tripolitana prouincia, si precipit Nobilitas tua, adsint iidem uenerabiles uiri, ut omnia suo ordine peragantur.

Flauius Marcellinus u. C. tribunus et notarius dixit: Adsint uenerabiles uiri, quos presentes esse suggeritis. Et ingressis uniuersis episcopis partis Donati; ingressis etiam Aurelio, Alypio, Augustino, uincentio, Fortunato, Fortunatiano et Possidio episcopis Ecclesie catholice, cum Nouato, Florentio, Maurentio, Bonifacio, Prisco, Sereniano, et Scyllacio cepiscopis suis, Deuterio, Leone, Asterio, et Restituto, eque episcopis et custodibus gestorum, Marcellinus uir clarissimus tribunus et notarius dixit: Optarem quidem tante huius multitudinis sanctitatem, que sub unius Christi Dei religione censetur, nulla a se dissensione seiungi. Sed quia id quod dudum error antiqui hostis immisit, Deum certum est uelle nunc corrigi, ne diutius germana religio concertatione sua spectaculum Gentibus faciat, licet supra meritum meum hoc cognoscam esse iudicium, ut inter eos uidear iudicare, a quibus me potius decuerat iudicari; tamen quia certum est hanc causam spectante Deo et Angelis testibus agitandam, que sub fidei celestis examine uel probata premium afferat uel lesa iudicium, ut tandem presentium disceptationibus episcoporum manifestius ueritas elucescat, imperialis primitus sanctio recitetur, ut in quem modum atque formam sit suscipienda cognitio ab omnibus possit aduerti, licet eam cunctis innotuisse sat clarum sit.



Preceptum Honorii de habenda Collatione, recitatum die Collationis primo.

Imperatores, Cesares, Flauii, HONORIUS et THEODOSIUS, pii, felices, uictores ac triumphatores, semper Augusti, Flauio MARCELLINO suo, salutem.

Inter imperii nostri maximas curas, catholice legis reuerentia aut prima semper aut sola est. Neque enim aliud aut belli laboribus agimus, aut pacis consiliis ordinamus, nisi ut uerum Dei cultum orbis nostri plebs deuota custodiat, ut etiam Donatistas uel terrore uel monitu olim implere conuenerat, qui Africam, hoc est, regni nostri maximam partem et secularibus officiis fideliter seruientem, uano errore et dissensione superflua decolorant. Nos tamen eadem frequentius non piget replicare, que omnium retro  principum deuota in Deum definiuit auctoritas: ne nostris temporibus si quid forte in iniuriam legis catholice fuerit generatum, iusto iudicio hoc nobis possit imputare posteritas. Nec sane latet conscientiam nostram sermo celestis oraculi  , quem errori suo posse proficere sceua Donatistarum interpretatio profitetur: qui quamuis deprauatos animos ad correctionem mitius inuitaret, aboleri eum tamen etiam ante iussimus, ne qua superstitionibus prestaretur occasio. Nunc quoque excludendam subreptionem simili auctoritate censemus, illudque merito profitemur, libenter nos ea que statuta fuerant submouere, ne in diuinum cultum nobis se quisquam auctoribus estimet posse peccare. Et quamuis una sit omnium et manifesta sententia catholice legis plenam ueritatem recto hominum cultu et celesti sententia comprobatam, studio pacis et gratie uenerabilium uirorum episcoporum legationem libenter admisimus, que congregari Donatistas episcopos ad cetum celeberrime desiderat ciuitatis, ut electis etiam sacerdotibus quos pars utraque delegerit, habitis disputationibus, superstitionem ratio manifesta confutet. Quam rem intra quatuor menses precipimus explicari, ut conuersos animos populorum etiam nostra clementia, sicut desiderat, celerius possit cognoscere. Quod si intra prestitutum tempus studiose Donatistarum episcopi declinauerint conuenire, trini edicti uocatione contumacium tempora concludantur; quibus emensis atque transactis, si prouocati adesse contempserint, cedat cum ecclesiis populus qui doctores suos silentio cognouerit superatos, et uictum se aliquando gratuletur, sciatque, si non preceptis nostris, uel catholice legis ueris imperiis seruiendum. Cui quidem disputationi principe loco te iudicem uolumus residere , omnemque uel in congregandis episcopis, uel euocandis, si adesse contempserint, curam te uolumus sustinere: ut et ea que ante mandata sunt, et que nunc statuta cognoscis, probata possis implere solertia; id ante omnia seruaturus, ut ea que circa catholicam legem uel olim ordinauit antiquitas, uel parentum nostrorum auctoritas religiosa constituit, uel nostra serenitas roborauit, nouella subreptione  submota, integra et inuiolata custodias. Ut sane adminicula competentia actibus tuis deesse non possint, uiros spectabiles Proconsulem atque uicarium serenitas nostra commonuit, ut si propriarum dignitatum statum cupiunt retinere, si apparitionem suam extrema declinare supplicia, tam ex propriis officiis quam ex omnium iudicum apparitione abunde necessarios faciant deputari. Erit iam sollicitudinis tue, si quid ulla cognoueris arte differri, missis relationibus indicare, ut negligentes puniat digna correctio. Omnia sane, que uel in unum episcopis congregatis disputatio completa firmauerit, uel desistentibus forte statuerit circa contumaces lata sententia, te referre conueniet; ut quid ad confirmandam catholicam fidem preceptio nostra profecerit, celerius possimus agnoscere. Et diuina manu: uale, Marcelline carissime nobis. Data pridie idus octobris Rauenne, uarane u. C. consule  .



Edictum Marcellini primum, quo per prouincias misso utriusque partis episcopi conuocantur.

Quid clementissimus princeps dominus noster Honorius pro catholice fidei confirmatione decreuerit ante latorum apicum tenore monstratur. Legationem siquidem uenerabilium episcoporum libenter accipiens, Africam suo deuotam semper imperio uario religionum  genere diutius inquietari decolorarique non passus est. Studio namque pacis et fidei tantorum discidia populorum ex antiqua persuasione uenientia ueritatis uoluit manifestatione sedari, ut quas sedare principalibus a se sanctionibus prorogatis ac trahi ad unam fidei sententiam non posse peruidit, habita utrarumque partium disceptatione reuocaret. Cunctos etenim, tam Catholice quam Donatiane partis episcopos, in unum uoluit congregari, ut electis ab utraque parte peritioribus uiris, certe fidei ueritate discussa, superstitionem ratio manifesta conuincat: quatenus quidquid illud est quod pro suis partibus estimat unusquisque posse competere, proferatur in medium, et sic germane uel sero fidei lux clarescat. Consona siquidem utriusque partis petitio ad hanc principem sententiam prouocauit. Nam sicut a Catholicis nuper Collatio postulata est; sic ante breuissimum tempus Donatistarum episcopos in iudicio illustrium potestatum Collationem postulasse non dubium est: et quoniam libenter assensum tribuit clementia principalis, et concilium fieri intra Africam uniuersale decreuit, utriusque partis iusta poscentibus, huic me disputationi principe loco iudicem uoluit residere. Unde cunctos per Africam tam Catholice quam partis Donatiane episcopos huius edicti tenore commoneo, ut intra tempus lege prescriptum, id est, intra quatuor menses, qui dies intra diem calendarum iuniarum sine dubio concludetur, ad ciuitatem splendidam Carthaginensem concilii faciendi gratia conuenire non differant: ne eam partem de merito proprie fidei appareat iudicasse [1 1Kb] , quam defuisse constiterit. Uniuersos etiam cunctarum prouinciarum curatores, magistratus, et ordinis uiros, necnon et actores, procuratores, uel seniores singulorum locorum, pari admonitione conuenio, sub proprie existimationis dignitatis reatu salutisque periculo, quatenus in ciuitatibus locisque in quibus consistunt, utriusque partis episcopos conuenire, uel sub gestorum confectione, uel sub cuiuslibet scripture documento exstante, festinent. Et si ipso in tempore in ciuitatibus non potuerint inueniri, per rura etiam perquisitis tam imperialis precepti forma, quam tenor huius innotescat edicti, quatenus intra hos quatuor menses ordinum relatione cognoscam singularum partium uoluntatem. Illud etiam scire Donatiane partis episcopos uolo, si quis eorum affuturum se esse responderit, ecclesiam sibi primitus cum omni iure suo, que forte a Catholicis iuxta preceptum imperiale retinetur, sine aliqua dilatione per uiros ordinis mox tradendam; si uero omnes uel singulis [2 1Kb] in locis suis positi se adfuturos esse responderint, et ecclesias et ea loca que eorum fuisse uel eos tenuisse constiterit, per supradictorum ordinum instantiam eorum iuri dominioque reddenda; ut reformato iisdem primitus statu, disputationis inchetur initium. Et quoniam tanti mihi negotii summam committere uoluit augustissimus Princeps; illud me quoque fateor libenter accipere, ut si de mea persona aliquid cunctationis affertur, alium mecum iudicem, quem ipsi delegerint Donatianis [3 1Kb] partis et fidei, uel superioris uel similis dignitatis, residere non abnuam. Siue autem cum alio, siue solus in hoc negotio iudicaturus interero, nichil aliud me, nisi quod allegationes partium examinate potuerint demonstrare, et quod ueri inuenerit fides, per admirabile mysterium Trinitatis, per incarnationis Dominice sacramentum, et per salutem supra memoratorum Principum, iudicaturum me esse promitto. Nec illam sane partem potui reticere, quatenus nouerint, siue pro Donatistis, siue pro Catholicis fuerit lata sententia, in nullo se Donatistarum episcopos aliquam molestiam esse passuros, sed liberos et ab omni iniurie genere alienos ad propria redituros: quod me et per tremendum iudicii diem, et per sacramenta superius memorata  ita facturum esse polliceor. Omnes autem qui ad singulas prouincias fuerant destinati, nouerint in nullo se quemquam deinceps Donatistarum aliquatenus conuenire debere, uel aliquam iisdem superioris exsecutionis  molestiam generare, ni malunt pro contemptu recentioris precepti subiacere uindicte. Erit autem omnibus Donatiane partis hominibus, de eorum qui missi sunt concussionibus et depredationibus, si quas forte admissas esse nouerunt, liberum conqueri; ut in cos probata criminum qualitate, ultio digna procedat. Et alia manu: Proponatur.



Edictum Marcellini secundum, presentibus apud Carthaginem episcopis propositum, de loco et modo Collatonis.

Magnitudo huiusce negotii, quod de ueritatis ac religionis agnitione suscipitur, etiamsi parum momenti sui libraretur examine; conuenerat tamen ipsa disceptantium grauitate atque auctoritate pensari. Nulli enim habetur ambiguum, quanti sit ponderis causa, que inter episcoporum est discutienda personas. Sed cum mihi cognitionem disceptationis huiusce crediderit augusta dignatio, eisque iudicem dederit, quibus inferiorem me esse pro tanti nominis ueneratione cognosco; fidei sollicitudinis mee hac consideratione prospexi, ut de meo uellem iudicio iudicari. Huius igitur auctoritate propositi omnes utriusque partis episcopos censui commonendos, ut ante cognoscant, non amplius quam septenos ambarum episcopos partium mutue inter se disceptationis habituros esse colloquium, quos in officium disputandi suarum partium subrogarit electio: siquidem certum deligi ex partibus numerum preceperit imperialis auctoritas. Aderunt alii quoque septeni, delecti iudicio sue cuiusque partis episcopi, qui seruata primitus per omne colloquium moderatione silentii, ad hoc se tantum intelligant interesse, ut si qui ex disputantibus utrinque septenis conferre consilium cum suorum quoque uoluerit, cum eodem illic secedat in partem, atque ibi communicata patienter ratione tractandi, proprium reuertatur ad locum, fidem seruaturus officii, ut alter cui id necesse est tacendo audienda commendet, alter cui id munus est loquendo suscepta confirmet. Erit autem Collationi aptissimus locus Thermarum Gargilianarum, in quem die calendarum iuniarum eosdem episcopos solos qui designati sunt oporteat conuenire. Ex quo illud profecto perspicuum est, eo nullum penitus populi fieri debere conuentum, quo nec ipsos uniuersos confluere sinatur episcopos. Nam cum patientia disputandi, que soli amica est silentio, omnem cateruatim agminis strepitum perhorrescat; nichil interest utrum eam congestio populorum, an episcoporum turba prepediat. Igitur episcopi memorati soli in predictum locum tempusque conueniant; ita tamen ut reliqui omnes utriusque partis episcopi ante diem qui predestinatus examini est, ratum se habituros quidquid a septenis utrinque cepiscopis suis fuerit actitatum, epistolis ad meam dicationem currentibus utrinque designent: quibus epistolis tamen etiam testimonium omnes apud me proprie subscriptionis adiungant. Aequissimum namque est, ut eorum uniuersa Collatio rata futura promittatur ab omnibus, qui eliguntur ab omnibus. Nullus ergo uel laicus uel episcopus ultra numerum prestitutum in illum tranquillissimum concilii locum contra prohibitum moliatur accedere: quin potius etiam plebes suas pia quietis ac modestie commonitione conueniant, hoc per ecclesias proprias ante tractantes, quatenus a die disputationis ac loco omnis se multitudo contineat, ut religioso patientie magisterio delinitum christiane paci populum parent  . Non solum enim episcopi, uerum etiam rationabilis in hanc sententiam populus consentit, disputantibus supradictis, et ubi maior occupatio mentium defixa constitit, de ueritate querentibus, nichil turbidum, nichil tumultuosum, nichil denique  intempestiuum debere prorsus obstrepere. Nam ut quod omnium saluti proficiat, fiat postea publicum, debet discutientibus ueritatem prestare ante secretum. A me uero ita per omnia promulganda sententia est, ut in publicam dimissa notitiam, toto splendide Carthaginis populo iudice ponderetur. Ita quippe oculis, non solum urbis huiusce, uerum etiam uniuerse prouincie totus emense disputationis ordo pandetur, ut tam prosecutiones disputantium episcoporum, quam pronuntiationum mearum series subsecuta, digestis in publico uoluminibus explicetur, hec enim in iudice securitas fidei est, ut de se non timeat iudicari. Ut igitur in eliciende ueritatis examen non inserpat aliquatenus calumniosa suspicio, lucemque perspicuam quam mentibus publicis probationum euidentium fides absoluta purgabit, nullis penitus nebulis causatio cuiuslibet partis obducat; id etiam contra suspicionum fucos et commenta fallendi necessario prouisum nouerint omnes, non solum oportere, uerum etiam expedire seruari, scilicet ut interfatibus meis me primitus per omnia subscribente, etiam omnes disputantes episcopi suis in scheda prosecutionibus uniuersis absque ulla prorsus excusatione subscribant. Exigit enim meritum fidei, ut aduersus eum qui assertionibus suis perfidum forte subducere tentarit assensum et inficiari que dixerit, etiam testimonii sui consistat auctoritas, ubi soli proficit uictoria ueritati. Hi autem qui excipiendi funguntur officio, preter eos qui dicationi mee de publicis prestolantur officiis, etiam quaterni de singulis partibus ecclesiastici alternis debebunt astare notarii, quorum fides ne qua uacillet ambage, quaterni episcopi partium singularum delecti suorum iudicio preponantur, ut eosdem exceptores ac notarios peruigili ac sollicita obseruatione custodiant; quatenus cum eisdem exceptoribus ac notariis egressi per uices, subinde faciant perspicua digeri descriptione que dicta sunt; ut nichilominus adhuc episcopis supradictis in disceptatione uersantibus, transeat in apices euidentes profligate pars aliqua questionis, ut confestim ea cum a septenis episcopis subnexa subscriptione, celerem exspectationi publice tribuant notionem. Post primum autem Collationis diem, descriptioni subscriptionique gestorum locum diei subsequentis efficiet procrastinata cognitio: ita ut si quid forte precedenti Collationi supererit, in diem tertium recurrat examen. Omne igitur spatium conferendi uicissim diei unius intercapedo distinguet, quo possint in medio gesta subinde subscribenda describi, memoratorum prestolante custodia, qui hoc fine suum metiantur officium, non ut aliquid dicant, sed ut dicta custodiant. Donec autem emenso exitu questionum, omnes expedita ueritas enodet ambages, schedas subinde scriptas pariter atque subscriptas, tam mei sigilli, quam illorum octo custodum signabit impressio. Maximianistis etiam edicti huius innotescet auctoritas, qua sibi ab illo concilio intelligant temperandum, quod [1 1Kb] inter Catholicos Donatistasque distingui [2 1Kb] omnem diiudicarique conflictum clementium Principum preceptio religiosa constituit; nec eis opitulari aliquatenus potest, quod sibi Donatistarum nomine blandiuntur, cum a Donatistis dicantur esse damnati. Si quis ex istis, que aduersus omnes multifarie suspicionis insidias prouisa sollicite, constituta fideliter, ordinata diligenter, tenor huius propositionis amplectitur, quodlibet obseruare noluerit; non solum quid de causa sua sentiat confitetur, uerum etiam quid moliatur ostendit. Sufficit interim Cognitori talis prerogatiua iustitie, huius commonitionis circa uniuersos episcopos fecisse populum sibi plebis Carthaginensis testem, quem mox est habiturus iudicem. Superest ut ante concilii diem uniuersum huiusce ordinationis tenorem utriusque partis episcopi, amputata penitus mora, missis ad dicationem meam litteris suis impleturos se esse promittant: hoc precipue maturato, ut eedem quibus ad omnia  huiusce edicti se consensisse profitebuntur epistole, primatium tantummodo episcoporum subscriptione signentur. Sufficit enim illis epistolis uniuersalem, ut ita dixerim, subscriptionem episcoporum omnium coherere, quibus totum disputationis ordinem conferentium septenorum ratum se habituros esse promiserint.



Notoria Donatistarum, Marcellini edicto respondentium.

Post consulatum uiri clarissimi uaranis, uIII cal. iun. Flauio Marcellino uiro clarissimo et spectabili tribuno et notario, Ianuarius, Primianus, et ceteri sincere Christianitatis episcopi et catholice ueritatis.

Notum facimus Sinceritati tue, nos edicto tuo conuentos, ex diuersis partibus Africe conuolantes, ingressos fuisse Carthaginem Xu die calendarum iuniarum: cuius nostri aduentus et omnes quos Carthago continet testes sunt, et tua Sinceritas non ignorat. Tanta enim uis iurisiurandi tui edicto tuo expressa est, ut exceptis his quos aduerse ualetudines corporum in sedibus retinent, aut egritudo in uia comprehendit, nec grauissimos senes annositas, nec prolixi itineris labor potuerit prohibere. Quod cum solum edictum ante causam sufficeret; alterum quoque dignatus es edere, in quo cum multa nos moueant, tum precipue magnam sollicitudinem facit, quod nos ipsos edicto tuo epistolis nostris astipulari oportere censuisti; cum hoc nec mos publicus habeat, nec iudicum consuetudo. Qua de re Sinceritatem tuam plurimum exhortamur, ut prioris edicti fide seruata, cunctos nos ad te uenire precipias; ut quam primum de numero nostro constet, quos aduersarii paucos esse sepe mentiti sunt: ut rite omnibus ordinatis que nostris partibus competunt, disceptatio subsequatur; ne aut edicta se tue Sinceritatis impugnent, aut nobis quidquam preiudicet, ut cum omnes uenire preceperis, paucos nunc adesse uelle uidearis. Hoc enim decet et expedit, ut cunctis presentibus commune negotium pauci loquantur. Huius Notorie parem apud nos retinuimus. Et alia manu: Ianuarianus episcopus subscripsi. Et alia manu: Primianus episcopus subscripsi.



Littere Catholicorum, edicto Marcellini respondentium.

Honorabili ac dilectissimo filio uiro clarissimo et spectabili tribuno et notario Marcellino, Aurelius, Siluanus et uniuersi episcopi catholici.

Edicto Spectabilitatis tue, quo nostre Collationis tranquillitati quietique seruande, et ueritati manifestande muniendeque consultum est, in omnibus nos consentire, sicut admonere dignatus es, per has litteras intimamus, etc.

Exstant inter Epistolas Augustinianas, tom. 2, epistola 128.



Littere Catholicorum ad Marcellinum date, quibus Notorie Donatistarum respondent.

Honorabili ac dilectissimo filio uiro clarissimo et spectabili tribuno et notario Marcellino, Aurelius, Siluanus, et uniuersi episcopi Catholici.

Multum nos sollicitos reddidit Notoria uel littere fratrum nostrorum, quos cupimus ad catholicam pacem a perniciosa dissensione conuerti, quod edicto Nobilitatis tue, quo ipsius disputationis nostre tranquillitati quietique prouidisti, consentire noluerunt, etc.

Exstant he Littere tom. 2, epistola 229.



Mandatum Catholicorum, quo tota causa comprehensa est, et electis ad disputandum septem episcopis iniuncta est Catholice defensio.

Post consulatum uaranis uiri clarissimi, III calendas iunias, Mandatum factum in Ecclesia Carthaginensi ab uniuerso concilio episcoporum Catholicorum,  presidente Aurelio episcopo Ecclesie Carthaginensis, et Siluano primate Numidie.

1. Quamuis causa Ecclesie catholice aduersus omnes falsas criminationes, quibus eam usquequaque diffusam schismatici et heretici per suas quasque regiones uel prouincias uel diuisi atque separati uaniloquis et sacrilegis insectantur erroribus, satis superque diuinis testimoniis defendatur; in Africa uero aduersus Donatistas etiam ecclesiasticis atque imperiali iudicio, sicut oportebat uel necesse fuerat, terminata sit: tamen quia idipsum hominibus qui ista nesciunt quo eos ad eternam salutem christiane caritatis [1 1Kb] acquiramus, instantius manifestandum atque declarandum est; placuit nobis ex Dei Domini uoluntate in hanc Carthaginensis ciuitatis conuenire ecclesiam, et eligere idoneos fratres collegasque nostros, ad gerendam huius cause defensionem, qui crimina falsissima Ecclesie catholice, que toto, sicut de illa diuina testantur eloquia, terrarum orbe diffunditur, a parte Donati obiecta redarguant.

2. Ecclesia quippe Christi, sanctis patribus nostris Abrahe, Isaac et Iacob, et populis omnibus per imitationem fidei posteris et filiis eorum, ita diuina et ueridica uoce promissa est, ut nulla humana et maledica possit uoce conuinci. Ad Abraham namque ita locutus est Deus: Per me iuraui, dicit Dominus, propter quod fecisti uerbum hoc, et non pepercisti filio tuo amantissimo propter me, nisi benedicens benedicam te, et implendo implebo semen tuum, tanquam stellas celi, et tanquam arenam que secus oram maris est; et hereditatem possidebit semen tuum ciuitates aduersariorum, et benedicentur in semine tuo omnes gentes terre, quia obaudisti uocem meam . Ad Isaac quoque ista de hac re uerba sunt Domini: Statuam iusiurandum meum quod iuraui Abraham patri tuo, et ampliabo semen tuum tanquam stellas celi, et dabo tibi et semini tuo omnem terram hanc, et benedicentur in nomine tuo omnes gentes terre, pro his que obaudiuit Abraham pater tuus meam uocem, et seruauit precepta mea et iustitias meas et legitima mea . Ad Iacob etiam loquens, hoc idem attestatione preclarissima pollicetur: Et erit semen tuum sicut arena terre, et multiplicabitur supra mare et in africum et in aquilonem et ad orientem, et benedicentur in te omnes tribus terre et in semine tuo . Unde propheta Isaias his uocibus consonans, istam Ecclesiam in Spiritu sancto futuram preuidens, sic alloquitur: Letare, sterilis, que non paris; erumpe et exclama, que non parturis, quoniam multi filii deserte, magis quam eius que habet uirum. Dixit enim Dominus: Dilata locum tabernaculi tui, et aularum tuarum: fige palos, noli parcere, longos fac funiculos tuos, et palos tuos confirma; adhuc in dexteram et sinistram extenderis, et semen tuum gentes possidebit, et ciuitates desertas inhabitabis. Ne timeas, quoniam preualebis: neque uerearis quod detestabilis fueris; confusionem enim in eternum obliuisceris, ignominie uiduitatis tue non eris memor: quoniam ego Dominus qui facio te, Dominus nomen illi; et qui liberauit te Deus Isrel, uniuerse terre uocabitur . Item alio loco: Et patefaciet Dominus brachium suum sanctum in conspectu uniuersarum gentium, et uidebunt omnes gentes usque ad intima terre salutem que a Deo est . Item dicit: Posui te in testamentum generis, in lucem gentibus, ut sit salus usque in fines terre . Malachias etiam propheta preuidens sacrificium primi populi cessaturum, et toto orbe terrarum, id est, a solis ortu usque ad occasum, eternum sacrificium glorificato in gentibus nomine Domini celebrandum, ita loquitur ad Iudeos: Non est mihi uoluntas in uobis, dicit Dominus omnipotens, et sacrificium non accipiam de manibus uestris: quoniam ab ortu solis usque ad occasum clarificatum est nomen meum in gentibus, et in omni loco incensum offertur nomini meo, et sacrificium mundum; quoniam magnum est nomen  meum in gentibus, dicit Dominus omnipotens . Ieremias quoque gentes ab extremo terre uenturas ad Dominum, damnatis simulacrorum superstitionibus, sic predicit: Domine, uirtus mea et adiutorium meum et refugium meum in die malorum; ad te gentes uenient ab extremo terre, et dicent: Quam falsa possederunt patres nostri idola, et non est in eis utilitas . Quia uero non in unum aliquem terre locum ex aliis locis ad Deum gentes uenturas esse predictum est, sed in locis suis eum adoraturas, in quem damnatis simulacris fuerant crediture, sic Sophonias propheta testatur: Preualebit Dominus aduersus eos, et disperdet omnes deos gentium terre, et adorabunt eum unusquisque de loco suo omnes insule gentium . His atque aliis multo pluribus testimoniis Legis et Prophetarum asserentibus Ecclesiam toto terrarum orbe diffundi, Psalmi etiam diuini ita concinunt: Dominus dixit ad me: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre . Item in alio psalmo de Domino Christo in figura Salomonis: Dominabitur a mari usque ad mare, et a flumine usque ad terminos finis terre. Coram illo decident Aethiopes, et inimici eius terram lingent. Reges Tharsis et insule munera offerent, reges Arabum et Saba dona adducent; et adorabunt eum omnes reges terre, omnes gentes seruient illi . Item in alio psalmo: Deus deorum Dominus locutus est, et uocauit terram a solis ortu usque ad occasum: ex Sion species decoris eius .

3. Propterea ipse quoque Dominus iehsu, qui locutus fuerat ante per ora Prophetarum, posteaquam resurrexit a mortuis, iam per os proprium sic promisit Ecclesiam: Oportebat, inquit, impleri omnia que scripta sunt in Lege, et Prophetis, et Psalmis de me. Tunc aperuit illis sensum, ut intelligerent Scripturas, et dixit eis: Quia sic scriptum est, et sic oportebat Christum pati, et resurgere a mortuis tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem : tanquam illud testimonium Psalmi, quod recentissimum posuimus, uerbis aliis exponeret. Nam quod ibi positum est, uocauit terram a solis ortu usque ad occasum; hoc Dominus ait, per omnes gentes: et quod ibi positum est, ex Sion species decoris eius; hoc Dominus ait, incipientibus ab Ierusalem. Quis enim nesciat Sion et Ierusalem unam esse ciuitatem, unde cepit passio et resurrectio Domini Iesu Christi per orbem terrarum populis mundandis atque saluandis illustrissimo preconio predicari? Proinde et ascensurus in celum, prouidens unde fuissent carnales homines pro suis diuisionibus et separationibus litigaturi, cum quesiissent discipuli audire ab eo aliquid de fine seculi: Non est, inquit, uestrum scire tempora que Pater posuit in sua potestate; sed accipietis uirtutem Spiritus sancti, et eritis mihi testes in Ierusalem et in totam Iudeam et Samariam, et usque in totam terram . Hanc auctoritatem magisterii celestis secuti Apostoli Ecclesiam commendant in toto mundo fructificantem atque crescentem : et ne se in partes membra Christi per hominum nomina diuidant, ita carnales, qui iam hoc facere ceperant, Apostolus alloquitur: Obsecro uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata, sitis autem perfecti in eodem sensu et in eadem sententia. Nuntiatum enim est mihi, fratres, ab his qui sunt Chles, quia contentiones sunt in uobis, et unusquisque uestrum dicit, Ego quidem sum Pauli; ego autem Apollo; ego uero Cephe; ego autem Christi. Diuisus est Christus? Numquid Paulus pro uobis crucifixus est? aut in nomine Pauli estis baptizati ? Unde et istos, contra quorum errorem et pro quorum salute nomine Christi elegimus qui eorum criminationibus falsis uanisque respondeant, in Sacramentis Christi fratres nostros agnoscimus, nec eorum detestamur peruersitatem, sed  ipsa Christi Sacramenta in eis approbamus, et rescindere non audemus. Meminimus enim per prophetam esse preceptum: Audite, qui pauetis, uerbum Domini, dicite, Fratres nostri estis, his qui uos oderunt, et qui uos detestantur; ut nomen Domini honorificetur; et appareat illis in iucunditate . Iam quod sequitur, ipsi sibi salubriter dicant, uel a Propheta potius quam a nobis hoc audiant. Nos leuiora dicimus, ut pacem potius cum correctis, quam litem cum peruersis habeamus. Fratres nostros esse dicimus, ut nomen Domini honorificetur; qui ideo nos oderunt et detestantur, et esse fratres nostros negant, quia nomen hominum ab eis magis quam Domini honorificatur.

4. Ac per hoc fratres et cepiscopi nostri, quos ad eorum criminationes redarguendas elegimus, in hac Collatione que cum eis habenda est, Ecclesiam sanctam aduersus eorum obiecta defendant. Dicunt enim quod hec Ecclesia, quam in Lege et Prophetis et Psalmis accepimus prenuntiatam, opera [1 1Kb] Saluatoris expressam et sanguine redemptam, Apostolorum laboribus disseminatam atque plantatam, incipientibus ab Ierusalem, ubi in centum uiginti animas simul congregatas sanctus Spiritus uenit, eosque in quos uenit linguis omnibus [2 1Kb] gentium loqui faciens, euidentissimo signo docuit Ecclesiam per omnes gentes futuram, et linguis omnium gentium locuturam: hanc ergo Ecclesiam, que isto modo, ut predictum et impletum est, ab Ierusalem sumpsit exordium, atque inde se in Iudeam et Samariam aliasque orbis terre partes Apostolorum predicatione diffudit, in quorum Litteris atque Actibus ciuitates et prouincias inuenimus longe lateque distentas, in quas eam suis speciosis pedibus inuexerunt, unde et in Africam cresceret; hanc, ut diximus, Ecclesiam dicunt isti, contra quorum errorem collegis nostris Collationem defensionemque mandamus, Ceciliani episcopi quondam Carthaginensis Ecclesie et sociorum eius nescio quibus peccatis periisse pollutam, atque in parte Donati eius reliquias remansisse. Hanc uanam et sacrilegam criminationem hi, quibus mandamus, ita redarguant et refellant, ut primitus Ecclesie causam a causa quorumdam hominum distinguant atque discernant. Quoniam Ecclesia permixtos malos habitura predicta est, quousque messis tempore a tritico zizania segregentur, uel a frumentis palea uentilata discedat, uel oues ad dexteram, hedi ad sinistram, qui nunc eisdem pascuis permixti sunt, segregentur; uel mali pisces a bonis, qui nunc intra eadem retia simul trahuntur ad littus, in eodem littore, hoc est in fine seculi, dirimantur. Homines autem quilibet in Ecclesia, si boni sunt, triticum uel frumenta eius sunt, oues eius sunt, pisces eius boni sunt: sin autem mali sunt, zizania, palea, hedi, pisces mali eius sunt. Non ergo propter eos tota messis, tota area, grex totus, piscatio tota damnata est: ne cum ante tempus audemus quasi de malis temere iudicare, et aliis aliorum obiectare peccata, bonos propter malos sacrilega separatione deseramus; cum potius malos propter bonos pia unitate tolerare debeamus. Urgendi ergo sunt isti harum euangelicarum similitudinum, et tam perspicue ueritatis inimici, ut doceant quod intendunt, ac prius ostendant, si ualuerint, quomodo Ecclesia, quam incipientem ab Ierusalem in Scripturis sanctis per propinqua et longinqua fructificantem atque crescentem accepimus et tenemus, quorumlibet quos accusant contagione perierit, et in Donati parte remanserit. Si enim hoc fieri potuisse monstrauerint, tunc utique ad causam Ecclesie pertinebit, aliam fortasse suscipere atque discutere questionem: utrum Cecilianus eiusque college uel tales  fuerint quales ab istis fuisse dicuntur, sic [3 1Kb] innotescere potuerint christiane que  iam tunc erat unitati usquequaque diffuse, ut eam usque ad ultimas terras ipsius notionis contagione macularent et perderent. Fatentur quippe etiam ipsi neminem peccatis alienis maculari posse que ignorat. Unde si demonstrare uoluerint, tam latam per tantas terras communionem gentium christianarum peccatis Ceciliani et sociorum eius contaminari ac perire potuisse; non sufficit ut ostendant, tales eos fuisse quales accusando criminantur, nisi etiam ostendant uera crimina eorum omnibus innotuisse, quos ipsa contagione periisse contendunt. Si autem non potuerint demonstrare, catholicam Ecclesiam per omnes gentes, in quibus eam diuina commendant eloquia, ullis alienis peccatis destrui potuisse; sequestrata paululum causa Ceciliani et eorum quos cum illo accusandos esse putauerunt, que ad Ecclesie causam omnino non pertinet, quoniam etsi mala fuisset, eam contaminare non posset; quod nos dicimus ad eorum crimina repellenda ab eis quibus officium defensionis huius imponimus, euidentissime et exemplis cumulatius ostendatur, id est, Ecclesiam Christi nullorum malorum usque in finem sibimet permixtorum, non solum ignotorum, uerum etiam cognitorum, quasi corruptione pestifera posse inquinari atque deleri, primum exemplis propheticis, qui populum peccatorem et Deum multis exsecrabilibus abominationibus offendentem tam seueris uocibus arguebant, et flagellis correptionis duros atque indomitos animos usque ad inimicitias aduersum se horribiles excitabant, nec tamen se ab eo populo, in quo utique etiam boni inter malos erant, corporali discrimine diuidebant, melius iudicantes per patientiam ferre malos, quam per calumniam relinquere bonos. Ipse Dominus iehsu Christus exemplum singulare patientie traditorem suum, utique pessimum, non solum cognitum in discipuli [1 1Kb] numero pertulit, uerum etiam precognitum in discipulorum numerum assumpsit. Dixit etiam discipulis suis, Et uos mundi estis, sed non omnes : ut eo modo scirent munditiam suam aliena immunditia non posse sordescere. Apostolorum temporibus testis est apostolus Paulus, inter falsos fratres gemens , et quosdam per inuidiam, quod utique uitium diabolicum est, Christum annuntiantes in Epistola sua notans , quemadmodum boni malos, propter unitatem Christi pietate sollicita conseruandam, sine ulla sua perditione in Sacramentorum communione tolerabant, a quorum malitia longe abhorrebant. Post Apostolos etiam episcopi boni, quemadmodum propter unitatem Christi, non solum quoslibet laicos, uerum etiam cepiscopos tolerauerunt malos, testes sunt littere martyris Cypriani, ubi gemit auaritiam quorumdam collegarum usque ad crudelitatem fenoris, rapinasque fundorum; nec tamen malorum contagione factus est talis, sed bonorum dilectione pertulit tales; non tantum id exemplo admonens, uerum etiam precepto instruens. Nam in quadam epistola sua dicit: Et si uidentur in Ecclesia esse zizania, non tamen impediri debet aut fides aut caritas nostra; ut quoniam esse zizania in Ecclesia cernimus, ipsi de Ecclesia recedamus . Ipsorum etiam qui huic ueritati aduersantur iudicio probandum est, quam sit hoc uerum; qui cum Maximianum damnassent merito sacrilegi schismatis, sociis eius qui cum illo ab istis foras exierant, seque ab eorum communione separauerant, dilationem ad redeundum dederunt, dicentes eos illius sacrilegi surculi plantariis non esse pollutos  . Quod quidem cum omnes unius schismatis societas connexos teneret, quemadmodum recte dici potuerit non inuenimus. Sed tamen uel sero hinc intelligere cogantur, multo potius in unitate catholica malos bonis tanquam paleam frumentis obesse non posse, si in concisione schismatica, ubi palea sola est, putatus est Maximianus eiusdem concisionis sue socios, tantum quia ordinationi  eius presentes non fuerunt, non potuisse maculare: et uideant quam inconsiderate dicant, Cecilianum, qualiscumque ille fuerit, et eius quoscumque collegas, in tot longinquis gentibus unitatem christianam perdere potuisse; cum Maximianum arbitrentur nec Afros participes sui schismatis perdidisse. Sic apparebit, ad Ecclesie causam cuius iniungimus defensionem, non pertinere Ceciliani causam, qualemlibet habeat questionem.

5. Quod autem accusant Baptismum nostrum, uel potius Baptismum Christi, quem habemus et ministramus, eumque in eis quos deceperint ingemiscendo errore rescindunt, sic ferendum [1 1Kb] est, quemadmodum ipsa Ecclesia cuius donum est. Non enim audebunt amplius Baptismum accusare quem damus, si ab eorum criminibus Ecclesia purgabitur quam tenemus. Sed si illud, ut assolent, obiiciendum putauerint, quod Baptismum Christi etiam foris a nostra communione traditum agnoscimus potius quam improbamus, nec rescindere audemus: respondeatur eis quantiscumque rationibus et testimoniis responderi potuerit, diuina Ecclesie dona et apud fures uel usurpatores uel etiam raptores inuenta, agnoscenda esse potius quam neganda. Nam sicut Apostolus de quibusdam dicit, quia ueritatem in iniquitate detinent : ita omnes qui extra Ecclesiam Christi habent uel ministrant Baptismum Christi, ueritatem Sacramenti diuini in iniquitate detinent erroris humani; unde humana iniquitate correcta, non est ueritas diuina uiolanda. Qui autem putant negandum esse Baptismum Christi, quia eum et heretici tradunt; possunt putare negandum esse etiam ipsum Christum, quia eum et demones confitentur. Et ideo ad Ecclesiam uenire debent, qui extra eius communionem Baptismum eius habent; non ut quod deerat adsit, sed ut quod inerat prosit. Neque putandum est illos hinc iam diuturnum habituros esse conflictum; quandoquidem etiam de hac re suo iudicio et exemplo poterunt admoneri. Baptismum quippe Christi extra suam communionem in Maximiani schismate datum, in eis quos inde cum illis quos damnauerant susceperunt, agnoscere quam rescindere maluerunt. Proinde et illud quod non recte intelligentes solent dicere, Ne communices peccatis alienis  ; in eis coguntur attendere quemadmodum intelligendum sit, quos cum Maximiano damnato sacramenta communicantes impollutos fuisse dixerunt. Et quod de Baptismo solent accipere, quod dictum est, Qui baptizatur a mortuo , et cetera huiusmodi, in eis ipsis nosse coguntur quomodo accipienda sint, quando ab illis, quos cum damnarent mortuos esse dixerunt, Baptismum in schismate datum improbare atque iterare non ausi sunt. Et quod nobis obiicere consueuerunt, quod ad eos corrigendos pro unitate Christi apud terrenas potestates aliquid agere cogimur, in ipsis identidem Maximianistis compellendi sunt approbare, quos cum apud iudices terrenos tanquam schismaticos suos uel hereticos accusarent, ut de basilicis pellerent, etiam Bagaiense concilium, quo eos damnauerunt, aliquoties allegarunt. Que omnia ideo dicenda sunt, ut et suo iudicio commoneantur dissensionem tandem deponere, et consumpta uel abiecta falsarum et uanarum animositate criminationum, diligere catholicam pacem, amplecti indiuiduam caritatem, sine qua nullus hominum bonus esse poterit, quidquid boni aliud habere potuerit.

6. Quibus peractis, nec ipsam Ceciliani causam uolumus deserant; sed eam non tanquam Ecclesie matris, sed tanquam episcopi fratris suscipiant; nec sic ut iterum discutiatur finienda, sed ut demonstretur iam olim esse finita ecclesiasticis et publicis documentis: quorum nonnulla sufficient, si eis cum a nobis proferuntur fidem habere uoluerint; potuerunt  archiuis etiam contestantibus declarari [1 1Kb] , quibus appareat, et causam Ceciliani eos per Anulinum proconsulem ad imperatorem Constantinum accusando misisse, et eumdem imperatorem post ecclesiastica iudicia quibus Cecilianus fuerat absolutus, causam totam partibus presentibus cognouisse, atque innocentem Cecilianum, illos autem calumniosissimos iudicasse. Felicis quoque Aptugnensis ordinatoris Ceciliani innocentiam, Aeliano proconsule ex precepto eiusdem imperatoris cognoscente claruisse, quem malorum fontem in concilio suo ipsi dixerunt. Quecumque autem crimina quibuslibet collegis nostris, non iam more conferentium uel disputantium, sed maledicentium et litigantium, obiicienda putauerint; respondendum est eis, nec eorum causas ad Ecclesie causam quam nunc defendendam iniungimus pertinere, nec ipsas tamen eis discutiendas auferri, sed pro temporis quod nunc instat necessitate differri; ut cum Ecclesie causam, quam nunc clementissimus Imperator cognoscendam et demonstrandam recenti preceptione curauit, fuerit terminata, quecumque quibuscumque nostris obiicienda arbitrantur, apud quos uoluerint iudices et nostros et suos, cum iam catholice unitati fuerint sociati, uel purgata monstrentur, uel conuicta puniantur.

7. Hec eo modo quo conscripta sunt, et si quid uberius uel firmius eis Dominus dederit, exsequenda mandamus fratribus et cepiscopis nostris, Aurelio, Alypio, Augustino, uincentio, Fortunato, Fortunatiano et Possidio. Quod mandatum se suscepisse testantur subscriptionibus suis, sicut nos mandasse testamur subscriptionibus nostris, ratum habituri quidquid adiuuante Domino in hac defensione peregerint. His autem adiungimus, cum quibus ubi opus fuerit consilium habeant, Nouatum, Florentium, Maurentium, Priscum, Serenianum, Bonifacium, et Scillatium. Ad custodiendam uero conscriptionem gestorum, Deuterium, Leonem, Asterium, et Restitutum. Aurelius episcopus Ecclesie catholice Carthaginensis Carthagini constitutus presente uiro clarissimo tribuno et notario Marcellino hoc Mandatum suscepi et subscripsi. Item alia manu: Siluanus prime sedis prouincie Numidie presente uiro clarissimo Marcellino tribuno et notario Carthagini constitutus Mandato a nobis facto consensi et subscripsi. Item alia manu: ualentinus episcopus Ecclesie uaianensis Carthagini constitutus presente u. C. Marcellino tribuno et notario mandaui et subscripsi, etc.



COLLATIONIS DIES SECUNDA. Exordium.

Post consulatum uaranis u. C. tertio nonas iunias, in secretario Thermarum Gargilianarum Carthagini, astantibus Sebastiano, Maximiano, etc., Libosus ducenarius illustrium potestatum dixit: Quoniam in hodiernum diem comperendinata cognitio est, et presentes sunt utriusque partis episcopi, si iubet Sublimitas tua, intromittentur. Flauius Marcellinus u. C. tribunus et notarius dixit: ueniant. Et ingressis Aurelio, Alypio, Augustino, etc. Marcellinus u. C. tribunus et notarius dixit: Et superiore iudicio sepe me obtulisse certissimum est, et nunc deprecor ut sedere dignemini. Cumque episcopi Catholici consedissent, Petilianus episcopus dixit: Quod priore iudicio factum non est, facere non audemus, etc. Marcellinus u. C. tribunus et notarius dixit: Licet et superiore iudicio me obtulisse meminerim, tamen illa arbitror tunc minime factum esse ratione, quia multis sacerdotibus conuenientibus locus considendi esse non poterat. Unde quia nunc definitas uideo conuenisse personas, deprecor ut uel nunc sedere dignemini. Petilianus episcopus dixit: Patribus nostris absentibus non sedemus, maxime cum lege diuina  consessus prohibeatur, ne cum huiusmodi aduersariis nostris considere uelimus. Marcellinus u. C. tribunus et notarius dixit: Si petitionem meam Sanctitas uestra audire neglexit, ut considere dignaretur, hoc mihi extorqueri non poterit, quominus stando cognoscam, etc.



NOTORIA DONATISTARUM, Que recitata est in secunda cognitione.

Post consulatum uaranis uiri clarissimi, quarto nonas iunii, Flauio Marcellino uiro clarissimo et spectabili tribuno et notario, Primianus, Petilianus, Emeritus, Prothasius, Montanus, Gaudentius, Adeodatus, episcopi et defensores ecclesiastice ueritatis, per Notoriam hec dicunt:

Hesterna die calend. iunii inter nos et aduersarios nostros Spectabilitas tua audire dignata est. Et quoniam euoluto pene die partibus patientiam prebens, aliquanta que principia negotii fuerant audire dignatus es, opusque est ad causam, ut Mandatum quod aduersarii nostri obtulerunt, nobis in notitiam perferatur; quoniam series actorum propter sui prolixitatem non potest explicari; ne imparati ad iudicium uenire uideamur, id Mandatum quod aduersarii nostri legendum dederunt, in exemplaribus nobis hodie, quod est quarto die nonarum iuniarum, dari precipias; ut instructi negotio nobis iniuncto adesse ualeamus. Et alia manu: Primianus episcopus huic Notorie subscripsi quarto nonas iunias Carthagini.



Prosecutiones quedam Augustini.

Augustinus episcopus Ecclesie catholice dixit: Hoc solum constet, ipsos rem uelle differre. Ut concedat Sublimitas tua, petimus te. Humanum est, considerare uolunt, discutere uolunt, paratiores uolunt uenire: ne nolentes differre prolixiora gesta faciamus, et ipsa gestorum prolixitas maiores nobis moras incutiat.

Marcellinus u. C. tribunus et notarius dixit: Licet iam de professionibus dubietas mihi magna nascatur, tamen denuo, utrum sexto iduum iuniarum die, omnibus ambagimus amputatis, negotium sit principale tractandum, pars utraque designet.

Augustinus episcopus Ecclesie catholice dixit: Nos et hodie uolumus, et si fieri posset uellemus. Tamen quia humanum fuit, hoc concedere fratribus nostris, quod nobis non iniuste uidentur postulasse, ad diem sextum iduum iuniarum, adiuuante Domino Deo nostro adfuturos nos ad peragendum principale negotium Ecclesie pollicemur.



COLLATIONIS DIES TERTIA. Exordium.

Post consulatum uaranis uiri clarissimi, sexto idus iunias, Carthagini, in secretario Thermarum Gargilianarum, astantibus Sebastiano, Maximiano et Petro uiris deuotissimis, etc., Ursus ducenarius illustrium potestatum dixit: Preterito iudicio Donatiane partis episcopi in hodiernam diem, ut exinde instructi in iudicio Sublimitatis tue responderent, causa sibi edendorum gestorum inducias postularunt. Nunc utreque partes pro foribus sunt: si precipis, intromittentur. Flauius Marcellinus u. C. tribunus et notarius dixit: ueniant. Et ingressis episcopis, etc., Marcellinus u. C. tribunus et notarius dixit: Certum est ob hoc dilatum fuisse negotium, ut hodierno die gestis editis principalis actio tractaretur, etc.



Prosecutiones Augustini.

Augustinus episcopus Ecclesie catholice, dixit: Principale negotium iam diu est ut cupimus terminari. Proinde, si uel sero conceditur, probent quoniam ex parte aduersa esse desiderant, toties obiecta Ecclesie sancte catholice toto orbe diffuse crimina, et nunquam probata.

  Augustinus episcopus Ecclesie catholice dixit: Si ad rem iudicas pertinere, prudentie tue est considerare. Catholicis episcopis uel legatis Catholicorum episcoporum concessum esse habendam Collationem, tenor rescripti imperialis ostendit. uenimus, utrique hic sumus; et Deus nos disputatores et collatores magis quam litigatores esse precepit, et nichil aliud uoluit Deum timens et Deo seruiens clementissimus Imperator. Astitisse legitimas personas, et confirmata esse mandata primo die conflictus nostri iudicauit Sublimitas tua. Non interponantur que ad rem necessaria non sunt. Ecclesia est quam asserimus testimoniis diuinarum Scripturarum, omnibus nota, in monte, sicut scriptum est, altissimo constituta, ad quam ueniunt omnes gentes . Si est aliquid contra istam Ecclesiam quod dicatur, iam dicatur, et nulle more interponantur. Si nichil est quod dicatur, cedat ueritati, qui criminationem suam affirmare et ostendere et probare hominibus non potest. Quamdiu ista tanta populi exspectatio suspensa est? De anima sua omnes cogitant, et nos moratorias prescriptiones ad hoc interponimus, ut ad finem cognoscende ueritatis nunquam ueniatur.

 Augustinus dixit: Aduertat Nobilitas tua quanta aguntur, ut nichil agatur, etc.

Augustinus dixit: Presentes sunt, utrique conuenimus, locus iste episcopis pene refertus est, Mandata recitata atque firmata sunt. Non negatur a partibus nostris postulatam esse Collationem, ut in ea Collatione tandem aliquando uel probent, uel probare non potuisse monstrentur, que solent non nobis, non unicuique nostrum, sed uniuerso orbi christiano obiicere crimina: qui christianus orbis non opinione humana, sed diuinis testimoniis et promissus est et impletur. Quid adhuc nescio que tergiuersationes moratorie ab eis interponuntur, qui se episcopos Christi dici uolunt. Exspectatio, non dico huius ciuitatis, sed uniuersi pene generis humani suspensa est, aliquid de Ecclesia cupit audire, et nos adhuc forenses formulas discutimus et miserrime litigamus. Iam aduertat Nobilitas tua quid agatur. Iam aliquando nos de hoc negotio, amputatis omnibus morulis, adiuuante Deo liberare dignare.

 Augustinus dixit: Collatio petita est a legatis nostris. Lex ipsa hoc continet, que ad tuam Nobilitatem data est, etc. Omnes fatemur nos petisse Collationem, quoniam eam recusabatis, ut tandem sic saltem ad hunc locum uel ad hoc tempus Collationis et disputationis et demonstrande ueritatis gratia ueniremus. Factum est: uenimus, et nichil uultis prodesse quod uenimus. Confitemur nos Collationem petisse. Nihil aliud Imperator quam nos Collationem petisse suis uerbis expressit. Iam fiat ipsa Collatio. uideamus quid dicatur contra Ecclesiam toto orbe diffusam, quam demonstramus diuinis testimoniis et promissam esse, et nunc ita exhiberi, ut cecorum oculos feriat, surdorum aures irrumpat. Ad hanc demonstrandam nolunt peruenire fratres nostri, ut demonstretur quod latere non potest. Edicant crimina: uideamus quibus criminibus periit quod promissum est Abrahe: In semine tuo benedicentur omnes gentes . Que crimina istam promissionem iurantis Dei delere potuerunt audiamus, discamus, nouerimus. sequamur. Si autem nichil est, quod contra dici possit, aut pronuntia, aut tolle omnes moras, et aliquando negotium finiatur.

 Augustinus dixit: Ecclesia, quod audire non uultis, et necesse est audiatis, quoniam tot testimoniis et diuinis eloquiis proclamatur toto terrarum orbe diffusa, cuius communionem uidemur  tenere, falsis criminationibus a uobis appetita est unde exstitit uestra separatio, quam dolemus. Iste criminationes quibus insectari soletis Ecclesiam toto, sicut promissa est, orbe diffusam, hodie audire uolumus, an uere sint. Si enim uere sunt iste criminationes, quas Ecclesie memorate obiicere consuestis, si eam pollutam, maculatam, euersam, destructam, et exstinctam nescio quibus nostris criminibus demonstrare potueritis; supererit ut queramus utrum apud uos remanserit, quam ubique periisse clamatis. Si autem illa perire non potuit, superest ut eam uos agnoscatis, et litem tandem aliquando finiatis.

 Augustinus dixit: Personas primo die iudicii esse firmatas et sequenti etiam die interlocutionis tue forma declarauit. Sed quia dicit  cum peregrinis Christianis non se habere aliquam rationem, sed hoc totum quod agitur, inter Afros agi, Afrorum Christianorum catholicorum hec uox est: Nos uniuerso orbi christiano communione coheremus. Hanc Ecclesiam elegimus retinendam, quam in eis Scripturis inuenimus, etc. Nos eam Ecclesiam retinemus, quam in illis Scripturis inuenimus, in quibus etiam cognouimus Christum. Scripture quippe nostre, quarum auctoritati utrique subdimur, Christum et Ecclesiam tanquam sanctum commendant coniugium, Christum sponsum, illam sponsam. Ubi illum cognoscimus, ibi et illam inuenire debemus. Si itaque nunc exorti essemus, et cogitaremus in Africa cui communioni Christianorum sociari deberemus, procul dubio eam tenere deberemus, quam in Scripturis inueniremus, et criminatrices opiniones hominum repudiare, ad sola eloquia diuina, que mentiri nesciunt, nos tenere. Hoc fecerunt Christiani Afri, et appellantur et merito sunt catholici, ipsa sua communione nomen testantes. enim, Secundum totum dicitur. Qui autem a toto separatus est, partemque defendit ab uniuerso precisam, non sibi usurpet hoc nomen, sed nobiscum teneat ueritatem.

Gaudentius episcopus  dixit: Catholicum nomen putant ad prouincias uel ad gentes referendum; cum hoc sit catholicum nomen, quod sacramentis plenum est, quod perfectum, quod immaculatum, non ad gentes, etc.

 Augustinus dixit: Solent Ecclesie quam tenemus, crimina traditionis obiicere, et nescio quorum peccatis eam contendere esse destructam et exstinctam; atque his criminationibus fallere corda simplicium, de quorum salute satagimus. His nos permoti, conuenimus eos, ut nobiscum conferrent, et quod intendunt, utrum probare possent in Ecclesiam cui intendunt, ostenderent. Quam conuentionem nostram quoniam recusauerant, cum nuper in Comitatum uenissent quidam illorum, apud acta etiam prefectoria dixerunt audiri se uelle et discuti uelle; amplectentes nos aliquando eorum de Collatione consensum, petendum ab Imperatore credidimus, ut Collatio ad hoc fieret, ut ea crimina que solent dicere in uniuersam Ecclesiam, aut probarent, ut ueritas appareret, aut non probarent, ut nichilominus ueritas appareret. Hec crimina, si uolunt aut possunt ostendere, proferantur et demonstrentur. Si autem non possunt, aut nolunt; iam tue Sublimitatis est de re tota, sicut ratio ipsa indicat, iudicare.

 Augustinus dixit: Nos Collationem poposcimus, ubi obiecta diluamus, non ubi obiiciamus diluenda; quandoquidem cum illi obiecta probare non potuerint, quid sint, quid remaneant, nobis non dicentibus manifestum erit omnibus, et a tua Sublimitate iudicabitur. Nunc ingressi sumus diluere criminationes eorum, quas solent Ecclesie quam tenemus obiicere. Mandatum quoque ipsorum hoc continet. Aduersus traditores et  persecutores nostros. Quondam autem Primianus, si dignatur, frater noster, conuentus pro ipsa Collatione respondit: Indignum est ut in unum conueniant filii martyrum et progenies traditorum. Hec crimina diluenda suscepimus, ut hec crimina diluantur, istam Collationem poposcimus: concessa est, aut probentur, aut purgentur.

 Augustinus dixit: Ad ea que prosecuta est modo pars aduersa, paucis aduertat Sublimitas tua. Nos Ecclesiam catholicam retinere ipsa nostre communionis testificatione monstramus: quam Ecclesiam probare descendimus, si permittant, non rumoribus humanis, neque errantibus opinionibus, sed diuinis eloquiis declaratam. Ut autem leges, uel gesta, uel quecumque de archiuis prolata offeramus in hac Collatione recitanda, ipsi cogunt, qui talibus agunt. Nam si remotis huiuscemodi omnibus chartis, nollent Ecclesiam nisi in Scripturis aduerti, nichil uellemus, nichil aliud optaremus. Crimina dicunt traditionis: ea crimina traditionis aut non probant archiuis, et nichil dicunt; aut probant, et archiuis nos uicissim agere compellunt. Itaque peruidet Prestantia tua distinguendas esse causas, quando cogamur publicis legibus agere, quando autem uelimus et optemus negotium Ecclesie nonnisi diuinis eloquiis terminari.

 Augustinus dixit: Iam toties conclamauimus. Mandatum quod iniunctum est legatis episcoporum ab episcopis, flagitant sibi recitari: hoc est aliena requirere ad causam non pertinentia. Mandatum quod nobis propter Collationem cum his faciendam iniunctum est, hoc recitatum est, hoc eis sufficiat. Quid si enim aliqua legatis mandata sunt, ad causam quidem istam non pertinentia, sed que ipsos scire nolumus? Sufficit quod Imperator Collationem nos petisse suo testimonio declarauit. Hec concessa est, ad hanc uenimus, hec aliquando agatur: ueritati aures hominum patent.

Adeodatus episcopus  dixit: Confessus es que olim tacuisti. Ostendisti te multa aduersus nos mandasse que scire non facile debeamus, etc.

Augustinus dixit: Non hoc dixi. Non aduertisti, aut dissimulas te audisse quod dixi. Audi: planius hoc dicimus, ne forte culpa mea non intellexeris, dum id obscurius aliquantum dixi, studio breuitatis, quod percipere nequiueris. Notum est omnibus multas causas habere Ecclesiam, et suam, et priuatarum personarum sibimet commissarum: et potest fieri ut ad episcoporum intercessionem multa pertineant. Secreta nobis committuntur negotiorum et causarum alienarum, in quibus nostra interuentio sepe postulatur, propter que auxilium ab Ecclesia poscitur. Hec prodenda non sunt, ne proditores inueniamur. Sufficit tibi quod Collationem me petiisse in causa tua, ipse testis est clementissimus Imperator. Nihil ultra queras, si negotia aliena non queris. Negotio tuo sufficit quod de ipsa Imperatoris lege recitatum est, quod nostro Mandato subscriptionibusque firmatum est.

 Augustinus dixit: Ecclesie quam tenemus, sicut omnes nouerunt, quorum solent animos suis sollicitare criminationibus, et etiam sui Mandati tenore declararunt; Ecclesie, inquam, quam tenemus crimina solent traditionis obiicere. Si  horum criminum iacturam faciunt, de chartis publicis nichil proferimus. Si autem in eadem criminatione persistunt, chartis publicis docemus hanc causam olim esse finitam, nec tamen eos ab huiusmodi obiiciendis criminibus cessauisse. Unde nunc Collationem istam poposcimus, non ut illam causam traditionis, quam Ceciliano et eius collegis obiiciebant, suscipiamus denuo finiendam, sed demonstremus olim esse finitam; ut hoc cognoscentes populi qui nesciunt, et istorum adhuc criminationibus commouentur, tandem aliquando cognoscant in qua Ecclesia christiane salutis uiam requirant. Si ergo de Ecclesia queritur, que sit, quanta sit, qualis sit, sola diuina testimonia ad eam demonstrandam sufficient. Si homines appellant, si hominibus crimina intendunt, quanquam Ecclesie causa ab hominum causa distinguenda est, nec in hominibus spes ponenda est Ecclesie, si boni sunt; neque, si mali sunt, iudicanda est Ecclesia Dei periisse: sed tamen etiam ipsorum causam tanquam fratrum nostrorum suscipimus, et si nobis ostendi potuerint criminosi, hodie illos anathemamus; non tamen propter illos Ecclesiam a Deo promissam et exhibitam deserimus aut relinquimus. Ipsi ergo eligant quod uolunt: non obiiciant crimina hominibus, et charte cessabunt; sola diuina loquetur auctoritas, sola Dei Scriptura, cui utrique subdimur, in medium proferetur.

 Augustinus dixit: Ne uobis dicatis Patrem in terra , simul audiuimus, simul legimus, simul populis predicamus. Quid de me queris utrum sim filius Ceciliani? Cecilianus si innocens fuit, gaudeat de sua innocentia, me congaudente, non in eius innocentia me spem meam ponente. Si autem nocens fuit, quod fortasse discussa causa uel sic uel aliter declarabit, sustinuit eum Ecclesia quam teneo , sicut paleam in area, sicut in eisdem pascuis hedos, sicut in eisdem retibus pisces malos; non tamen propter malos nos aut aream dominicam [1 1Kb] deserere debemus, aut retia dominica nefaria animositate dissensionis abrumpere, et in mare ante tempus littoris prosilire.

 Augustinus dixit: Ceciliani causam uel collegarum eius solent ipsi Ecclesie catholice obiicere, uel, ut sine controuersia loquar, ipsi Ecclesie quam tenemus. Proinde, ut uideo, magnum uolunt afferre compendium: si hanc causam non obiiciunt Ecclesie quam tenemus, dicant quid ei obiiciant. Si enim nichil, quare separamur? Si aliquid preter causam Ceciliani, idipsum offerant, id ostendant.

Petilianus episcopus  dixit: Tu quis es? Filius es Ceciliani, an non? Tenet te crimen Ceciliani, an non, si fuerit?

Augustinus dixit: Ego in Ecclesia sum, in qua Cecilianus fuit.

Petilianus episcopus dixit: Unde cepisti? Quem habes patrem? Alioquin si patrem tuum damnaueris, hereticum te esse profiteris, qui nec originem uis habere, nec patrem.

Augustinus dixit: In Ecclesia sumus, in qua Cecilianus episcopatum gessit et diem obiit. Eius nomen ad altare recitamus, eius memorie communicamus, tanquam memorie fratris, non tanquam patris aut matris. Queris autem a me unde communio mea sumat exordium. Dominus ipse Christus asserit exordium communionis mee, dicens: Oportebat Christum pati, et resurgere a mortuis tertio die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Cepit ista predicatio ab Ierusalem: inde se ab illustrissimo exordio diffudit, diffundens Ecclesiam  quam tenemus, primo per uicina, deinde per longinqua, etiam in Africam uenit. In hanc oculos aperimus, hanc in diuinis eloquiis et testimoniis, sicut ipsum Dominum Christum et Redemptorem nostrum, comperimus. Ab illo Deo patre, ab hac Ecclesia matre, nullius me hominis crimina, nullius calumnie separabunt.

 Augustinus dixit: Ecce dico, quoties uoluerint dico: Cecilianus non est pater meus; quia audio Dominum meum dicentem, Ne uobis patrem dicatis in terra; unus est pater uester Deus. Dico Cecilianum fratrem, bonum fratrem, si bonus; malum fratrem, si malus est: quoniam propter communia Sacramenta frater meus est. Si autem iudicium de illo meum uis audire, etiam innocentem credo, appetitum falsis criminationibus existimo: sed tanquam homo de homine existimans, non tanquam certum aliquid credens. Tu si obiicis Ecclesie crimina Ceciliani, assisto, defendo tanquam fratris, ostendens non pertinere ad Ecclesiam, nec ad eius causam, nec ei preiudicare: et sic demonstro nichil te obiicere Ecclesie catholice, etiamsi uera fortasse, quod nullo modo poteris demonstrare, sint crimina Ceciliani. Si autem nec ipsa uera potueris demonstrare, etiam te iudice uides ubi remanseris, et quid reiecta tandem animositate erroris eligere debeas, ut nobiscum teneas ueritatem, nobiscum amplectaris damnato errore caritatem.

 Augustinus dixit: Habeo caput, sed Christus est, cuius Apostolum audio dicentem, Omnia uestra, uos autem Christi, Christus uero Dei . Nam et ubi se patrem dixit Apostolus, ne ipsius paternitatis uelut basem humanam infirmitatem crederemus, addidit, Per Euangelium ego uos genui . Semen ergo et uena seminis mei de Euangelio ducitur. Honorificentie causa patres appellamus eos qui nos uel tempore uel meritis precesserunt. Aliud est cum querimus ad fidem quem habeamus patrem, ad salutem eternam quem habeamus patrem, ad retinendam Ecclesiam et percipienda Dei promissa quem habeamus patrem. Nam illud honoris est, ut quotidie senibus dicamus, Pater. Quotidie etiam quibusdam non nobiscum in una Ecclesia nec in iisdem Sacramentis constitutis dicimus, Frater. Sodomitis etiam dixit Lot, Fratres: utique ad leniendum eorum animositatem, non ad cognitam fraternitatem et quasi unius hereditate [1 1Kb] consortium. Tollantur ergo ista, distinguamus uocabula que hominibus propter honorem debentur, et uocabulum quod propter salutem requirimus. Pro salute eterna, pace Apostoli dixerim, imo iubente Apostolo dixerim, non pater meus Apostolus est ad salutem eternam, qui mihi dicit, Ego plantaui, Apollo rigauit: sed Deus incrementum dedit. Itaque neque qui plantat est aliquid, neque qui rigat; sed qui incrementum dat Deus . De hoc Dominus dixit, Nolite uobis dicere patrem in terra. Utique sciuit dicturum Apostolum, Per Euangelium ego uos genui. Non enim Domino dicenti, Ne uobis dicatis patrem in terra, contrarius futurus erat Apostolus dicens, Etsi multos habeatis patres, per Euangelium ego uos genui. Sed quia distinxit ad quam rem patrem nobis constituerit Dominus, et pro qua honorificentia etiam Apostolum possemus patrem accipere, ideo sic locutus est, ut eius oratio non esset contraria dominice ueritati. Patres igitur quoscumque agnosco in terra, honorificentie causa agnosco. Patrem salutis mee non teneo nisi Deum, de quo mihi Dominus dixit, Ne uobis patrem dicatis in terra; et cui quotidie dicimus, Pater noster, qui es in celis .

 Augustinus dixit: Superflua queri uideo a fratribus nostris e diuerso sistentibus; et ad ipsa superflua non denego responsionem; dum tamen Ecclesie  causa, cui responderi nichil potest, in fundamento tutissimo collocetur. Ego, cuius ordinatorem requiris, homo sum christianus, fidelis, quod Deo teste loquor, catholicus, unde adhuc ambigimus quis dignus hoc nomine uocitetur. Ego illam Ecclesiam defendo, hanc assero qualicumque uoce; in qua quidquid fuero, illa Ecclesia est. uideo quo tendas; humanas calumnias consectaris: et que soleatis iactare et dicere, non alienum est ab auribus uel a cordibus nostris. Megalius me ordinauit, primas Ecclesie Numidie catholice, eo tempore quo ille me potuit ordinare. Ecce respondi: prosequere, profer que preparas: ibi etiam calumniosus appareas. Ecce dixi ordinatorem meum: profer iam calumnias tuas.



Donatistarum littere, hac tertia die prolate, quibus Mandato Catholicorum prima die Collationis allegato respondere conantur.

Flauio Marcellino uiro clarissimo et spectabili tribuno et notario, Ianuarianus et ceteri episcopi ueritatis catholice, que persecutionem patitur, non que facit.

1. Quia apud acta Nobilitatis tue fratribus collegisque nostris defensionem mandauimus, magnum iusti cognitoris indicium est, quod uni parti concesserit, alteri non negare, ne uni parti fauere, alteram premere uideatur. Quod te pro tua prudentia et longe prospicere, et longius condecet precauere: maxime cum populos edictis inuites de audientie tue libramine iudicare. Aduersarii igitur, traditores, persecutoresque nostri cum elucubratum uolumen sui mandati diuque conceptum et expositum actis ingererent, sine preiudicio equidem nostro libenter audisti: quod ut huic epistole nostre concedas, impendio postulamus. Non quo illorum praua peruersaque doctrina nos terreat, sed ne labor sit defensoribus nostris, contra librum illorum prolixum, et contra prosecutiones eorum confligere, cum nec dies totus cause sufficiat, nec uox aut latera defensioni, ut liber cum libro et defensio cum defensione concertet. Quare igitur hanc epistolam nostram petimus accipi atque inseri iubeas, tunc deinde causam audire digneris.

2. Aduersarii enim nostri decursis testimoniis, quibus Ecclesia cum laude sui ubique diffunditur, id prius mandant suis defensoribus peragendum, ut contra nos qui Ecclesie defendimus puritatem, isto modo agant, ut eamdem Ecclesiam habituram in se permixtos simul bonos et malos usque in finem seculi dicant esse predictam. Cuius rei causa nos magis ostendimus, Ecclesiam Domini in Scripturis diuinis sanctam et immaculatam fore ubique nuntiatam. Per Isaiam: Exsurge, Sion; indue fortitudinem tuam, Ierusalem ciuitas sancta; non adiiciet transire per te incircumcisus et immundus . Et iterum: Dic, filia Sion, Ecce tibi saluator adueniet, habens mercedem et opus ante faciem suam, et uocabit illum populum sanctum, redemptum a Domino. Tu autem uocaberis desiderata ciuitas, et non derelicta . Et iterum: Confortamini, manus dissolute; et genua debilia, confortamini: qui estis pusillanimes, nolite timere. Dominus noster iudicium retribuet, et ipse ueniet, et saluos faciet nos. Tunc aperientur oculi cecorum, et aures surdorum audient, plana erit lingua mutorum, et claudus saliet sicut ceruus. Quoniam rupta est in deserto aqua, et fons in terra sitienti. Et adiecit: Illic uia munda, et uia sancta uocabitur; et non transibit illic immundus, neque erit illic uia immunda. Etiam illic non erit leo, neque ex bestiis malis ascendet in illa, neque inuenientur in illa, sed ambulabunt illic redempti et electi . De qua in Canticis canticorum ex persona Domini scriptum est: Tota speciosa es, soror mea, et reprehensio non est in te . Quod Paulus apostolus apertissime demonstrauit dicens: Christus dilexit Ecclesiam, et semetipsum tradidit propter eam, ut eam sanctificaret, purgans eam aque lauacro in uerbo,  et adiungens sibi gloriosam Ecclesiam, non habentem maculam neque rugam, aut aliquid eiusmodi, sed sanctam et immaculatam . Et iterum: Desponsaui enim uos uni uiro uirginem sanctam assignare Christo .

3. His ergo tot et tantis documentis de Ecclesie puritate, que per Spiritum promittebatur, spretis, atque contemptis, malos in illa inter bonos esse mansuros, per zizaniorum similitudinem incompetenter affirmant, cum ipsam similitudinem Dominus interpretatus sit Apostolis suis dicens: Qui seminat semen bonum, Filius est hominis. Ager autem est hic mundus; bonum autem semen ii sunt filii regni; zizania autem filii sunt maligni; inimicus autem qui seminat ea, diabolus est; messis autem, consummatio seculi; messores autem Angeli sunt , et cetera. Ager, inquit, est mundus: non ergo Ecclesia, sed mundus, in quo boni simul et mali usque ad messem, id est, usque ad diuinum iudicium reseruantur. Quia nec potest a Domino interpretata imo [1 1Kb] corrumpere. Quoniam si Apostoli, ipsius Domini comites, in Ecclesia zizania, id est filios diaboli pullulantes, in sanctorum communione dimittendos esse didicissent, nunquam Simonem, Erastum, Filetum, Alexandrum, Deman, Hermogenem, ceterosque consimiles Ecclesie liminibus eiecissent. Imo si ita esset, uacaret totum preconium Scripturarum diuinarum, quo iubentur polluti e medio sanctorum, sacerdotum diligentia separari, dicente Domino per Moysen: Legitimum, inquit, eternum in progenies uestras, diuidere inter sanctos et profanos, inter mundos et immundos . Quod alibi neglectum in persona sacerdotum Spiritus increpat dicens: Sacerdotes eius repulerunt legem meam; profanabant sancta mea, inter mundum et immundum non diuidebant, et inter sanctum et pollutum non separabant . Ad hanc parabolam illud quoque aduersarii subiungunt, paleas cum frumentis debere simul in Ecclesia permanere. Quod Ieremias repercutit, dicens, Quid paleis ad frumentum ? et Paulus apostolus, Que particula est fideli cum infideli? aut que communio luci ad tenebras ? et Salomon, Si communicabit lupus agno aliquando, sic peccator iusto . Pisces etiam bonos et malos uno reticulo usque ad littus, id est, iustos et iniustos usque in finem seculi simul contineri et protrahi confirmant, non intuentes hoc de reis latentibus dictum; quoniam reticulum in mari positum quid habeat, a piscatoribus, id est, a sacerdotibus ignoratur, donec extractum ad littus ad purgationem boni seu mali prodantur. Ita et latentes et in Ecclesia constituti et a sacerdotibus ignorati, in diuino iudicio proditi, tanquam pisces mali, a sanctorum consortio separantur, sicut Dominus in Euangelio de latenti reo qui per obreptionem sacerdotes fefellerat, per figuram loquitur dicens: Intrans, inquit, Rex uidere recumbentes, uidit illic hominem non habentem uestimentum nuptiale, et ait illi: Amice, quomodo huc uenisti? Ille autem obmutuit. Et dixit Rex ministris suis: Auferte illum pedibus et manibus, et mittite illum in tenebras exteriores; illic erit ploratio et stridor dentium . Secundum hanc igitur rationem frustra dixerunt bonos propter malos sacrilega separatione non deseri, sed malos propter bonos pia unitate tolerari; cum propter hanc profanam permixtionem commoueri et seiunctionem maximam prouocare alio loco Dominus indignatus ostendat. Pro eo, inquit, quod facta est mihi omnis domus Isrel permixtio, omnes eramentum, argentum, ferrum, stannum et plumbum, in medio camini ardentis permixtum; propterea dicit: Hec dicit Dominus, Propter quod facti estis omnes in permixtione una, ideo ego recipio uos in medio Ierusalem, sicut recipitur eramentum, argentum et ferrum et stannum et plumbum in medio camini, ad insufflandum in igni, ut confletur: ita recipiam uos in ira mea, et concremabo, et insufflabo in uos insufflationem ignis ire mee; et conflabimini  in medio eius, et scietis quia ego sum Dominus, qui effudi iram meam super uos .

4. Contra hec et talia, quibus Ecclesia Dei a contaminatione permixtorum immundorum defenditur, clarum est aduersarios qua conscientia patrocinantes erroribus malos nolint a bonorum communione discerni. Sequuntur enim apertissime blasphemantes, ut dicant Ecclesiam malorum delictis etiam manifestorum non posse maculari, adhibentes exempla Prophetarum, qui licet eos increparent pro delictis, tamen se ab eis corporaliter non separarunt: cum ostendamus longe aliud fuisse illud tempus, in quo frequentare baptismum toties quoties peccabant permittebatur. Tamen etiam sic, inueniuntur iidem Prophete a malorum communione se abstinuisse, quando Sophonias propheta, qui ad Ieroboam in schismate positum missus, nec panem nec aquam iubetur accipere: qui circumuentus, uiolato precepto, a leone confectus est. Elias etiam et Eliseus altaribus schismatis Samarie nunquam communicauerint, neque consenserint [1 1Kb] ; qui magis in solitudine morabantur. Osee quoque propheta ostenditur non interfuisse mysteriis eorum, quorum sacrificia detestatur et damnat, dicens: Sacrificia eorum tanquam panis luctus; omnis qui tetigerit ex eis inquinabitur . Amos denique quando potuit Samarie mysteriis misceri, de quo pseudopropheta ita regi inuidiam facit, dicens: Conglobationes facit aduersum te Amos in medio domus Isrel; non potest terra supportare sermones eius ? Et ob hoc insuper expellitur. Iam uero in ipsa Ierusalem quomodo poterant Prophete sacrificiis peccantium hominum communicare, que ipsi diuino Spiritu pleni damnabant, Isaia dicente, Quo mihi multitudinem sacrificiorum uestrorum, dicit Dominus? Plenus sum. Holocaustomata arietum et adipem agnorum, et sanguinem taurorum et hircorum nolo, nec sic ueniatis in conspectu meo. Quis enim exquisiuit ista de manibus uestris? Calcare aulam meam non adiicietis: si attuleritis similaginem, uanum; incensum abominatio est mihi. Neomenias uestra et sabbata et diem magnum non sustineo. Ieiunium et ferias et dies festos uestros odit anima mea. Facti enim estis mihi in abundantia multa. Iam non parcam peccatis uestris. Cum extenderitis manus, auertam oculos meos a uobis: et si multiplicaueritis preces, non exaudiam uos. Manus enim uestre sanguine plene sunt . Et iterum: Facinorosus autem qui sacrificat mihi uitulum, quasi qui canem occidat; et qui similam offert, quasi sanguinem porcinum; et qui thus in memoriam, quasi blasphemus . Aggeus etiam non modo sacrificia, sed ipsam gentem peccatricem penitus exsecratur, dicens: Sic et populus iste et sic gens ista, et si quis illuc accesserit, inquinabitur . Et Malachiel: uos, o sacerdotes, qui profanatis nomen meum, et dixistis, In quo profanauimus nomen tuum? Et ponentes [2 1Kb] in altari meo panes pollutos; et dixistis, In quo polluimus illos? In eo ut diceretis, Mensa Domini benedicta est, et que superponebantur annullastis . Et ita in omnibus Prophetis inuenies, quoniam si communicassent eis quos tantis uocibus condemnabant, preuaricationis crimen incurrerent. Quod ergo inter eos erant, commorationis fuit, non communionis.

5. In defensionem deinde sceleris sui auctoritatem sibi exemplo traditoris Iude assumunt, quo eum dicant a Domino, et precognitum assumptum, et cognitum toleratum: cum utique sine preiudicio prescientie sue Dominus Christus Iudam in numerum Apostolorum assumpserit; cognitum autem sibi, non hominibus, hac ratione pertulerit, qua et bodie perferre uidetur occultos. Scriptum est enim: Que occulta sunt, mihi; que manifesta, uobis et filiis uestris . In Psalmis: Nonne Deus inquiret ista? Ipse enim scit latentia cordis . In Regnorum primo: Homo uidet in facie, Deus autem  uidet in corde . Et in Apocalypsi: Et scient omnes Ecclesie quoniam ego sum scrutator renum et cordis . Denique Domino cum discipulis recumbente et dicente, Unus ex uobis me tradet; atque respondente eodem Iuda, Numquid ego sum, Domine? et [1 1Kb] ab eodem Domino audiret, Tu dixisti : detectum se protinus uidens, confusus abscessit; sed cum ipsa postmodum turba ad tradendum Dominum uenit. uadant ergo cum suo Iuda patrono, inimici dominice ueritatis, qui suo more defendere reos manifestissimos elaborant.

6. Item ad defensionem pollute permixtionis sue uerba Apostoli obiiciunt, quibus ait, Siue per occasionem, siue per ueritatem  . . . . . . . . . .  miserebor quoniam filii fornicationis sunt, quia fornicata est mater ipsorum; dedecorauit eos, que peperit eos . Et in Isaia: Quomodo uestimentum conspersum in sanguine non erit mundum, ita nec tu eris mundus: quia terram meam perdidisti, et plebem meam occidisti, non manebis in eternum tempus, semen nequam. Para filios tuos interfici peccatis patris sui, ut non exsurgant . Et in Regnorum libro tertio: Et deposuit Salomon Abiathar de sacerdotio Domini, ut impleatur uerbum Domini quod locutus est de domo Heli in Selom .

7. Iamuero quod dicunt, Baptismum Christi ita defendi, sicut ipsa Catholica defenditur ubique et apud omnes esse, decretis patrum nostrorum martyrum beatissimorum compendio breuitatis excluditur. Illud autem quam incaute immemores sui inimici ueritatis oppugnant, apud fures et raptores quoslibet extraneos datum Baptisma suscipi debere, adhibito incompetenti ad hanc rem testimonio Pauli apostoli, quod scriptum est, Qui ueritatem Dei in iniustitia detinent: hoc in loco furtum furtiuo uoluerunt defendere testimonio. Apostolus enim de Gentilibus agens et incredulos increpans ita locutus est, dicens: Reuelabitur enim ira Dei de celo super omnem impietatem et iniustitiam hominum eorum qui ueritatem Dei in iniustitia detinent; quoniam quod cognoscibile est Dei, manifestum est in illis: Deus enim illis manifestauit. Etenim que inuisibilia sunt eius, a constitutione mundi, per ea que facta sunt, intellecta conspiciuntur; sempiterna quoque uirtus eius et diuinitas, ita ut sint inexcusabiles: quia cum cognouissent Deum, non ut Deum honorificauerunt, aut gratias egerunt; sed euanuerunt in cogitationibus suis, et intenebratum est insipiens cor illorum. Dicentes enim se esse sapientes, infatuati sunt; et immutauerunt claritatem Dei incorrupti, in similitudine imaginis corruptibilis hominis et uolucrum et quadrupedum et serpentum. Propter quod tradidit illos Deus in concupiscentia cordis illorum in immunditiam . Unde secundum hunc sensum etiam Gentilium inquinata mysteria se suscipere profitentur. Secuti autem sunt errorem suum euidentissimis accumulare blasphemiis, quo dicant eos qui hereticorum Baptisma reprobant, posse Christum reprobare quod eum demonia confessa sunt. Hoc loco non solum sanctorum martyrum decretis insultant, sed magis parati sunt demoniorum, quia Christum confessi sunt, communioni misceri. Quod autem subtili breuitate ita dixerunt, eum qui foris baptizatus fuerit, suscipi debere, non ut quod deest adsit [2 1Kb] , sed ut quod inest prosit: in utroque se ipsos circumuenisse monstrantur. Omnia enim hec, ut supra dictum est, sanctorum martyrum sententiis euacuantur. Unde enim fieri potest, si una est Ecclesia et indiuisus est Christus, ut foris positus Baptismum consequatur?

8. Quod uero sibi a nobis obiici dicunt: Manus cito nemini imposueris, neque communicaueris peccatis alienis ; et quasi respondentes occurrunt, moribus potius debere homines quam corpore separari:  ad hoc non modo moribus, sed etiam corpore a malis debere disiungi, multis admodum testimoniis legalibus approbamus. In Numeris: Discedite a tabernaculis hominum istorum durissimorum, et ne tetigeritis ab omnibus que sunt eis, ne simul pereatis et uos in omnibus peccatis eorum . Item Isaias: Discedite, discedite, exite inde, et immundum nolite tangere; discedite de medio eorum, qui fertis uasa Domini . Item Apostolus: uos enim estis templum Dei uiui. Dicit enim ipse: Quoniam habitabo in eis, et in eis ambulabo, et ero illorum Deus, et ipsi erunt mihi populus. Propter quod discedite de medio eorum, et separamini, et immundum ne tetigeritis; et ego recipiam uos, et ero uobis in patrem, et uos eritis mihi in filios et filias, dicit Dominus omnipotens .

9. Illud uero quale est, ut cum nos eis obiiciamus persecutiones et immanes crudelitates, quibus ipsi et maiores eorum nos patresque nostros per annos centum uel amplius sine cessatione afflixerint, atque uexauerint, illi isto non erubescant uti suffugio, quod dicant ab aliquibus nostrorum Maximianistis fuisse persecutiones illatas? Cum utique longe aliud sit usurpata ecclesiastica et compauperum ciuiliter repetere uoluisse, nec ullum ad communionem nostram nolentem inuitumque cegisse; et aliud sit aperto furore per uniuersum populum christianum omnia mala crudeliter exercere. Quis enim nesciat istos traditores persecutoresque nostros, ab ipso exordio condemnate traditionis commentitiis precibus cunctis in nostram necem huius seculi principibus supplicasse, atque ad suam communionem contra Dei precepta minis et proscriptionibus coarctasse? Nam ut omittamus quantus sanguis christianus effusus sit per Leontium, Ursacium, Macarium, Paulum, Taurinum, Romanum, ceterosque exsecutores, quos in sanctorum necem a principibus seculi meruerunt, quando plurimi uenerabiles sacerdotes occisi, alii in exsilium relegati, Christianitas late uexata, sacrata stuprata uirginitas, proscripti diuites, spoliati pauperes, ablate basilice, atque acti in fugam profugi sacerdotes: nostro nunc tempore quanta commiserint nullus ignorat. Episcopis ingesserunt exsilia, Christianis fugientibus precipitia: oppresserunt populos, predati sunt clericos, inuaserunt basilicas, intulerunt consentire nolentibus plagas, postremo in uno tantum oppido Bagaiensi eorum causa multorum Christianorum sanguis effusus est; et nec sic satiati in hodiernum cessare contenti sunt. Unde quia ad hoc tante immanitatis eorum acerbissimos titulos de Scripturis diuinis, quibus ista flagitia prohibentur, superfluum sit documenta subnectere, cum talia nec mundanis legibus permittantur; satis sit eorum nos errori respondisse, et que superfluo responderunt diuinis testimoniis eluisse. Et alia manu: Dominus te incolumem conseruet; quod optamus.



Augustini responsiones ad litteras Donatistarum.

Augustinus episcopus Ecclesie catholice dixit: Permitte nos, uir sublimis, pro causa Ecclesie non diutius superfluis immorari. Atque utinam fratres nostri e diuerso sistentes hanc epistolam ante illos omnes moratorios sermones suos protulissent, ut iam de Ecclesia, unde causa uertitur, aliquid ageremus. Animaduertit ergo Nobilitas tua in hac epistola, duo quedam genera uel obiectionum uel rerum inserta, quibus respondere debeamus: unum de diuinis Scripturis et sancte legis eloquiis, alterum de criminationibus humanis, que obiicienda nescio qui inuidiosius potius quam uerius putauerunt. Ad hec duo paucis, si Dominus adiuuerit, respondebimus, ne prolixum sermonem tante prolixitati reddamus. Questio est de Ecclesia, utrum permixtos malos usque in finem habitura predicta est, an omnino omnes bonos, omnes sanctos atque immaculatos in hoc seculo isto etiam tempore usque in finem ultimum seculi.  Utraque testimonia diuina sunt, et utique repugnantia esse non debent, nec omnino possunt, si intellectorem inueniant. Aream esse Ecclesiam non ego dixi, non quisquam nostrum, sed Euangelium loquitur, ubi scriptum est, uenturum qui uentilabrum ferat in manu sua et mundaturum aream suam, frumenta recondet in horreo.

Emeritus episcopus  dixit: Non legis aream.

Augustinus dixit: Ioannes dixit, Mundabit aream suam, frumenta recondet in horreo .

Petilianus dixit: De occultis reis hoc dixit Euangelista, non de euidentibus, quos tu uis tecum esse permixtos.

Augustinus dixit: Prosecutio nostra pro ipsorum epistola habeatur. Legi cepit, nullus a nobis relatus est strepitus, nulla interturbatio, nulla interruptio: permittat ut finiam quod cepi eloqui, et sic respondeat. Quare non rependitur nobis quod prerogauimus? Animaduertit Nobilitas tua patientiam nostram, cum tam longa recitaretur epistola.

Emeritus dixit: Nos grauat, cum se dicit esse patientem; et non debet de se ferre sententiam, de quo alius iudicat.

Augustinus dixit: O si esses et tu patiens donec finiam quod prosequor! Ergo, ut dicere ceperam, diuina sunt testimonia de zizaniis et tritico ea que intelligere conati  . uerumtamen de retibus aliquando confessi sunt, quod malos et bonos habitura est Ecclesia; sed eos dixerunt esse sacerdotibus incognitos, et ideo non preiudicare bonis, quoniam ignorarentur. Ego autem possem qualibuscumque facultatule mee assertionibus ostendere illum esse ueriorem intellectum, quod Ecclesia habeat et bonos et malos, zizania scilicet et triticum, mundumque ipsum appellatum esse pro Ecclesie nomine; quandoquidem Dominus ipse dicit, Non ut iudicet mundum, sed ut saluetur mundus per ipsum : cum sciamus Dominum non saluare nisi Ecclesiam.

Emeritus dixit: Mundus te non cognouit . Ergo Deum Ecclesia non cognouit, si mundus Ecclesia est. Et iterum dixit: Ut reus fiat totus mundus Deo . Et iterum dixit: Si de mundo essetis, mundus quod suum esset amasset; sed nunc, quoniam de mundo non estis, propterea odit et persequitur uos mundus . Et iterum: Ipsi de mundo sunt, et mundus obaudit eis . Et iterum: Si quis dilexerit mundum, non est caritas Patris in illo .

Augustinus dixit: Omnia ista possemus et nos dicere, et uelut contraria primo proposita soluere. Itaque sine causa interrumpunt isto strepitu; quia epistole ipsorum potuissemus talia facere, ne recitaretur. Patienter audiant. Admoneantur a Sublimitate tua facere, quod sponte facere debuerunt. Patienter audiant: non est res leuis que tractatur a nobis. Suscepimus hodie respondere, si Deus adiuuerit, prolixe epistole eorum. Nec rogamus ut edatur nobis, et consideremus, et postea respondeamus, sicut ipsi de Mandato nostro fecerunt. Prebeant nobis aliquam patientiam per incolumitatem tuam.

 Augustinus dixit: Quando legebatur epistola, sic habebamus, tanquam ipsi prosequerentur: prosecutioni ipsorum prebuimus silentium ; prebeant nobis et ipsi silentium.

Montanus episcopus  dixit: Quando omnia in animo retinentur, si non ad singula respondeamus?

Augustinus dixit: Ideo et illa conscripta sunt, et hec excipiuntur: si quid memoriam fallit, et ego possum petere, ut mihi de epistola recitetur; et ipsi possunt, ut illis ex codicibus recitetur. Prebeatur silentium, agamus aliquid. Ut ergo dicere ceperam, ipsis admonentibus inuenimus in Scripturis, mundi nomen in malo, mundi nomen in bono. Nam mundi nomen in malo, sicut ipsi dixerunt: Et mundus eum non cognouit ; et, si quis dilexerit mundum,  non est caritas Patris in illo : et cetera. Mundi autem nomen in bono: Ut credat mundus quoniam tu me misisti . Non enim credere malorum est. Mundi nomen in bono: Non uenit ut iudicet mundum, sed ut saluetur mundus per ipsum . Non saluabitur nisi Ecclesia in mundo. Cum ergo et in bono mundus, et in malo mundus, unde ista Scripturarum rixa, si intellectore careat; adhibe lumen intelligentie: uide mundum in malo omnes dilectores temporalium per uniuersas gentes; uide mundum in bono omnes fideles et spem gerentes eterne uite per uniuersas gentes. Deus erat in Christo, inquit, mundum reconcilians sibi . Si reconciliari potest Deo detestatus ille mundus, de quo dictum est quia non est caritas Christi in eo qui dilexerit mundum, iudicent qui loquuntur. Audiat ergo patienter Nobilitas tua. uideo Scripturam sanctam per commixtos bonos et malos, sicut ipsi de retibus iam confessi sunt, presignasse Ecclesiam.

Petilianus dixit: Quid sit mundus, quid sit Ecclesia, apertissime definitum est ab ipso auctore mundi atque factore, per quem omnia facta sunt, et sine quo nichil est factum. Ipse enim Dominus dixit: Mundus hic ager . Potuisset dicere, Mundus Ecclesia est. Quis igitur hominum audet definire quid mundus sit, cum ipse Dominus huius factor atque opifex iam dignatus fuerit definire?

Marcellinus uir clarissimus tribunus et notarius dixit: Qui mundus sit, qui saluandus dicitur, euidenter ostendite.

Petilianus dixit: Homo dictus est mundus, ubi dixit, Mundum reconcilians sibi. Non enim sibi Deus belluas, sed homines uoluit reconciliari.

Augustinus dixit: Mundus ergo  in hominibus intelligitur. Non utique ita stulti simus, ut belluas etiam et quecumque irrationabilia animantia ad salutem, quam Christus promisit, pertinere dicamus. Prorsus hoc dicimus: Mundus in maligno positus est , homines sunt: Ut credat mundus quia tu me misisti, homines sunt: Mundum reconcilians sibi, homines sunt: et cetera que in malo dicta sunt homines illi, homines illi. Per totum enim mundum utrique, mali mixti bonis. Sic et Ecclesia, quam confessi sunt retium nomine declaratam habere malos, sed dixerunt latere piscatores, constat iam quod habeat bonos et malos: de latendo et de non latendo questio est; utrum pertinuerit ad pietatem bonorum etiam malos cognitos tolerare, ne desererent bonos, an propter malos totum deserere uoluerint [1 1Kb] , quibus mali quid in Ecclesia apparuerit, ipsa questio est: hoc probamus. Dicimus enim nos, non negligendam quidem ecclesiasticam disciplinam, et ubicumque fuerint proditi mali cercendos eos esse ut corrigantur, non solum sermone correctionis, uerum etiam excommunicationibus et degradationibus, ut humilem locum salutis in Ecclesia querant, ad medicinam ipsorum fieri, non odio, sed studio salutis fraterne: sicut quodam loco etiam ipse Apostolus euidentissime declarat dicens, Si quis non obaudit uerbo nostro per epistolam, hunc notate, et nolite commisceri cum eo  . . . . .

Desunt reliqua diei tertie capita.


Sententia Cognitoris.

Flauius Marcellinus u. C. tribunus et notarius dixit: uellem quidem, quod et omni de uotorum intentione nunc cupio, ut quanta ex demonstratione ueritatis et tandem proditi erroris orta letitia est, tanta ex conuersione superstitionis antique et in melius mutate sententie gratulatio nasceretur. Magna enim gaudia esse quis dubitet, cum inueterate egritudini prouenit insperata curatio? causamque exsultationis in talibus maiorem facit sanitas restituta, quam semper retenta. Sed quia obstinatio mentium perditarum, quas praue simul persuasionis uincula nexuerant, ad uiam salutis ostense aut redire dissimulat, aut, quod est deterius, impudentia reformidat; exserenda iam legum est et exercenda sententia, ut quos ad bonam ualetudinem leniora, post apertam cominus ueritatem, medicamina non reuocant, acrior restituat curationis intentio. Cui enim ratio proxima, sicut gestorum series subiecta demonstrat, sicut diuinorum quoque uoluminum indita exempla testantur, non liquido declaret, alieni, etiamsi probari potuisset, sceleris noxa alium fieri reum omnino non posse, et uniuersalis Ecclesie statum Ceciliani insimulatione, de quo nichil reprehensibile potuit approbari, non debere subuerti, nec absentiam [2 1Kb] eorum qui se a corpore Ecclesie separarunt, lata aduersus eum preiudicare ualuisse sententia: sicut nec a Maximianistis recenti tempore in absentem Primianum prolata damnatio eidem nocere preualuit? Cui etiam illud ad correptionis causam non omni ex parte sufficiat, tot iudiciis patefacta Donato auctore schismatis comprobatio, Ceciliani  persolutio atque purgatio, ultimaque sententia trium habitis memorie Constantini, qua euidentius docetur expressa et Ceciliani innocentia, et Donati sociorumque eius calumniosa criminatio, Felicis quoque Aptugnensis ordinatoris eius proconsularis sententie documentis ostensa purgatio? Unde, si hec tam perspicua atque manifesta inueterato mederi nequeunt morbo, putris est uulneris sanies reprimenda; ut libertate preclusa, sibi tantum nocere, quia hoc potius elegit, incipiat. Per hec enim fiet ut uelit aliquando sanari. Declarate igitur ueritati detecta falsitas colla submittat. Unde uniuersos ordinis uiros, dominos etiam fundorum, actores, conductores tam domus diuine, quam etiam priuatarum possessionum, senioresque omnium locorum, huius edicti auctoritate commoneo, quatenus memores legum, dignitatum, estimationis salutisque proprie, Donatistarum conuenticula in omnibus ciuitatibus et locis prohibere contendant; ita ut ecclesias, quas eis humanitate mea absque imperiali precepto usque ad diem sententie constat indultas, Catholicis tradere sine ulla dilatione festinent, ni malunt tot sanctionum laqueis irretiri: quas quidem, si unitati catholice consentire uoluerint, eorum esse sat certum est. Maiore autem causa atque solertia post detectam modis omnibus unitatem superstitionemque conuictam, a proprii debent facinoris intentione depelli. Hi autem qui post uetita legum, eorum se cetibus miscuerint, indubitanter intelligant, penam se imperiali arbitrio prestitutam ulterius uitare non posse, quos principe loco post agnite catholice reuerentiam legis, ad profanos eorum cetus communionemque redisse sat clarum est. Quod ut ante non fieret, patientie tantum consideratione et spe correptionis aliqua ex parte distuleram. Hactenus igitur inimicos fidei christiane legibus insultasse sufficiat: maxime cum eorum notas certum sit esse personas, quid necesse est tot sanctionum, quoniam nulla emendatio subsecuta est, nexibus subdi? Ipsam uero catholicorum episcoporum, etiam post uictoriam ueritatis, nouerint Donatiste manere sententiam, ut completis Collationibus, quas eis et ante oblatas publica conscientia retinetur, et nunc offerri sine dubitatione sat certum est, sese suscipi posse cognoscant. Superioris autem edicti fidem in omnibus certum est reseruari. Unde unusquisque Donati communionis episcopus ad loca propria sine ulla debet inquietudine ac molestia remeare; quatenus in propriis constitutus, aut ad unam ueramque Ecclesiam reuertatur, aut satis legibus facere sine dissimulatione non differat. Ii autem qui in prediis suis Circumcellionum turbas se habere cognoscunt, sciant, nisi eorum insolentiam omnimodis comprimere et refrenare gestierint, maxime ea loca a fisco mox occupanda. Siquidem tam catholice legi, quam quieti publice, ut eorum conquiescat insania, in hac parte consulitur. Gestorum autem relectio qua profertur, superius memoratum a Donatistis errorem schismatis exstitisse, atque Cecilianum et ceteros quos improbe crediderant accusandos, fuisse purgatos, Sanctitatem uestram plenissime poterit edocere. Proponatur.  post consulatum uaranis u. C. sexto calend. iulii  .


Honorii imperatoris leges in Donatistas, post Collationem date  .

Impp. HONORIUS et THEODOSIUS AA. Seleuco PF. P.

Cassatis que pragmatici uel annotatione manus nostre poterint impetrari, et manentibus his, que etiam dudum super hoc definita sunt, et ueterum principum sanctione seruata, nisi ex die prolate legis omnes Donatiste, tam sacerdotes quam clerici laicique, Catholice se, a qua sacrilege desciuere, reddiderint, tunc illustres singillatim pene nomine fisco nostro auri pondo quinquaginta cogantur inferre, spectabiles auri pondo quadraginta, senatores auri pondo triginta, clarissimi auri pondo uiginti, sacerdotales auri pondo triginta, principales auri pondo uiginti, decuriones auri pondo quinque, negotiatores auri pondo quinque, plebeii auri pondo quinque, Circumcelliones argenti pondo decem. Qui nisi a conductoribus, sub quibus commanent, uel procuratoribus exsecutori exigendi fuerint presentati, ipsi teneantur ad penam, ita ut nec domus nostre homines ab huiuscemodi censura habeantur immunes. Uxores quoque eorum maritalis segregatim mulcta constringat. Eos enim, quos nequaquam illata damna correxerint, facultatum omnium publicatio subsequetur. Seruos etiam dominorum admonitio, uel colonos uerberum crebrior ictus a praua religione  reuocabit: hi malunt ipsi ad predicta dispendia, etiamsi sunt catholici, retineri. Clerici uero ministrique eorum ac perniciosissimi sacerdotales ablati de Africano sole, quod ritu sacrilego polluerunt, in exsilium uiritim ad singulas quasque regiones sub idonea prosecutione mittantur: ecclesiis eorum uel conuenticulis prediisque, si qua in eorum ecclesias hereticorum largitas praua contulit, proprietati potestatique Catholice, sicut iamdudum statuimus, uindicatis. Dat. III calend. febr. Rauen. Honor. IX et Theodos, u. AA. Coss.  .

Iidem AA. Iuliano proconsuli Africe  .

Donatistas atque hereticos, quos patientia clementie nostre nunc usque seruauit, competenti constituimus auctoritate percelli; quatenus euidenti preceptione se agnoscant et intestabiles et nullam potestatem alicuius ineundi habere, sed perpetua onustos infamia, a cetibus honestis et a conuentu publico segregandos. Ea uero loca in quibus dira superstitio nunc usque seruata est, Catholice uenerabili Ecclesie socientur: ita ut episcopi, presbyteri, omnesque antistites eorum et ministri spoliati omnibus facultatibus, ad singulas quasque insulas atque prouincias exsulandi gratia dirigantur. Quisquis autem hos fugientes propositam ultionem occultandi causa susceperit, sciat et patrimonium suum fisci nostri compendiis aggregandum, et se penam que his proposita est subditurum Damna quoque patrimonii penasque pecuniarias euidenter imponimus uiris, mulieribus, personis singulis et dignitatibus pro qualitate sui que debeant irrogari. Igitur proconsulari aut uicariano uel comitiue primi ordinis quisque fuerit honore succinctus, nisi ad obseruantiam catholicam mentem propositumque conuerterit, ducentas argenti libras cogetur exsoluere, fisci nostri utilitatibus aggregandas. Ac ne id solum putetur ad resecandam intentionem posse sufficere, quotiescumque ad communionem talem accessisse fuerit confutatus, toties mulctam exigatur; et si quinquies eumdem constiterit nec damnis ab errore reuocari, tunc ad nostram clementiam referatur, ut de solida eius substantia ac de statu acerbius iudicemus. Huiusmodi autem conditionibus etiam honoratos reliquos obligamus; scilicet ut senator qui nullo munitus extrinsecus priuilegio dignitatis, inuentus in grege Donatistarum, centum libras soluat argenti, sacerdotales eamdem summam cogantur exsoluere, decem primi curiales quinquaginta libras argenti addicantur, reliqui decuriones decem soluant libras argenti, quicumque in heresi maluerint permanere. Conductores autem domus nostre, si hec in prediis uenerabilis substantie uti permiserint, tantam pensionem pene nomine cogantur inferre, quantam in conductione pensitare consuerunt. Eadem quoque emphyteuticarios auctoritas sacre definitionis astringet. Conductores uero priuatorum, si permiserint in hisdem prediis conuenticula haberi, uel eorum patientia sacrum mysterium fuerit inquinatum, referetur per iudicem ad scientiam dominorum; quorum intererit, si penam uolunt sacre iussionis euadere, aut certantes corrigere aut perseuerantes commutare, ac tales prediis suis prebere rectores qui diuina precepta custodiant. Quod si procurare neglexerint, hi quoque in pensiones, quas accipere consuerunt, prolate preceptionis auctoritate mulctentur; ut quod ad compendia eorum peruenire poterat, sacro iungatur erario. Officiales autem diuersorum iudicum si in hoc errore fuerint deprehensi, ad triginta librarum argenti illationem pene nomino teneantur; ita ut si quinquies condemnati abstinere noluerint, cerciti uerberibus exsilio mancipentur. Seruos uero et colonos cercitio ab huiusmodi ausibus seuerissima uindicabit. Ac si coloni uerberibus coacti in proposito perdurauerint, tunc tertia peculii sui parte mulctentur; atque omnia que ex huiusmodi generibus hominum locisque colligi poterunt, ad largitiones sacras illice dirigantur. Dat. X cal. iul. Rauenne, Constantio et Constante Coss.  .

Iidem AA. Iuliano proconsuli Africe  .

Notione et sollicitudine Marcellini spectabilis memorie uiri contra Donastistas gesta sunt ea que translata in publica monumenta habere uolumus perpetim firmitatem. Neque enim morte Cognitoris perire debet publica fides. Dat. III calend. septemb. Rauenne, Constantio et Constante Coss.  .

 Ad Donatistas etiam spectat lex ab iisdem imperatoribus data Heracliano comiti Africe, die 25 augusti anni 415, in Codice Theodosiano, l. 56, de Hereticis. Item lex ualentiniani III Georgio proconsuli Africe data die 4 augusti anni 425, in Codice Theodosiano lib. 63, de Hereticis. Inter ceteros quoque hereticos nominantur in Theodosii Iunioris lege data Florentio P. Flamini perpetuo, die 30 maii anni 428, in Codice Theodosiano l. 65, de Hereticis. Neque his tam seueris imperatorum constitutionibus aboleri potuit Donatistarum schisma; quod quidem tempore Gregorii Magni Romani Pontificis per Africam adhuc uigebat, ut discimus ex eodem Gregorio, lib. 1, Epist. 75, ad episcopos Numidie; lib. 2, Epist. 35 lib. 3, Epist. 32 et 35; et lib. 5, Epistt. 36 et 61.





INDEX RERUM QUAE IN HOC NONO uOLUMINE CONTINENTUR.

     IN TOMUM NONUM PRAEFATIO. 9-10.
    S. AURELII AUGUSTINI, HIPPONENSIS EPISCOPI, PSALMUS CONTRA PARTEM DONATI. 23-24
    ADMONITIO IN LIBROS CONTRA EPISTOLAM PARMENIANI. 31-32
    S. AURELII AUGUSTINI, HIPPONENSIS EPISCOPI, CONTRA EPISTOLAM PARMENIANI LIBRI TRES. 33-34
    LIBER PRIMUS.---Occurrit criminationibus et iniustis Parmeniani contra Catholicos querelis; ostenditque christianos principes pro officio ac iure suo penas ad cercendos hereticos et schismaticos recte constituere. Ibid.
    LIBER SECUNDUS.---Expenduntur Scripture testimonia, quorum peruersa interpretatione Donatiste decipere imperitos moliebantur. 49-50
    LIBER TERTIUS.---Reliqua tractantur loca Scripture que Parmenianus obiectabat. 81-82
    S. AURELII AUGUSTINI, HIPPONENSIS EPISCOPI, DE BAPTISMO CONTRA DONATISTAS LIBRI SEPTEM. 107-108
    LIBER PRIMUS.---Probat posse extra catholicam communionem dari Baptismum ab hereticis uel schismaticis, non ab iis tamen accipiendum, nec in heresi uel schismate quidquam prodesse. Ibid.
    LIBER SECUNDUS.---Probat Augustinus auctoritatem Cypriani episcopi et martyris frustra obiectari a Donatistis, que illis nimirum magis quam Catholicis aduersetur. Eum enim predecessoris sui Agrippini sententiam de hereticis in catholica Ecclesia, cum ad eam ueniunt, baptizandis non censuisse recipiendam, nisi eo pacto, ut et pax cum aliter sentientibus semper seruaretur, et Ecclesie unitas nullo schismate unquam rumperetur. 125-126
    LIBER TERTIUS.---Refellenda ea suscipit, que in Cypriani ad Iubaianum epistola uidentur probare Christi Baptismum per hereticos dari non posse. 139-140
    LIBER QUARTUS.---Tractat que subsequuntur in eadem Cypriani epistola ad Iubaianum. 153-154
    LIBER QUINTUS.---Postremam partem examinat epistole Cypriani ad Iubaianum, necnon epistolam eiusdem ad Quintum, synodicam ad Numidas episcopos, et epistolam ad Pompeium. 175-176
    LIBER SEXTUS.---Carthaginense concilium de hereticorum Baptismate, cura et auctoritate Cypriani celebratum, expenditur. 197-198
    LIBER SEPTIMUS.---Cetere sententie concilii Carthaginensis pertractantur. 223-224
    ADMONITIO IN LIBROS CONTRA LITTERAS PETILIANI. 243-244
    S. AURELII AUGUSTINI, HIPPONENSIS EPISCOPI, CONTRA LITTERAS PETILIANI DONATISTAE, CIRTENSIS EPISCOPI, LIBRI TRES. 245-246
    LIBER PRIMUS.---Scriptus forma epistole ad Catholicos directe, in qua prime partes epistole Petiliani, quam ipse ad suos scripserat, refelluntur. Ibid.
    LIBER SECUNDUS.---Ad omnia et singula uerba epistole Petiliani sic respondet Augustinus, tanquam cum aduersario presente colloquatur. 259-260
    LIBER TERTIUS.---Refellit Augustinus secundas litteras quas in ipsum Petilianus, uiso primo superiorum librorum, scripsit maledictis plenas; et, neglecta propria sua defensione, ostendit Petilianum in causa defecisse, neque ad rem de qua agitur respondere ualuisse. 345-346
    ADMONITIO IN LIBRUM DE UNITATE ECCLESIAE. 389-390
    AD CATHOLICOS EPISTOLA CONTRA DONATISTAS, uulgo DE UNITATE ECCLESIAE LIBER UNUS.---Proposita questione, Sitne Christi Ecclesia apud Catholicos, an apud Donatistas, quod hic nonnisi ex sacre Scripture locis certis et claris definiendum: proferuntur primum testimonia ex Instrumento uetere ac nouo quamplurima, quibus ostenditur doceri euidenter ac certo, Ecclesiam Christi ueram esse, que toto terrarum orbe diffunditur. Deinde uero que pauca ex iisdem canonicis Scripturis obiectari a schismaticis solent pro parte Donati, ea et ambigua incertaque esse, et per se ad eorum tuendam causam, cum ratione contraria explicari possint, nullum robur habere. Donatistarum etiam de traditione, de persecutione, alieque in Catholicos calumnie data occasione refutantur. 391-392
    S. AURELII AUGUSTINI, HIPPONENSIS EPISCOPI, CONTRA CRESCONIUM GRAMMATICUM PARTIS DONATI LIBRI QUATUOR. 445-446
    LIBER PRIMUS.---Epistolam Cresconii pro Petiliani defensione editam, sibique inscriptam, refellere incipit Augustinus. Probat nec eloquentiam nec dialecticam qualemlibet metuendam esse assertoribus ueritatis, quominus eius aduersarios, cum ipsis disputando,  redarguant; neque contentiosum habendum eum esse, qui duris et renitentibus sermonis altercationem ad eos refellendos inferre curauerit. Postea ostendit non esse consequens, ut si conceditur esse Baptisma in parte Donati, simul etiam concedatur ibi accipi oportere. Id enim extra catholicam Ecclesiam frustra et perniciose, sed tamen uere ac omnino idem haberi. 445-446
    LIBER SECUNDUS.---Examinat dicta alia Epistole Cresconii. Ipsi sponte concedit, ut a Donato Donatianos potius quam Donatistas appellet. Illos autem a se merito dictos hereticos contendit: nec tamen cum ad Ecclesiam reuertuntur baptizandos esse; quin etiam posse eorum clericos, si Ecclesie utilitati conuenire uideatur, in suis honoribus recipi. Aliquid porro redeuntibus dari in Ecclesia, quod preter illam omnino non datur, idque esse donum caritatis docet. Illud Petiliani, »Conscientia sancte dantis attenditur; que abluat accipientis,« male defendi a Cresconio demonstrat. Excutit allata ab eodem Scripture loca, istud potissimum, Qui baptizatur a mortuo, etc. Postremo ad Cypriani auctoritatem de rebaptizandis hereticis respondet. 467-468
    LIBER TERTIUS.---Reliquam partem Epistole Cresconii, singula breuiter ex ordine refellens, percurrit. 495-496
    LIBER QUARTUS.---Ad omnes rursum Epistole Cresconii partes respondet, obiectiones ipsius et calumnias singillatim ex sola Maximianensium causa refellens. 547-548
    S. AURELII AUGUSTINI, HIPPONENSIS EPISCOPI, DE UNICO BAPTISMO CONTRA PETILIANUM AD CONSENTIUM LIBER UNUS.---Petiliani librum de unico Baptismate, quod ille in sola uera Ecclesia, imo in sola Donati parte esse contendebat, refellit Augustinus. Docet unici Baptismi etiam in hereticis repertam ueritatem approbandam esse, non uiolandam. Ad Cypriani martyris et aliorum ex Africa, qui cum ipso aliter sensisse obiectantur, episcoporum auctoritatem respondet. Neminem in Ecclesie unitate maculari alienis peccatis, ex ipsius Cypriani facto probat contra Donatistarum schisma. Postremo Petiliani calumnias Melchiadi et aliis quibusdam catholicis episcopis illatas propulsat. 595-596
    S. AURELII AUGUSTINI, HIPPONENSIS EPISCOPI, BREuICULUS COLLATIONIS CUM DONATISTIS. 613-614
    COLLATIO PRIMI DIEI. Ibid.
    COLLATIO SECUNDI DIEI. 621-622
    COLLATIO TERTII DIEI. Ibid.
    S. AURELII AUGUSTINI, HIPPONENSIS EPISCOPI, AD DONATISTAS POST COLLATIONEM LIBER UNUS.---Ipsos Donatiane partis laicos monet Augustinus, ne ulterius seducantur a suis episcopis, quos iam esse in Collatione apud Carthaginem habita, propriis suis uerbis ac sententiis prolatisque per eosdem ipsos documentis confutatos, Gesta commonstrant. Horum uanas aduersus Collationis eiusdem iudicium calumnias diluit, scripta ab iis quedam post collationem in uulgus sparsa examinans obiter et refellens. 651-652
    S. AURELII AUGUSTINI, HIPPONENSIS EPISCOPI, SERMO AD CAESAREENSIS ECCLESIAE PLEBEM, Emerito presente habitus. 689-690
    S. AURELII AUGUSTINI, HIPPONENSIS EPISCOPI, DE GESTIS CUM EMERITO, CAESAREENSI DONATISTARUM EPISCOPO, LIBER UNUS. 697-698
    S. AURELII AUGUSTINI, HIPPONENSIS EPISCOPI, CONTRA GAUDENTIUM, DONATISTARUM EPISCOPUM, LIBRI DUO. 707-708
    LIBER PRIMUS.---Gaudentii due ad Dulcitium Epistole refutantur. Ibid.
    LIBER SECUNDUS.---Gaudentii contra superiorem librum responsio diluitur. 741-742
    ADMONITIO IN SERMONEM DE RUSTICIANO SUBDIACONO. 751-752
    SERMO  DE RUSTICIANO SUBDIACONO A DONATISTIS REBAPTIZATO ET IN DIACONUM ORDINATO. 753-754
    INDEX Opusculorum S. Augustini contra Donatistas, que in superioribus tomis continentur. 757-758
    APPENDIX TOMI NONI OPERUM S. AUGUSTINI. 759-760
    IN LIBRUM CONTRA FULGENTIUM CENSURA LOuANIENSIUM THEOLOGORUM ET BERNARDI uINDINGI. Ibid.
    CONTRA FULGENTIUM DONATISTAM incerti auctoris liber. 763-764
    EXCERPTA ET SCRIPTA uETERA AD DONATISTARUM HISTORIAM PERTINENTIA, quorum lectio superioribus Augustini contra eosdem hereticos libris lucem affert. 773-774




 FINIS TOMI NONI
