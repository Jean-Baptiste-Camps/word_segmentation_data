
PATROLOGIAE TOMUS XCIX.

SANCTUS PAULINUS / THEODORUS CANTUARIENSIS

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS XCIX.


SANCTUS PAULINUS,



THEODORUS CANTUARIENSIS,

ET ALII BENE MULTI.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume title page
SAECULUM IX.

SANCTI PAULINI

PATRIARCHAE AQUILEIENSIS

OPERA OMNIA

IUXTA PRAESTANTISSIMAM MADRISII UTINENSIS CONGREGATIONIS ORATORII PRESBYTERI EDITIONEM uENETAM. ACCEDIT

THEODORI ARCHIEPISCOPI CANTUARIENSIS



PeNITENTIALE

CURA AC STUDIO D. PETIT OMNIBUS QUAE REPERIRI POTUERUNT EIUSDEM CAPITULIS ADAUCTUM. INTERMISCENTUR

PeTAE SAXONIS;



S. SIMPERTI ABBATIS MURBACENSIS;



S. LUDGERI MIMIGARDEFORDENSIS EPISCOPI;



IOSEPHI ALCUINI DISCIPULI;



FARDULFI SANDIONYSIANI ABBATIS;



DAGULFI;



S. ANGILBERTI CENTULENSIS ABBATIS;



LEIDRADI LUGDUNENSIS EPISCOPI;



AMALARII TREuIRENSIS ARCHIEPISCOPI,



SCRIPTA QUAE SUPERSUNT UNIuERSA.

TOMUM CLAUDIT

SUPPLEMENTUM AD AUCTORES INCERTI ANNI SAECULI uIII.

NEMPE

ASCARICI

ET

TUSAREDI



EPISTOLAE.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 8 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM QUI IN HOC TOMO XCIX CONTINENTUR.

PAULINUS , patriarcha Aquileiensis. 	Col 9
PeTA SAXO. 	683
SIMPERTUS , abbas Murbacensis. 	737
LUDGERUS , Mimigardefordensis episcopus. 	745
IOSEPHUS, Alcuini discipulus. 	821
FARDULFUS, Sandionysianus abbas. 	823
DAGULFUS. 	825
ANGILBERTUS , Centulensis abbas. 	Ibid.
LAIDRADUS, Lugdunensis episcopus. 	853
AMALARIUS, Treuirensis archiepiscopus. 	885
THEODORUS, archiepiscopus Cantuariensis. 	901
ASCARICUS et TUSAREDUS. 	1231





Main uolume text





ANNO DOMINI DCCCIu.
SANCTUS PAULINUS PATRIARCHA AQUILEIENSIS.






PRAEFATIO GENERALIS.

[i] I. Ea fuit fere semper insigniorum scriptorum, uti laudabiliter inuecta, ita religiose seruata consuetudo, ut cum manus ad opus quodlibet prodendum admouerent, non statim et ipso in limine a proposita materia exordium traherent: sed prius rationem operis sui reddendo, media adhibita, finem intentum proponendo, preliminari dissertatione prefarentur. Adeo autem in dies mos inoleuit, ut in presentiarum sicuti iure ab omnibus expetitur, ita omnium iniuria prefatio a scriptore subtraheretur. Etenim qui operi legendo sese accingunt, merito scire auent, quis auctor sibi finis prestituerit, quo studium suum laborque collimet, quam sibi uiam, que media arripere destinauerit ad scopum suum assequendum; ut his prius cognitis sibi sit consultum, qui in incertum operam tempusque terere uerentur. Sed ut uerum fatear, ipsi quoque scriptori summopere hoc confert institutum: nam preposita dissertatione, quasi manu ducere lectorem solet ad metam prestitutam operis, et quam ipse elegit uiam ad eam assequendam, cogit subire. Cui cum non sit arbitrium alio deflectere, nec scopum alium statuere, nec media, quam que scriptor prodit; illis stantibus et non aliis, sententiam de opere pronuntiare non ad libitum, sed ad propositum habet necesse. Que cum ita sint, uisum quoque nobis fuit, uestigia de litteraria re bene meritorum terentes, rationem reddere operis nostri, intentionemque premonstrare, quibusue mediis usi fuerimus, exponere; ut non aliud de labore nostro iudicium fiat, quam quod nobis in subiecta materia proposuerimus: uidelicet bene ne, an male; prope ne, an procul; uere ne, an falso album nostrum attigerimus.

II. Igitur sancti Patris nostri Paulini, patriarche Aquileiensis, Opera uulgare delegimus. Quo in delectu non unico fine fuimus emoti. Etenim sanctissimi uiri, cui tot titulis prouincia nostra obstringitur, iam ferme a mille annis opera hinc inde dispersa, nobis dolentibus prima cogitatio subiit in unum corpus redigere, ne forte fortuna que ad nos usque peruenerunt, eumdem aduerse sortis nanciscerentur euentum quem cetera, que indubie plura cum fuerint, nunc periisse sera et superuacanea lamentatione conquerimus. Huic malo auerruncando studentes, aliud mente propositum habuimus, decus scilicet ipsius Patris, et legentium utilitatem. Non enim magni fieri solent, que non magni fieri uisa sunt. Cum autem priora secula non nisi inter ceterorum Patrum opera labores Paulini obiter et ex data occasione inseruerint, nichil mirum si aliquibus non pensim habiti sint, neglecti, nec lecti. Insuper cum Paulini titulo libri non inscriberentur, sed alio uulgati essent nomine, gloria auctoris, etiam apud eos quibus honor tanti Patris cordi futurus erat, non poterat non latere. Consultum ergo scriptoris nostri nomini credidimus, si opera ab ignobili dispersione uindicata in iustam collecta molem traderemus: ut cum a reliquis, quamuis illustribus uiris, segregauerimus; non ab alterius consortio, quasi indiga aliena ope fulciri, decus sortitura, sed ex se sibi famam indeptura nata esse manifestaremus.

[ii] III. Prospicientes autem decori auctoris, legentium quoque utilitati una simul prospeximus. Paucos enim admodum credimus, quibus otii et temporis tanta futura sit copia, ut Paulini libris incumbere uolentes, modo hunc, modo illum scriptorem pre manibus tenere improbo labore patiantur. Adde quod licet inueniantur, qui se huiusmodi fastidio subiicere non formident, adhuc res in arduo est posita. Non enim obuii sunt scriptores, quos inter, quod Paulini est, inueniatur. Imo cum rari plerique admodum sint, nec in minoribus bibliothecis habeantur, non uulgari dispendio essent comparandi. Sed non cuiuis homini contingit adire Corinthum. Ergo cum maiori procul dubio numero censeantur, quibus domi est curta supellex, his gratificari studemus, cum Paulini Opera in unum collecta corpus, quod non magni staret, proponimus.

Iu. His omnibus ratio alia non flocci facienda accessit. Ea nunc tempestate uersamur, cui pre omnibus preteritis ueritas sit obstricta: quippe ausim dicere, uix alia etate maiori conatu ad se prodendam addictos scriptores, quam sit presens, inuenit. Tot uicibus ad examen res proponende, tot leges critices obseruande, tot criteria adhibenda, tot collationes, tot obseruationes, tot note in gratiam unius ueritatis assumuntur, ut pari scrupulo ad Lydium lapidem aurum ipsum se senserit nunquam et nusquam probatum. Cum autem proprium sit et innatum, in uetitum niti; ibi maiores exerere uires et acriores conatus scriptores sibi proposuerunt, ubi crassioribus tenebris ueritas uisa est obuoluta. Ea propter in comperto cum sit, nullum maius discrimen passam esse rem litterariam ecclesiasticam quam etate quam medii eui dicunt, factum est ut ad illius temporis illustrandam neruos omnes impendendos sibi statuisse uiros clariores uideamus. Etenim tenebricosa illa secula seuerioribus Musis destituta, et genio cultioris eruditionis exsulante, a barbarie ignorantiaque grassantibus turpiter fedata fuisse, dolendum ex corde esset, nisi bonis auibus rem eo uersam comperissemus, ut studiis, uigiliis, lucubrationibus sapientum uirorum inde maius lumen decusque haurirent, unde densiori caligine olim premebantur: et gratiora fierent sudore presentium, quo horridiora uidebantur preteritorum, ignauia ne dicam, an infortunio?

   Scelera ipsa nefasque
Hac mercede placent . . . . .
 Itaque cum Paulinus noster ceca illa etate floruerit, scriptis suis non sterilem nec angustum campum prebuit studiis et laboribus nostris, iam iam ad decennium protractis, ut illustrationes quibus dogma, uel disciplina, uel historia indigerent, pro uirili apponeremus: et morem commendabilem, qui in dies nunc inualuit, sequentes, dum auctorem medie etatis producimus, a colluuie barbariei litteras detergere, et a fuligine errorum ueritatem uindicare conaremur. Quo ordine autem et quibus mediis factum sit, accipe.

u. Chronologia aridum quidem studium, sed historice ueritatis fax calculis probabilioribus nobis fuit statuenda, ut ad annos certiores scripta Paulini affigeremus; initi autem computi opportunis in locis rationem reddentes. Ea proposita, ordinem in collocatione operum tenuimus, quem epoche cuiuscunque credidimus conuenire. Igitur libellus, Sacrosyllabus dictus, anno 794 in concilio Francofordiensi exhibitus, et nomine Italorum presulum in synodo receptus, atque uniuersorum Patrum decreto Hispanis episcopis directus, quo Felicis et Elipandi errores retunduntur, primum locum obtinet. Cum autem Aduersaria Gasparis Barthii nobis exhiberent quedam capitula, que in Paulini Sacrosyllabum illustrandum instituit, ea omittenda non duximus. Quapropter propria cuique paragrapho apposuimus, nostra quedam addentes, que maius lumen putauimus allatura.

uI. Ex eodem concilio latam subdimus Sacrosyllabo epistolam Paulini de penitentia Heistulfi. Credita fuit aliquando Stephani u pape opus, et huius nomine a Gratiano in Iuris canonici corpus inserta. Ex prefatione, quam notis [iii] premittimus, Paulini esse fetum legitimum demonstramus. Quia autem ad illustrationem eorum que in epistola proponuntur, glossa canonici Iuris nonnichil fauet, eam quoque subiicimus, interpositis ex nostro penu quibusdam.

uII. Accedit his liber Exhortationis ad Henricum ducem nostrum Foroiuliensem, inter Opera sancti Augustini quandoque uulgatus sub titulo de Salutaribus Documentis, nunc Paulino tanquam uero parenti a Patribus Benedictinis congregationis sancti Mauri restitutus. Quos inter P. Garnerius, nuperrimus Operum sancti Basilii editor, librum Admonitionis ad filium spiritualem cum fateatur non esse Basilii, et auctorem se ignorare; miramur a suorum nemine monitum, pro meliori parte ex hoc Paulini opere esse decerptum. Ex eo enim, quod a cap. 20 ad 45 usque in hac Exhortatione Paulinus noster scripsit, suam Admonitionem forte monachus quidam consarcinauit, et asceterio addictis accommodauit. Hoc in notis ad idem cap. 20 aduertimus. Hoc opus Paulini citra an. 795 enatum putamus.

uIII. Ad annum 796 concilium Foroiuliense locamus, quod indubie inter Opera Paulini est reponendum, nedum quia ipsum cegit, uerum etiam quia scripsit. Canonibus 14 qui subiiciuntur, preter breuiores notas, quibus particularia occurrentia, ut fit in ceteris, illustrantur, obseruationes addidimus, quibus precipue discipline ecclesiastice uigorem in prospectum educimus, et consuetudinum rituumque quorumdam, in dies adhuc nostros superstitum, originem siue antiquitatem proferimus.

IX. Sequuntur libri tres contra Felicem anno 796 preter propter conscripti. Hi prodierunt opera Andree Duchesne, siue Quercetani, una cum Operibus beati Alcuini. Ante hanc editionem, que prodiit Parisiis anno 1617, lucem publicam non uiderunt, sed neque post ipsam, ni fallimur. Hinc euenit ut conferre uariantes lectiones  haudquaquam potuerimus. Non omisimus tamen opportunas notas apponere ad textus uel materiei explicationem, cum illustratione indigere credidimus. Premisit Paulinus epistolam nuncupatoriam regi Carolo, ex cuius uerbis nobis uisum est indicatum tempus, quo libri prodierunt, nempe annus bissextilis 796. In Duchesniana editione sine capitum distinctione et sine titulis libri produntur. Putauimus lectori consultum, si discretis capitulis et titulis appositis, ad tedium quod prolixa nec interpolata lectio parere solet, leuandum, tractationem partiremus. Quamuis autem epistolarum fragmenta, ex eo quidem quod fragmenta sint, post opera completa perfectaque reiecerimus; fragmentum nichilominus cuiusdam epistole, que de suis libris est libris ipsis adnectimus.

X. Sicuti autem Paulinus una cum tribus hisce libris Regulam fidei prodidit, eam ipsis statim subiungimus, que claudit opera certe alicui epoche  affigenda: et caput eam constituimus Carminum, que nobis incerti temporis sunt, quia et ipsa carmen est; quam sequitur quedam uelut Apologia pro ipsa, a uitilitigatorum pedotribarum frigidis insulsisque criminationibus uindicanda.

XI. Sequuntur igitur Carmina. Hec sunt hymni nonnulli Pauliniani in honorem sanctorum: quorum secundus uindiciis appositis Paulini esse, non Elpidis uxoris Bethii ostendimus. Hymnus u, de sancto Marco euangelista, nunc primum prodit. Sufficit illum cum ceteris conferre ut Paulini agnoscatur. Si innotuisset antea recentioribus criticis, non adeo debacchati essent in traditionem nostram de aduentu in has oras sancti Marci. Rhythmus sequitur Carmina. Hic est de Natiuitate Domini. Dolemus autem quam maxime, Rhythmum De excidio Aquileie, cuius notitiam ex Georgio Cassandro hausimus, in uanum hucusque perquisisse. Ex his uidebis quam falso dixerit Gulielmus Caue, Hymnos Paulini interiisse.

XII. Post hec subdimus fragmenta aliquot Epistolarum Paulini, quarum licet [iu] tempus scriptionis non pateat, non omittimus tamen coniecturas addere, quibus annis possint affigi.

XIII. Claudit tandem Opera Paulini eius epistola de actis in synodo Altinensi; que cum anno 803 celebrata fuerit, et Paulinus initio anni 804 e uiuis excesserit, tanquam postremum eius opus in calce locamus. Ex mendosissimis codicibus prodiit pars quidem eius; id est initium et finis ex uaticano per Baronium, integra epistola per Baluzium. uariantes lectiones apponimus, ubi fieri datum est. Ubi alia lectio non adfuit, Notis coniectando animaduertimus. Textum ubi legimus, proferimus, memores legis Pythagore Mnesarchi filii, Samii, que libris addere quidquam aut innouare prohibet; sed eos ut ut primum scripti sunt, manere iubet, quacunque demum fortuna aut arte conscripti sunt: ut habet Synesius in Dione. Corrupti quidem Paulini libri uel amanuensium uel librariorum uitio sunt: et summopere exoptabamus cum ms. conferre, si licuisset. Sed, ut nos etiam monuit P. Bernardus a Montfaucon, epistola nobis data Lutetie uII Kal. Feb. 1730, mss. Paulini perrara sunt, nec facili negotio reperienda. Hinc, quia  Corrupti isti libri mentem, que oculis presit, desiderare uidentur; mentem apposuimus quantum nobis natura donauit, ut sensum ambiguum ancipitemque cognoscentes, lectionem probabiliorem et uerisimiliorem seligeremus.

XIu. Hec, que recensuimus, sunt que de Paulini operibus ad manus nostras uenerant; quo labore, quo studio, non est quod multis dicam: nam periti uiri facile coniectabunt, quin dicam; imperiti, etsi dicam non credent. Maius quippe opus, quod in perquirendo in cassum cessit, quam quod fine suo frustratum haud fuit. Non est autem quod eorum qui symbolas contulerunt, et labori nostro manus dederunt, uel daturos se obtulerunt, memoria ex corde excidat, et, ut est in prouerbio, uestigium  olle in cinere amica nomina computemus; quin potius in grati animi perennandum argumentum, et honoris ergo recensere hic placet: uidebitque lector, quousque prouenerint ausus nostri, ut omnibus numeris, quantum in nobis futurum erat, absolutum perfectumque opus prodiret.

Xu. Duo erant uolumina, quorum ope destituti haudquaquam collectionem nostram ad umbilicum perducere poteramus, Georgii Cassandri, et Alcuini; quorum ille hymnos, hic libros tres contra Felicem suppeditaret. Et quidem ut pote admodum rari, inter nostrates non inuenti, et nec auro comparandi, quippe apud bibliopolas non prostarent, aliunde erant petendi. uir cl. Apostolus Zenus, de litteris in dies bene mereri non desinens, primum se commodaturum, cum Utini diebus aliquot commoraretur, promisit; et quod promisit impleuit, uenetiis Cassandrum transmittens, et ne dum ad necessitatem, sed ad libitum usque eius usum concedens. Alterum rogatus Mediolano detulit, cum adiret Utinum, Pater Nicolaus Calsamilia soc. Iesu, conciones quadragesimales an. 1729 in ecclesia maiori Utin. iterato habiturus, et pro tempore predicationis eo uti permisit. Quod temporis spatium admodum breue fuit ad Paulinum transcribendum, ad Alcuinum euoluendum, et quod ad propositum erat, extrahendum; precipue cum tunc temporis tristioribus curis teneremur, qui Nicolaum Madrisium patruum nostrum, studiorum orbi satis notum, prid. Kal. Apriles sub oculis nostris post diutinam ualetudinem emori; et tredecim post dies ueniliam, e Palladiorum de Oliuis sanguine ortam, matrem nostram, feminam prudentia, religione, caritate in pauperes pre primis commendabilem, ab humanis exemptam cerne emus: quibus suprema pietatis officia cum subtrahere haud potuissemus, studia nostra exhinc intermissa, duplicatis uigiliis postea et acriori conatu reparare curauimus, et tandem ad summam lineam deuenimus transcriptionis, desudate ne dicam, an improbi laboris?

XuI. Hi erant scriptores e quorum lucubrationibus haurienda erant non infima [u] Paulini opera, qui ab aliis regionibus fuerant exportandi. Cetera autem iam nos ante parauimus, si demas hymnum 1 a cardinali Thomasio proditum, quem P. Franciscus Berlendus clericus regularis Theatinus uenetiis transmisit. Dum uero hec colligebamus et transcribebamus, non omittebamus uiros illustriores adire per epistolas, qui perhumaniter uotis nostris se morem gessuros rescripserunt, bibliothecas uersando, et si quid Paulini ad manum occurreret, communicaturos: et nisi quia re uera parum uel nichil supersit Paulini quod ad nos non peruenerit, haudquaquam dubitamus, libentissime quod spondebant impleturos fuisse, fidemque suam honestissime liberaturos. Cl. uir Scipio Maffeius uerona scripsit, se nusquam et nunquam in aliquod Paulini ms. incidisse, quanquam fere innumeri fuissent codices quos euoluisset; se tamen Mediolanum epistolam missurum, ut Ambrosiane bibliothece euoluerentur uolumina: cuius diligentiam nichil profuturam iam noueramus ex rescriptis uu. cll. Iosephi Saxii Ambrosiane bibliothecarii, et Ludouici Antonii Muratorii; quorum prior se excusisse libros, nichil tamen inuenisse rescripsit; alter, qui de eadem bibliotheca experientia diutina consultissimus erat, frustraneum superuacaneumque opus futurum inquirere respondit. Adiuimus et Romam illustrissimum Fontaninum nostratem, cui pre ceteris esse cordi debuisse credebamus res patrie futuras. Rescripsit paucis, se nichil preter id quod in indice bibliothece cardinalis imperialis, quem ipse ediderat, suppeditandum habere. uerum boni Numinis ope nonnulla prodimus que ipse non recensuerat.

XuII. Cum interim in Italia casso labore desudare conspiceremus, nos haud continuimus, quin trans Alpes excurreremus. Galliam, Belgium, Germaniam litteris datis subiuimus, uirosque fama eruditionis clariores accessimus, ut operi inchoato suppetias ferrent. Hos inter P. Bernardus a Montfaucon, monachus Benedictinus e congregatione sancti Mauri, Lutetia humaniter postulatis nostris iterato respondit, se ut primum litteras nostras accepit, scrinia sua lustrare, sed in cassum: monuit  Codices mss. huiusce nostri scriptoris admodum raros esse; si qua autem occurrissent se ad illum spectantia, ea libentissime indicaturum. Idem ferme parique urbanitate habuimus ex rescripto P. Ioannis Baptiste Solerii soc. Iesu Antuerpia, qui socios studiorum suorum in mss. quorum ingens apud eos est copia, euoluendis non est ueritus occupare. Bibliothecam uindobonensem ope cl. uiri Iacobi Marinoni Utinensis nostri, mathematici Augustissimi Caroli uI Cesaris, petiuimus; nichilque  Paulini in mss. eiusdem, quanquam numerosi admodum sint, inuentum. Quid plura? Illustrissimum Dominicum Passioneum, cum Utinum anno 1731 pertransiret, uindobonam apostolice sedis nuntius profecturus, adiuimus; cuius humanitatem nedum ex publica fama, sed ex ore quondam patrui nostri Nicolai, quam in se ipsum Rome expertus fuerat, testatam habentes, reuera probauimus. Cum enim susceptos labores nostros accepisset, manum se daturum, et inuestigaturum, suaque auctoritate alios, ut inuestigarent in scriniis nobilioribus, ad Paulini aliquid ineditum hauriendum compulsurum repromisit. Quod prestitisse, sed frustra, nobis eque humaniter uoluit significatum litteris uindobona datis.

XuIII. En quo ausus nostri processere, optime lector, ut absolutum opus Paulini tibi exhiberemus. Hec que adhibuimus media, ut finem propositum assequeremur, cum primis credidimus efficacia. Si quid autem post tot studia, post conatus tantos, post tot illustres uiros ad molestiam forte usque uexatos, ineditum opus quodpiam Paulini patebit, quod fuisset prodendum; non inuidebimus cuicunque euulgationem: imo ex corde ei gratulabimur, qui nostra in bonum rei litterarie feliciorem sit nactus fortunam, incuriosi tantummodo indiligentisque notam effugisse contenti. Nunc eorum que ex tenui penu nostro eduximus, rationem sumus presto daturi.

[ui] XIX. Paulini Operibus uitam eius prefiximus, gratum futurum putantes, cui Opera innotuissent, auctoris quoque gesta, mores, sanctitatem, uirtutesque cognoscere. Non ubertosa quidem materies, quippe nulla uel fere nulla testimonia suppeditat illorum temporum historia. Digessimus rem per capitula 17. A primo usque ad 13 serie temporum procedimus, hoc est ab ortu eius ad mortis usque diem, leges critices et chronologie seruantes. Que supersunt capitulis, ea proferimus que uel incerto tempori conueniunt, uel cuique tempori affigi possunt. Ut plurimum ex ipsius Paulini, uel ceuorum scriptorum auctoritatibus, et diplomatum eiusdem etatis testimoniis omnia innituntur. Que autem fulciri legitimo fundamento haud potuerunt, sed tantummodo uulgaris traditionis nomine habentur; non omittimus quidem, ne quid ad Paulinum spectans desideretur: attamen nichil ponderis e nostro addentes, qualia sunt relinquimus; ut lectori prudenti pre oculis certum incertumque sit, et quod probabile ei uideatur, si lubet, sequatur.

XX. Dissertationes nonnullas concinnauimus, quibus non contemnende difficultates que in Paulini scriptis et gestis enasci possunt, enodantur. Prima est circa librum Exhortationis ad Henricum ducem Foroiuliensem, in qua fusius de Henrico et actis eius disseritur. Secunda est de concilio Foroiuliensi, in qua annus, locus, numerusque episcoporum, quibus erat interfuisse concilio, statuitur. Hinc quam longe lateque uario tempore se protenderit Aquileiensis prouincia, et quot episcopatus sue ditionis tenuerit, ostenditur. Tertia est, quam dogmaticam appellamus, quia cuius hereseos ex antiquioribus propago Feliciana fuerit,  in ea inquiritur, et ad Nestorianismum reuocatur. Quarta historica est et chronologica, qua heresis Feliciane ortus, progressus, interitus, per tempora digeruntur. Huic accedit in Iacobum Basnagium, qui de scribentibus in heresim Felicianam male scripserat, animaduersio. Quinta est de symbolo fidei, precipue prout respicit uel Paulinum, primum in Italia addentem symbolo Constantinopolitano uerbum Filioque, uel Ecclesiam Aquileiensem, que olim peculiare symbolum fidei habebat. Sexta est de concilio Altinensi, in qua causa concilii cogendi, quo anno, et qua anni tempestate, et tandem quo iure Altini a Paulino coactum fuerit, exponitur.

XXI. Que autem uel in obseruationibus et notis ad Paulini Opera additis, uel in uita eius, uel in dissertationibus que subiiciuntur, testimonia petita ex libris editis, sed rarioribus, uel ineditis documentis produntur, Appendicem non inutilem, neque non gratam futuram lectori instruere cegerunt. Siquidem etatis qua uiuimus is genius est, scrinia manuscriptorum excutere, forulos antiquitatis scrutari, et ueritatem ex codicibus archiuorum erutam producere. Eam bifarie partimus, priorem editis testimoniis dantes, altera ineditis reseruata. In illa ex libris iam typis uulgatis aliqua ad Paulinum facientia proponimus, ut sunt epistole Alcuini nonnulle, et pemata aliqua ex editione Alcuiniana Andree Duchesne excerpta; insuper alie epistole eiusdem Alcuini ex Analectis Mabillonianis; epistole pariter eiusdem, que heresim Felicianam tangunt; quibus adde epistolam Elipandi ad Felicem, et Felicis fidei Confessionem. Non enim hec, que hereticum a Paulino protritum impetunt, erant omittenda. Epistola quoque Caroli Magni de uictoria Auarica ad Fastradam reginam, qua res et gesta Henrici ducis Foroiuliensis lucem non paruam hauriunt, inter hec suum obtinet locum. Addimus Litanias Caroli Calui, in quibus inuocatio Paulini, sicuti unius ex celitibus  habetur. Utraque hec suppeditauit Baluzius in Capitularibus regum Francorum. Demum ex Missali ueteri Aquileiensis Ecclesie Missam de confessore pontifice, patriarchini  ritus uelut specimen, licet non sic ut optabamus uetustum, Paulino accommodatam proponimus. Hec  quanquam edita sint, [uii] non ad manus omnium facili negotio deueniunt: quapropter quia horum testimonio non pauca, que asserimus data occasione, fulciuntur, ne alio petenda habeas, hic sub oculis exhibemus.

XXII. Que in posteriori Appendice sequuntur, si unum alterumue diploma demas, quod in historiographis nostratibus iam reperies, omnia ex ineditis petita sunt: sed et hec ipsa que lucem publicam iam uiderant, ex archiuis prodere placuit, et nonnulla in iis limam exposcentia ex mss. polimus, detergimus, emendamus.

XXIII. Qui autem auxiliares manus prebuerunt in hac Appendice concinnanda, non sunt ingrato silentio pretereundi, imo confessione publica prodendi, et ut noster grati animi sensus appareat, et ut sciat quicunque aliquid sibi arridens ex nostris lucubrationibus hauserit, cui se obstrictum fateatur. Archiua secretiora ecclesiarum Utinensis, Ciuitatensis, Aquileiensis, canonicorum humanitate uel nobis patuerunt, ut Ciuitatensis et Utinensis, uel quod reconditum erat, exhibitum fuit, ut Aquileiensis. Eis publicas gratias agimus; inter Aquileienses quidem Co. Francisco Florio, cuius manu transcripta plura documenta hic exhibentur; inter Utinenses uero consobrino nostro Co. Laurentio Asquino, cuius ope datum fuit transcribere diploma Romanum, et non pauca alia documenta uel ex archiuo sui capituli, uel ex chartario antique familie sue eruta proferre. Quanquam uero ex archiuo Foroiuliensis, seu Ciuitatensis ecclesie, nullum documentum habuimus; non est tamen quod non commendatam habeamus et documentorum copiam quibus locupletissime ornatur, sed non ad rem nostram, et generositatem illustrium canonicorum, quos inter Laurentius a Turre, nepos haud degener illustrissimi Philippi a Turre episcopi Adriensis, modo insignis collegiate decanus meritissimus, perhumaniter ad interiora lustranda admisit, et quedam ex missali ueteri, illius ecclesie peculiari, quedam ex libris distributionum haurienda permisit. Ex schedis patrui eius modo laudati et semper laudandi, habuimus hymnum de sancto Marco euangelista, qui primum nunc prodit., Alia ex priuato suo chartario obtulit transcripta. DD. Nicolaus et Fabius fratres de Maniaco, Hector de Brazaco, D. Agricola Agricola, qui penes se haud leuem manum mss. codicum seruant, nonnulla documenta suppeditarunt. Abbati Iosepho Binio, qui symbolam suam quoque contulit, et Patri Nicolao Minuccio congregationis nostre de Urbe, qui sponsionem episcoporum suffraganeorum ad sanctam Aquileiensem sedem e bibliotheca uaticana transmisit, pari gratitudinis obligatione obstringimur. His omnibus, et si qui alii sint; qui quoquo modo, uel opere, uel consilio, siue clam, siue palam, laboribus nostris auxiliati sunt, publica gratiarum acceptarum confessione, quas possumus grates rependimus.

Nec tu carminibus nostris indictus abibis,
Luci abbas Marenzi, qui rariorum librorum inopia nobis quandoque laborantibus, ope Antonii Zanoni communis amici tam beneuole presto fuisti, ut ab alio ex necessariis et carioribus nostris maiorem gratiam et promptiorem desiderare uix potuissemus.

XXIu. Hec erant de quibus, benigne lector, certiorem te facere uolebamus, priusquam Opera Paulini euoluenda aggredereris. Si quid occurret quod minus arrideat , scias te ab homine, cui errare et labi innatum est, opus suscipere. Confidimus tamen de tui cordis candore et animi probitate non iniquius traducturum te, quales [uiii] quales fuerint, labores nostros: sed potius equi bonique facturum, tibi ipsi quoque consulendo; ne uidelicet, dum forte in conatus nostros tui causa susceptos iustus nimium insurrexeris, et nodum in scirpo quandoque quesieris, Zoili et uitilitigatoris tibi nomen acquireres. Si quid autem probandum occurret , non nobis, lector, non nobis, sed nomini Dei da gloriam: cui sit nunc, et in eternum et ultra.





uITA SANCTI PATRIS NOSTRI PAULINI PATRIARCHAE AQUILEIENSIS.



[ix] PROeMIUM.


Illustrium uirorum historias describere actionesque litteris commendare ut posteritati consultum sit, quantum publice gratitudinis scriptori conciliare potest, tantum periculi cogit subire. Res prorsus ancipitis exitus aleeque incerte, cum ut plurimum in partes distracti legentium animi uel ante ipsam lectionem iudicia sua, imo preiudicia pronuntiant, eo formidabiliora, quo inconsultiora. Perrari namque uidentur qui non sine aliqua mentis preoccupatione ad libros accedant, et non patiantur se ferri quadam innata propensione, quo occulta sympathia, humorum quin etiam conformitate, suarumque quandoque actionum analogia, secreto nature mysterio sibi magis arridet. Hinc fit, ut ex his affectuum turbis  requisita ueritas uix emergat, et caput exerat; uel si tandem aliquando liberius effulgeat, odium pariat in caput scriptoris casurum. Si quis tamen historicus ab hoc periculo immunis uideretur futurus, is quidem, meo iudicio, fore deberet, qui res cariose antiquitatis proponeret, longeuamque senectam sapientes. Etenim que propius nos tangunt, uiuidius efficaciusque nos mouent; que sunt extra teli iactum, non sollicitant; et que supra nos longissima temporum series collocauit, quasi nichil ad nos pertinere creduntur. Quare cum sancti Paulini patriarche Aquileiensis uitam describere proposuerimus, ut operum, que uulgare communi beneficio satagimus, auctor nedum scriptis, sed actis quoque et uirtutibus orbi innotesceret, nobis gratulandum existimabamus,  quod historiam remotissimam ab etate nostra texendam aggrederemur, adeoque a preiudiciis legentium sartam tectamque futuram. Iam enim decimum excurrit nunc seculum, a quo patriarcha optimus floruerat, pauceque annorum decades desunt, quin exequent millesimum, qui ab ipso ad nos usque effluxit. uerum quantum a nostra per tot seculorum curricula dissita etas tuetur historicum ab eorum qui legunt preuentis affectionibus, tantum scriptori negotium facessit notitiarum caritas, et preteritorum apud scriptores pene ieiuna memoria. Pape! Ecquis mille annorum pondere obrutas res, ingentique seculorum mole sepultas e lethea ducet abysso, et excussa carie obliuionis, uelut ab antiquo supremo cinere resurgentes, media in luce constituet?  Quis e tenebris rancide etatis, eheu! nimium spissis fermeque uelut Aegypti palpabilibus, ueritatem eo in meridie collocabit, quo nullus dubitandi locus supersit, nullus uexet scrupulus lectorem? Ille ego  non sum, qui quamuis omnem lapidem pro uirili emotum neruosque omnes, quales quales sint, ingenioli mei uiresque exertas crediderim, ut finem propositum assequerer, me eum tamen consecutum ita arbitrarer, ut nulla adhuc latebra excutienda, que ueritatem occuluisset, superfuerit, uel sic rem proposuisse, ut probabilius, ut clarius, ut luculentius, ut uno uerbo melius proponi haud potuisset. Conatus nostros equo animo suscipias, benigne lector, fauoreque tuo prosequare efflagito. Satis erit, si perspecta facinoris arduitate, salebrosaque quam aggredior uia bene cognita, ausus temeritatis non arguas; quin potius amore susceptos ueritatis commendes, cui, si non semper eam consequendi datur arbitrium, saltem inquirendi honor debetur.



CAPUT PRIMUM. De nomine Paulini.


I. Cum audis de nomine Paulini tractandum, ne putes eiusdem generis questionem esse, qualis in scholis ut superuacanea, nulliusque momenti diceretur questio de nomine. Non est huius furfuris quod proponitur. Neque enim apud quemquam in dubium uenit, num Paulinus noster alio donandus sit nomine. Legitima autem dubitandi ratio insurgit, quam enodare ipso in limine conuenit, num scilicet Paulinus huius sit nominis alter, an primus. Etenim ante annos preter propter ducentos alius patriarcha renuntiatus fuerat, cuius in nomine efferendo uariant historici, alii Paulum, alii Paulinum scriptitantes.

 II. Paulus Aquileiensis Ecclesie diaconus Histor. Longobard. lib. II, cap. 10, Paulum pronuntiat: »Aquileiensi ciuitati, ait, eiusque populis beatus Paulus patriarcha preerat,« cum scilicet Longobardi in Italiam descendissent. Hic tamen lapsum non mirari Michelis Bombardi e soc. Iesu haud possum, qui in Topographia magni regni Hungarie, uindobone, seu uienne Austrie an. 1718 edita, Paulum hunc cum Paulino nostro enormi anachronismo confundit. Sic enim ait pag. 42: »Porro Paulinus, quem de suo nomine Diaconus lib. II, cap. 10, Paulum appellare mauult, ob morum sanctimoniam Carolo Magno eiusque magistro Alcuino Flacco preprimis probaretur, destinatus creditur ad fidem Hunnis et Auaribus, quos armis Carolus deuicerat, predicandam.«  Paulus Diaconus nec per somnium sancti Paulini nostri uerbum facit, quippe neque suam historiam ad tempora sancti Paulini producit. Locus autem libri II, cap. 10, quem profert Pater Bombardus,  est de Paulo priore, qui nichil habet commune cum Carolo et Alcuino, duobus integris seculis inter utrosque excurrentibus. Hunc, ut in uiam reuertamur, Dandulus quoque Paulum non Paulinum appellat in Chron. lib. u, cap. 11: »Paulus episcopus Aquilegie factus est anno Domini nostri DLuII.« Insuper, quod notabile, eod. cap., § 1, producens epistolam Pelagii pape, qui, ut infra dicetur, Paulinum nominat, Paulum in ea legit, non Paulinum. »Postulamus  ut Paulum Aquilegiensem pseudepiscopum, et Honoratum Mediolanensem episcopum [x] ad clementissimum principem sub digna custodia dirigatis.« Sed et Baronius noster, qui an. 556, n. 10, affert Pelagii epistolam, Paulinum, non Paulum  appellantis, n. 16 eiusdem anni, Paulum disertis uerbis nominatum ait: »Hic autem, inquit, episcopus Aquileiensis de quo agitur, Paulus nomine, post Macedonium sedit annos uiginti duos.« Blondus, et ex eius lib. uIII Aeneas Syluius in Epitome: »Paulus patriarcha Aquileiensis cum sacris Gradum confugit.« Sabellicus, De uetustate Aquileie lib. Iu: »Scribunt Paulum ex Aquileia cum thesauro ecclesie Gradum transisse.« In uitis patriarcharum Aquileiensium, quas ex ms. Biblioth. Ambrosiane dat cl. uir Lud. Anton. Muratorius in fine tom. Iu Anecdot. Latin. Paulus bis dicitur, et ferme omnia chronica mss. Paulum, non Paulinum preseferunt. Ex quo factum est ut  loco Paulini, quo nomine antea inscribebatur icon huius presulis, cum reliquis patriarcharum in parietibus aule depicta, reposita cum appellatione Pauli hec alia fuerit:

PAULUS SUB PELAGIO I PRO TUENDO CHALCEDONEN. CONCIL. CONSTITUTO uIGILII PAPAE INSISTENS CUM EPISCOPIS PROuINCIAE DAMNATIONI TRIUM CAPITULORUM NON ACQUIEuIT INuADENTE POSTEA ITALIAM ALBOINO, GRADUM MIGRAuIT.

 III. Ex aduerso, plerique ueterum et recentiorum Paulinum, non Paulum pronuntiant. Pelagius I, epist. u ad Narsetem: »Istud est quod a uobis poscimus, et nunc iterum postulamus, ut Paulinum Aquileiensem pseudo-episcopum, et illum Mediolanensem episcopum ad clementissimum principem sub digna custodia dirigatis.« Sigonius lib. I De Regno Italie: »Paulinus patriarcha metu exanimatus . . . Aquileiam reliquit, atque . . . in insulam . . . Gradi se recepit.« Candidus Comment. Aquileien. lib. III: »Interim Paulinus, quartus et uigesimus antistes, defuncto Macedonio successit.« Palladius iunior part. I, lib. I, Paulinum, non Paulum uocat, uti faciunt P. Christianus Lupus Dissert. de quinta synodo cap. 6, quest. 5, Cardinalis Norisius De ead. quinta  synodo cap. 9, § 1, Natalis Alexander Histor. Eccles. seculi uI, cap. 3, art. 1, § 3, Pagius ad an. 558, n. 9, Schonleben Annal. Carniol. an. 554. His accedit Adrianus Baillet, qui in uitis sanctorum ad 11 Ianuarii proferens nostri sancti Paulini uitam, Paulinum secundum uocat, non alio presule huius nominis, de quo sermo, preter hunc precedente. His quoque fauet uetus inscriptio, que ante restaurationem aule patriarchalis Utinensis sic eius sub icone legebatur:

BEATI PAULINI PIIS MONITIS NARSES ROMANI EXERCITUS DUCTOR, POST EIECTOS ITALIA GOTHOS AQUILEIAM CePIT INSTAURARE EIUSDEMQUE uICTUS PRECIBUS REX ALBOINUS  AQUILEIENSEM PROuINCIAM TOTAMQUE SIMUL ITALIAM EuERTI PROHIBUIT.

Iu. Sic et muri non semper sibi constant, et quandoque contradicere coguntur. Sicuti auctor Chronice relate a Muratorio in Anecdotis, supra citate, sibi contradicit, dum in Poppone non Paulum, ut fecerat prius, sed Paulinum habet. »Thesauri, ait, qui portati erant  per dominum Paulinum olim patriarcham, reportati sunt per dictum dominum Popponem.« His autem potius quam superioribus standum uidetur, nedum quia plures sunt, sed pre ceteris primi subsellii uiris; et  in critica peritiores a cunctis habiti Lupus, Norisius, Pagius, Alexander. Hi uidisse loca Diaconi, Danduli, Blondi, et ad trutinam reuocasse  non est ambigendum: et tamen adhuc non Paulum, sed Paulinum appellarunt. Enimuero elumbis auctoritas Diaconi et aliorum uidebitur, si pre oculis habeatur ipsos non unum in errorem alias et in hac re incidisse. Que enim fides adhibenda Paulo, qui hunc uocat beatum, uirum schismaticorum corypheum, et refractarium iteratis monitis Romanorum pontificum? Que fides Dandulo, qui alio lapsu cecidit, dum ab Honorato Mediolanensi presule dicit consecratum? Audi que in notis ad l. c. Pauli, n. 77, aduertit u. C. Horatius Blancus, presertim de titulo beati, in quo peccat Paulus, et de consecratione per Honoratum facta, in qua peccat Dandulus. »Non conuenit  schismaticorum principi  Paulino. Hunc falso ferunt a sancto Honorato Mediolanensi episcopo fuisse consecratum, de quo accuratissima Dissertatio inter mss. codices biblioth. Ambrosiane, qua factum est, ut ex antiquo Breuiario Ambrosiano error hic, qui diu inualuerat, expungeretur.« Et merito quidem; nam Honoratus, qui duobus annis episcopatum tenuit, ut in Chron. uet. Mediolan. episcoporum inter Rer. Italicar. Scriptor. tom. I, p. II, pag. 228, et tom. Iu, pag. 141, uidere est, tempore sui regiminis uidit Longobardos inuadere Insubriam Mediolanumque, teste eodem Paulo Diac., lib. II, cap. 24, qui ait hoc contigisse indictione ingrediente tertia, que correspondet annis 569 et 570, quo pariter contigit mors Paulini ab anno 557 auctore ipso Dandulo assumpti, et duodecim  annos sacerdotio defuncti, teste eodem Diacono ibidem. Quomodo igitur fieri potuit ut ab Honorato consecratus fuerit Paulus, siue Paulinus, qui anno primo uel secundo episcopatus Honorati iam duodecimum sacerdotii annum expleuisset? Cum igitur euidens sit, non ab Honorato consecratum esse Paulinum, eque manifestum est errasse Dandulum, ex suoque penu Honoratum extraxisse, et in epistola Pelagii, que communiter non nisi ita habet, Illum episcopum Mediolanensem, inseruisse. Nutante autem auctoritate ueterum scriptorum, ceterorum ipsos sequentium fides nutare necesse est. Optime ergo adnotator Pauli Diaconi Rer. Italic. Script., loc. cit., n. 79, asserit Paulinum Aquileiensem archiepiscopum, non Paulum dicendum.

 u. uerum nedum nutare, sed prorsus labi uidetur adductorum scriptorum auctoritas, consideranti epistolam Pelagii I pontificis. Is enim scribebat Narseti, ipso patriarcha uiuente; adeoque melius, quam Paulus Diaconus non una etate a temporibus ipsius dissitus, uerum nomen patriarche est assecutus. Ipse autem non Paulum, sed Paulinum appellat in epistola 5, ut etiam uidere est in fragmentis que profert Holstenius. Et quidem suspicio non leuis enascitur, a Diacono Paulinum scriptum fuisse, ab amanuensibus deinde precipitatione scriptionis, uel abbreuiationis gratia compendioso charactere utentibus in Paulum contractum. Etenim apud Baronium, qui alias Paulum appellat, edit. Colon. an. 1624, ad an. 570, n. 9, inuenio locum Diaconi lib. III, cap. 12,  uerius 25, qui sic habet: »Paulinus uero patriarcha Aquileiensis undecim annis sacerdotio functus, ex hac luce subtractus est, regendamque ecclesiam Probino reliquit.« Credibile enim est eminentissimum Annalium Ecclesie parentem nactum fuisse Historie Longobardice Pauli Diaconi exemplar a uulgatioribus discrepans: nam hoc solo in loco, in duobus differt a ceteris, et quod Paulinum dicit, et quod undecim annos eius sacerdotio assignet; reliquis Paulum, et duodecim annos sedis statuentibus. Adde huic coniecture confirmationem ex Thomasino ueteris et noue Eccles. Discipl. tom. I, p. I, lib. I, c. 21. Is proferens uerba lib. II, cap. 8 , legit Paulinum, omisso titulo beati sic: Aquileiensi  ciuitati eiusque populis Paulinus patriarcha preerat. Ergo in Diacono non est constans in omnibus editionibus nomen Pauli. Stet igitur Paulinum hunc, non Paulum uocandum.

[xi] uI. Ast alia superest difficultas, num uere noster sanctus Paulinus huius nominis secundus sit dicendus. Dubium enascitur ex epistola Pelagii citata. Nam Paulini prioris ordinationem non obscure pronuntiat irritam cassamque fuisse. Sic enim ait: »Postulamus ut Paulinum Aquileiensem pseudepiscopum, et illum Mediolanensem episcopum ad clementissimum principem sub digna custodia dirigatis: ut et ipse qui esse episcopus nullatenus potest, quia contra omnem canonicam consuetudinem factus est, alios ultra non perdat; et ille qui contra morem  antiquum eum ordinare presumpsit, canonum uindicte subiaceat.« Audin Paulinum pseudepiscopum, id est falsum episcopum uocatum, et additam rationem, quare episcopus esse non possit uidelicet, quia contra omnem canonicam consuetudinem factus est? Si autem episcopus non est, nec primus est huius nominis in censu patriarcharum habendus. Adhuc autem neruosius procedit idem pontifex in epistola ad Ioannem patricium, que est prima inter Holstenianas. Sunt eius uerba: »Ab Ecclesie uisceribus diuisus, et ab apostolicis sedibus separatus exsecrat ipse potius, et non consecrat. Iure ergo exsecratus tantum, non consecratus poterit dici, quem simul sacrare in unitate coniunctis membris non agnoscit Ecclesia. uideamus tamen utrum uel ipsarum consuetudinem  partium in sua ordinatione conseruauerint. Nempe is mos antiquus fuit, ut quia pro longinquitate, uel difficultate itineris, ab apostolico onerosum illis fuerat ordinari, ipsi se inuicem Mediolanensis et Aquileiensis ordinare episcopi debuissent: ita tamen ut in ea ciuitate in qua erat ordinandus episcopus, alterius ciuitatis pontifex occurrere debuisset, ut eum ordinandi electio a presenti ordinatore, et consensu uniuersalis, cui preficiendus erat, Ecclesie, melius ac facilius potuisset agnosci; et in sua, qui ad episcopatum prouehendus erat, nec tamen ordinatori suo subdendus fuerat, ordinaretur Ecclesia.« Num uera hec seruata fuerint, non profert Pelagius. uidentur non seruata, ex eo quod obiiciuntur.  In cassum enim desudaret pontifex, ad trutinam reuocando ordinationem Paulini, si consona fuisset legitimis priorum temporum consuetudinibus. Igitur et in hoc peccatum uidetur, quod non Mediolanensis ordinator Aquileiam ad ordinandum accesserit, sed Aquileiensis ordinandus ad ordinatorem Mediolanensem profectus fuerit. P. de Rubeis de Schism. Aquileien., cap. 4, defectum ordinationis Paulini in eo situm esse ait quod non intercesserit Romani pontificis assensus, et hanc uult esse canonicam consuetudinem, quam epistola mutila et manca non profert, sed indicat tantum. uitiatam igitur consecrationem pontifex innuit infra dicendo: »Noli eorum non consecrationi, sed exsecrationibus consentire. Nec existimes illos esse, uel dici Ecclesiam  posse.« Et epist. seq. uiatori et Pancratio, nedum episcopatum, sed et sacerdotium reprobat. »A schismaticorum sacrificiis, ait, potius autem sacrilegiis abstinere debetis.« Et infra ad finem: »Noli ergo, quasi nulla schismaticorum atque Ecclesie differentia sit, uelle indifferenter utrorumque sacrificiis sociari. Non est Christi corpus, quod schismaticus conficit, si ueritate duce dirigimur.« Que mens his in uerbis satis acribus fuerit Pelagii, num scilicet uere asseruerit non conficere corpus Christi in Eucaristia schismaticos sacerdotes: uel eo quia schismaticos non conficere, tanquam membra in unione caritatis et obedientie supremo capiti corpus Christi mysticum, quod unum est, nempe Ecclesia, quod ex contextu uidetur probabilius: insuper num uere  inualidam et irritam crediderit ordinationem Paulini ab episcopo Mediolanensi factam; res est maioris, quam uacet nobis, indaginis et otii. De his uidendus pre ceteris diuus Thomas 3 p., q. 64, a. 9 ad 2, et qu. 82, a. 7 et seqq.; insuper in Supplem. q. 38, a. 2; Lessius in III p., q. 64, ar. 9, ceterique scholastici.

uII. Ceterum cum in censu Aquileiensium presulum priora secula Paulinum hunc recognouerint, non est a catalogo eorum expungendus. Etenim hac exaggeratione dixisse Pelagius credendus est, atque ad summum negasse actuum licentiam, non ualiditatem. Neque enim  non seruata priorum temporum consuetudo consecrandi in causa esse potest, non ualidam fuisse episcopalem consecrationem. Quid enim ad ualorem  consecrationis contulisset, num Aquileia Mediolanum ordinandus ordinaturo, uel Mediolano Aquileiam ordinaturus ordinando occurrisset? Ipse Pelagius in epistola que ex editione Holstenii ualeriano patricio dirigitur, in fine hunc ordinem non semper seruatum insinuat, dum locus medius, nempe Rauenna, ad consecrationem Mediolanensis fuerat electus. »Recolere debet celsitudo uestra, aiebat Pelagius, quid per uos Deus fecerit tempore illo quo Istriam et uenetias tyranno Totila possidente, Francis etiam cuncta uastantibus, non ante tamen Mediolanensem episcopum fieri permisistis, nisi ad clementissimum principem exinde retulissetis, et quid fieri debuisset, eius iterum scriptis recognouissetis, et inter ubique frementes  hostes, Rauennam et is qui ordinabatur, et is qui ordinaturus erat, prouidentia culminis uestri deducti sunt.« Igitur ab albo patriarcharum Aquileiensium non est delendus Paulinus, licet schismaticus; alioquin cum usque ad Sergium papam schisma productum fuerit, ut ex Beda, lib. de sex Aetatibus mundi, et Paulo Diacono, lib. uI, c. 14, probat Pagius, et post eum P. de Rubeis Dissert. de Schism. Aquil., cap. 19, ad minus septem uel octo presules a censu patriarchali essent eliminandi, nempe ipse Paulinus, Probinus, Helias, Seuerus, Ioannes, Martianus, forte etiam et Fortunatus, insuper Ioannes alter. Sub Petro autem schisma desiisse uidetur, qui Serenum antecessit, cui pallium a Gregorio II datum est, index ad communionem Ecclesie Romane reuersam  Aquileiensem. In eo autem quod dicit eminentissimus de Noris de quinta Synod., c. 9, § 6: »Huius schismatis Aquileiensis terminum omnes ponunt Sergio pontifice, qui an. 678 Rome sedit,« error est typographi characterem numeralem transponentis, cum scribendum fuerit 687. Is enim annus est primus Sergii pontificis. Ipse autem non iure ceteros emendat, cum subdit ante Sergium sub Agathone; quia an. 678 pontificatum adiit, communicasse, deposito schismate, uenetiarum et Istrie episcopos cum Romana Ecclesia, ad cuius pontificis concilium Romanum an. 680 interfuerunt et subscripserunt Agatho patriarcha Aquileiensis, et ceteri suffraganei. Quod cum appareat quoque factum sub Martino I in Lateranensi concilio an. 649, subscribente post ipsum  immediate Maximo Aquileiens. arguit ad id tempus unitati Ecclesie schismaticos adiunctos. Nam nec Agatho, nec Maximus fuerunt Aquileienses, sed Gradenses patriarche, quamuis Aquileienses dicerentur. u. de Rubeis l. c.

uIII. Ergo cum Paulinum dicendum esse, non Paulum, et hunc quamuis schismaticum in censu patriarcharum Aquileiensium collocandum demonstratum sit, restat ut sanctus noster Paulinus secundus dicatur huius nominis patriarcha. Patriarcha quidem; nam eodem Paulino primo cathedram tenente, aiunt Baronius ad an. 570, n. 10; Norisius de quinta Synod., cap. 10; et apud eumdem Sirmondus in Propemptico; Bollandus ad uIII Februarii in notis ad uitam sancti Honorati, Christianus Lupus in Dissert.  de quinta Synod., cap. 6, nomen enatum, et primum de Aquileiensi presule auditum. Imo ad schisma originem deducunt, quasi ex luto et stercore nobilior tiare Aquileiensis margarita fuerit extracta, et de mercede iniquitatis collata prerogatiua illustrissime appellationis. Quod a uero exorbitari adeo uisum est Philippo a Turre, episcopo Adriensi, ut Dissertationem preualidis argumentis instructam composuerit ad sententiam hanc refellendam, quam inter schedas patrui mei Nicolai Madrisii, quondam eiusdem episcopi arcto sacroque necessitudinis nexu constricti repertam, auro contra estimandam, utrorumque uirorum non ignobile pignus et memoriale [xii] apud me ms. religiose custodio, quamuis et aliorum ad  manus exemplaria peruenisse non abnuam. Ceterum mentem Cointii ad an. 774, n. 96, paucis uerbis expositam, ueriorem originem patriarchalis appellationis attigisse autumo, nempe imitationem Grecorum et Orientalium. Sic ait: »Paulo ante Longobardorum aduentum in Italiam, patriarchale nomen more Grecorum et Orientalium sibi uindicarunt.« Quam mordicus Utinenses nostri tutati fuerint decus huius dignitatis et nominis posteriori tempore, patere potest ex constantia qua restiterunt, ne patriarchatum in commendam daretur, quod dedecori uertebant. Nam cum Urbanus sextus Philippo de Alenconio commendasset patriarchatum, et capitulum Aquileiense uideretur hoc pati, ut ex charta in Appendice 2, n. 32: insuper Ciuitatenses commendatarium suscepissent,  ut est in charta ibid. n. 34, Utinenses restiterunt armata manu: qua in re uide quoque chartas ibidem n. 33, 35 et 37.

IX. Cum hec autem, que ad historiam pertinent, producta sint circa nomenclaturam, antequam a proposita materia manus subtrahatur, non ab re erit aliam questiunculam in orthographia proponere, et paucis absoluere: num scilicet Paulinus unico l, uel Paullinus duplici ll sit scribendum: idem dicendum num Paulus, uel Paullus, cuius illud est deriuatum. Christophorus Cellarius Orthograph. Lat. part. poster. in uoce Paullum, ex lapidaria nonnulla profert exempla duplicem ll habentia, additque auctoritates sequentium lapidicinarum scriptionem. Quos inter est uossius in Etymolog. ne uocans quidem rem ad questionem:  additque uisum esse nonnullis a Greco , quod est uilis, uel a , quod est paucus, originem accersendam, adducto Augustini testimonio dicentis gentium apostolum nomen uilitatis paucitatisque, cum Paulus appellatus est, assumpsisse. uerum si Hellenicam radicem attendis, nec , nec duplicant mediam consonantem, adeoque non Paullus, sed Paulus scribendum. Accedit autem Prisciani grammatici auctoritas, sic de deriuatis uocibus, que geminant ll, scribentis: »Excipitur unum in lus desinens Paulus, quod non geminat l in diminutiuo. Nec mirum, cum au diphthongus post se geminari consonantem prohibeat.« Audi hac de re iustissimam Adriani querimoniam, et quam scite elidat et conterat marmorariorum auctoritatem. Sic  enim ait Aduersar. lib. XXX, cap. 25: »Inducta est nuper ab eruditissimis hominibus in libros omnes nominum quedam litteratura ab usitata discrepans. Quinctum enim et Paullum scribunt. Sed nos uulgus ut consuetudinis retinentissimi sumus, ita uix istam nouitatem approbare possumus, et libenter nouum opus nuntiaremus. Nituntur tamen marmorum Capitolinorum auctoritate, cui non puto tantum ponderis esse debere, ut aduersus grammaticorum scholas et preceptiones audienda sit. Nec enim illos marmorarios lapidumque scalptores bonos grammaticos fuisse crediderim; sed operarios manu quam mente doctiores . . . . Suspicor autem marmorarios . . . . uitium pronuntiationis sue fastis Capitolinis mandasse; nam ut notant ueteres grammatici, uulgus infinitis oris  uitiis laborabat. In uulgo autem, non in doctis numerantur opifices, in quorum antiquis inscriptionibus quotidie ea agnoscimus. Paulus autem, non Paullus, auctore Prisciano, qui in grammaticis locupletior est testis, quam ullus scalptor.« Igitur ne lapides loqui, uel uti lapides uideamur, sed ut communi doctiorum uirorum calculo confirmemur, rationique adhereamus, Paulinum, non Paullinum, huius nominis secundum patriarcham, sanctum hunc nostrum dicemus.



CAPUT II. Natio; locus et tempus ortus; status conditio.

I. Cuias esset Paulinus noster, ne nimium te inquirendi uexet sollicitudo, Italum natione, patria  Foroiuliensem pronuntio. Huius autem libere assertionis fundamenta non desunt, ne temere prolatam putes. Alcuinus enim pem. CCXII Ausonium appellat:

O lux Ausonie, patrie decus, et inclytus auctor.
Insuper Ecclesie canones, qui tempore Paulini a suo uigore non defecerant, statuebant ut e gremio proprie diecesis, siue Ecclesie ille pontifex eligeretur, qui cleri populique suffragio, dignus honore. et par oneri censeretur. Leo Magnus, epist. 84, c. 6, scribebat Anastasio Thessalonicensi episcopo, »ut omnium clericorum atque omnium ciuium uoluntate discussa, ex presbyteris eiusdem ecclesie, uel ex diaconibus optimus eligatur.« Et quidem, cum cetera non deessent, seniori dignitatis presbyteratus ratio habebatur, eique cathedra episcopalis concedi  solebat, qui aliis e clero institutione sacerdotii preesset. Cuius rei exemplum habes in sancto Felice Nolano episcopatum recusante, et Quinto sacerdoti septem solummodo diebus in ordinatione se anteeunti locum cedente, quamuis a populo se nosset ad regimen uocatum expostulatumque. De eo sanctus Paulinus alius, scilicet Nolanus, in Natali u sic cecinit:

   . . . Non audet honore
Crescere, testaturque seni mage debita Quinto
Quod prior ille gradum socii meruisset honoris
Presbyter: hec septem distabat summa diebus.

In capitulari Aquisgranensi lato, in synodo cui prefuit uti legatus sedis apostolice Paulinus noster, ut dicetur suo loco ex Baluzio, an. 803, cap. 2, statuitur a Patribus, qui se non ignaros sacrorum canonum  profitentur: Ut scilicet episcopi per electionem cleri et populi, secundum statuta canonum, de propria diecesi. . . eligantur. Poterat autem euenire ut e propria Ecclesia quandoque non inueniretur, qui suscipiende dignitati idoneus iudicaretur. Quo casu ab alia episcopum assumere canones non uetabant. Sed quam raro hoc futurum timeretur, colligitur ex uerbis epistole Hincmari Rhemensis in ordine Iu inter Formulas promotionum episcopalium a Baluzio tom. II Capitul., pag. 596, posite, que sunt: »Si, quod absit, de ciuitatis ac parochie uestre clericis ordinandus episcopus nullus dignus, uel idoneus summo sacerdotio, quod euenire non credimus, poterit inueniri; tunc alterum de altera dieceseos nostre ecclesia, unde uobis secundum Africanum concilium   sine cuiusquam conditione ordinandi quemquam canonice electum et petitum est attributa licentia, eligere procurate.« Que cum ita tunc fuerint, quis sibi suadere poterit aliter in electione Paulini factum ac fiebat ab omnibus, et ecclesiam Aquileiensem alium tenuisse tunc ordinem ac cetere tenere solebant? Non enim alio petendus erat episcopus preficiendus Ecclesie, que clericorum numero adeo se locupletem iis temporibus sentiebat, ut in prologo synodi Foroiuliensis audierit clerum suum uocari non modicam fratrum turbam, et sacerdotalem uenerabilem cetum ipso archidiacono preeunte. De gremio igitur Ecclesie sue electum, fas est dicere origine et ordine eius ditionis  fuisse.

II. Non me latet nonnullos, quos inter est Ughellus, asseruisse Paulinum natione Austriacum, quorum meminit Philippus Labbe soc. Iesu in Addit. ad Bellarminum, tom. II, unde unde, ait, illud habeant. uerum si eam Germanie, quam in presentiarum Austriam uocamus, indicare prouinciam uolunt, prorsus falluntur, cum tempore Paulini ea regio, que superioris [xiii] Pannonie pars ex parte saltem erat, nondum hoc nomen nacta fuisset: et quamuis Aquileiensis dieceseos amplitudo latius diffusa forte nonnichil eius regionis comprehendisset, attamen nec illa eo uigore ecclesiastice discipline tunc erat, ut episcopum suppeditare posset, nec ista adeo iacebat in imis, ut ab illa accersere episcopum debuisset.  Minus autem credibile fit, si eam Francie partem intelligi uolunt, que ortum respicit, Austriam, seu Austrasiam, sicuti que occasum, Neustriam dictam; cum hec longius, quam hodierna Germanie Austria, a nostris regionibus sit abiuncta. Allucinationis autem originem detegere non est Niliacos fontes prodere, sed in promptu est causa. Audierunt hi quandoque Forumiulium Austriam appellatum. Hinc quantocius Paulinum, episcopum Foroiuliensem, natione Austriacum pronuntiarunt. Austriacum autem hoc in sensu dicere Paulinum idem prorsus est ac dicere Foroiuliensem, et sic affirmare et asserere quod negare uidentur. Austria autem ideo Forumiulium dictum est, quia ut dicimus in Dissert. de Concil. Foroiul., n. 13, cum hec regio respectu Longobardici  regni, cuius sedes Ticini habebatur, orientalis foret, et ortus plaga Austria diceretur, Austrie nomine appellatiuo, seu, ut dicunt, adiectiuo, non substantiuo dicebatur, ac si diceres regionem orientalem. uide Dissert. de Tabula chorograph. Italie medii eui, sect. 8 et 9, tom. X Rer. Italic. Scriptor., ubi hec fusius illustrantur.

III. His alia ratio, etsi non potissima, accedit, qua nosci potest non aduenam, sed indigenam Paulinum prouincie Foroiuliensis fuisse. Loquela enim Foroiuliensis talis est, ut que pluribus idiomatibus communicat ex parte, in toto ab aliis discrepet, adeoque singularis euadat, et quam qui expeditius loqui debet, ut est uerbi Dei dispensator episcopus, optime calleat. Audi Candidum in Comment. Aquileien. lib.  III, de nostra suaque lingua disserente occasione aduentus Longobardorum in Italiam, quod euenit an. 568. »In exercitu diuersarum gentium ut Forumiulium incolerent, selegit . Quo fit ut non mirum uideatur, si natio Foroiuliensis tot hominum generibus adaucta uarium ac multiplex habeat idioma, Latino, Gallico, Hispano, Illyrico ac Germanico deseruiens. Sermo quidem grauis, ad consequendas et proferendas alias linguas ob peculiares accentus ualde accommodus. Immutatum aliquantum uides a Romano Foroiuliense idioma tot barbaris immistum; non tamen adeo censeas inuersos mores, disciplinamque illam Italicam immutatam.« Disciplina autem ecclesiastica exposcit ut ille gregi preficiatur pastor qui  lingua communi et uernacula predicans, nedum doctis, sed et indoctis, qui sapientibus et insipientibus debitor est, audiri et intelligi possit. Ea propter sanctus Augustinus, cum dandus esset Fussalensibus episcopus, eum eligendum proponebat qui naturale loci idioma et populare calleret. Sic enim ait epist. 109 edit. nouiss., n. 3 »Aptum loco illi  congruumque requirebam, qui et Punica lingua esset instructus, et habebam de quo cogitaliam, paratum presbyterum, propter quem ordinandum sanctum senem, qui tunc primatum Numidie gerebat, de longinquo ut ueniret, rogans litteris impetraui.« In Capitularibus, lib. uI, c. 185, statuitur, ut Nullus sit presbyter, qui in ecclesia publice non doceat lingua quam auditores intelligant.« Ex  his ergo omnibus colligere est quod, si iuxta canonum placita episcopus, ex gremio dieceseos et ecclesie, cui pastor dandus est, assumi deberet, et Aquileiensis clericorum numero abundabat, ut non aliunde petere haberet: si et per eos qui Austriacum dicunt Paulinum, ostensum est Austriam tunc Foroiulii dictam prouinciam: si talis episcopus promouendus erat qui linguam populi calleret, et loquela Foroiuliensis talis sit et fuerit, quam quilibet non Foroiuliensis uix et non nisi duro labore consequeretur: restat dicendum, Paulinum Aquileiensem patriarcham natione Italum, et quidem Foroiuliensem fuisse.

Iu. Apud nostrates res ita comperto est, ut neque controuersiosa iudicetur. Si que difficultas enata, ea  est de originis et natalis loco. Nam alii eum Premariaci natum asserunt, alii Gaiani, alii in pago quodam prope Austrie ciuitatem. Antonius Bellonus, in ms. de uitis patriarchar. Aquil., priorem; Franciscus Palladius alteram; tertiam Ioannes Candidus tuetur sententiam, qui sic ait in Comment. Aquileien., lib. Iu: »Paulinus proximo ciuitati Austrie pago ortus, etc.« Et quidem uterque ex indicatis locus a ciuitate non nimium distat; nam de primo dicit Bellonus: »Premariaci ortum, qui uicus est proximus Austrie ciuitati. . . constat.« Estque per tria milliaria ad summum abiunctus, alter uero arctiori adhuc periodo secernitur. Premariacus locus est, alterius quoque patriarche natali insignis, Gerardi scilicet, ut habent Candidus lib. u, et Palladius p. I, lib. Iu,  cum ueteri inscriptione ad eius effigiem in aula patriarchali Utinensi posita. Preter sancti Syluestri ecclesiam, que ceterarum mater et caput, alia est titulo sancti Mauri abbatis et sancti Paulini patriarche in pagi parte superiore, in qua sunt Saccauinorum familie, ex quarum una apud indigenas traditio est ortum sanctum Paulinum. Nonnulli quidem non Saccauinis, sed familie de Zorzenons sanctum Paulinum tribuunt; sed preterquamquod sit hec infirmior traditio, ut rem presens bene perpendi; a Saccauinis precipue die XI Ianuarii quotannis, inuitatis sacerdotibus uicinorum pagorum ad sacrificia Deo in honorem sancti Paulini offerenda, memoria habetur solemnis. Superest adhuc inter incolas, ab auis atauisque  ad filios nepotesque propagata memoria cuiusdam facti, sanctitatem Paulini adhuc iuuenis, testantis: cuius non me uadem minusue auctorem accipias, sed relatorem tantummodo eorum que in uulgus feruntur, que libens do, ut cum non suppetant clariora argumenta, et omni exceptione maiora, ut esset in uotis, saltem que populariter iactantur agnoscas. Tradunt igitur, cum adhuc adolescens agrum coleret, contermini agricole alter alteri sanctitatem Paulini  commendabat. Ex his alter reponit sanctitatem eius suspecturum se et crediturum, si testatam miraculo uideret. Cum ecce sancti adolescentis sarculum, quo segetes sarriebat, repente in terra radices agens uirescit, turget in gemmas, et flores emittit. Quo uiso, locum quo res mira  acciderat, congestis duobus terre tumulis, qui usque hodie uisuntur, in signum facti notarunt, qui adhuc discriminent septentrionalem ab australi pagi plaga, illa facto exinde patriarcha ab oneribus decimarum liberata, hac obnoxia remanente. Quod in presentiarum quoque obseruatur; ea, qua progenies Paulini comprehenditur, decimarum pensis immuni, ista cum reliquis pendente. Horum, que sunt de facto, an hoc iure nunc fiant, sententiam non profero. Alii perpendant. Ostendunt nunc usque locum habitationis eius; et terram, quam miraculo illustrauit sarculo florescente  agrum uocant usque in presentem diem sancti Paulini, in chartis notariorum et agrimensorum. uidi documentum datum Rubignaci per manus Ioseph Noaxii notarii  Ciuitaten. an. 1625, quo apparent ab an. 1571 Comm. Iulius Antonius, et fratres Manini possessores terre dicte sancti Paulini, camporum circiter duorum.

u. uerum, si que de loco natiuitatis Paulini dicuntur, obscura, ut uides, et incerta prorsus sunt, que tamen de tempore, adhuc obscuriora et magis latentia. Si licet ex ordinatione coniectare, uidetur ortus eius non serius an. 747 locandus. Etenim communiter canones saltem annum etatis trigesimum requirunt in episcopum ordinandum, qui correspondet etati Saluatoris, qua se manifestauit post susceptum baptisma predicatione, que onus est precipuum episcoporum. Hec disciplina uigebat Paulini tempore,  nam in capitulari an. 789, cuius confectioni ipse Paulinus interfuit, ut suo loco dicetur, laudatur [xiu] cap. 49, concilii Neocesariensis can. 11, qui sic habet: »In Neocesariensi concilio, ut nullatenus presbyter  ordinetur ante tricesimum etatis sue annum, quia Dominus noster iehsu Christus non predicauit ante tricesimum annum.« Quod et can. 47 concilii Francofordiensis an. 794 interuentu quoque Paulini statuitur »De presbyteris ante tricesimum etatis annum non ordinandis.« Et concilium Turonen. III an. 813, can. 12, decernit, »Presbyterum ordinari non debere ante legitimum tempus, hoc est ante tricesimum etatis annum.« uiden tempestate Paulini non nisi post tres annorum decades ad presbyteratus honorem assumi, et maiori iure  ad episcopatum? Ergo ex his euince, quod cum Paulinus ante an. 776 episcopatum non adierit, an saltem 747 in uiuis esse ceperat, seueriori canonum calculo stando. Quod si perpendas ipsum iam in arte grammatices sibi famam nomenque celebre indeptum, ita ut aule Caroli regis optime cognitus esset, a quo etiam an eodem 776 priuilegio et donatione bonorum in uilla Laberiana positorum donatus fuerit; non facile credes nonnisi trigesimum etatis annum, cum episcopus dictus fuit, habuisse. Adde quod in priuilegio de eo dicitur: uiro ualde uenerabili Paulino, artis grammatice magistro; que uerba nedum indicant etatem uiri prouectam, sed insuper uergentem ad senium, puta saltem circa quinquagesimum annum. His igitur positis, effingere coniecturam sic  potes: Anno etatis sue quinquagesimo plus minus Paulinus artis grammatice magister, uir ualde uenerabilis, nondum erat renuntiatus episcopus Aquileiensis. Renuntiatus autem fuit an. 776, ergo circa an. 726 natus est.

uI. Ex dictis autem § 4 conditionem statumque Paulini facile compertum habes. Ruri enim natus e ruricolis parentibus, aliquando terram excoluit. uulgarem hanc traditionem insinuant Palladius iunior lib. II, p. 1, et Bellonus in ms. uit. patriarch. Aquil., cum dicunt, in electione eius nullam rationem habitam nobilitatis et sanguinis, sed meriti. De eo sic Bellonus: »Fuit Paulinus pietate ac uite sanctimonia usque adeo rara preditus, ut pares ei presules minime multos inuenies. Nam in optandis patriarchis  non semper habita ratio stemmatis, quam magis probitatis. Premariaci ortum, qui uicus est proximus Austrie ciuitati, et religione, que Christianum hominem decet, a pueris ibi imbutum constat, et qualem Aquileienses exspectabant pastorem, omnibus talem se prestitisse.« uerum satis nobilitatis decore ornabatur, qui pollebat uirtutibus. Etenim preterquamquod terram suam excolere in nullo officiat sanguinis caritati, sicut nec clericis inhibetur, ut docet Tiraquellus de Nobilit. cap. 32, n. 2 et 3, et licet uerum sit, cum cetera sint paria, etiam in electione episcopi rationem nobilitatis habendam esse, ut ignobili nobilis preferatur, teste eodem Tiraq., lib. eod., cap. 20, n. 17; attamen potior ratio habenda est uirtuti quam sanguini, ut apud eumd. ibidem,  n. 14, habet Petrus Ancharanus Cons. 131. Igitur Paulinus non sanguinis ingenuitate, sed Christi potius seruitute et doctrina, ad cathedram Aquileiensem euehi meruit. Ex qua originis nataliumque obscuritate, quamuis in dignitatis culmen assumptus, potuisset suos ad honores prouehere, et muniis eos preficiendo sacris auctoritate sua, uel profanis intercessione apud Carolum se quam maxime diligentem, curtam eorum supellectilem legitime dilatare; maluit eos latere humilitatis amore, ita ut hodie quoque nepotum familia nichil a ceteris rus colentibus indigenis distinguatur, uel superemineat, ferme oblita patriarchalibus infulis  quondam se fuisse decoratam.



CAPUT III. Diploma Caroli Magni, Paulino grammatico datum, perpenditur.


I. Quanquam autem Paulinus adeo humilem  natalium sortitus fuisset conditionem, quia tamen acri ingenio mire a D. O. M. donatus fuerat, animum affixit humanioribus disciplinis, et postposita negotiorum cura ruralium, ad mentis cultum se totum conuertit. Liberalibus itaque studiis incumbens adeo profecit, ut ceteros, que didicerat, breui docere potuisset. Aequum autem, et omnino rationi consentaneum est credere, doctrine et sanctitatis merito sibi uiam ad sacros ordines fecisse, ut per gradus minores maioresque ascendendo, obseruatis a canonibus statutis temporum interstitiis,  ad trigesimum etatis annum sacerdotio decoraretur. Etenim probabile fit, nedum cum ad patriarchalem euectus est sedem, sacerdotio initiatum; uerum etiam hoc munere prius insignitum, faciliorem sibi in aulam principum aditum nactum fuisse. Fama ergo sanctimonie et scientie percrebrescente, nomen eius ad aures delatum est Caroli regis, uiri ad optima queque excolenda nati, ita ut eius alloquio et conuersatione frui dignaretur. Quo factum est ut suspectam sanctissimi sacerdotis sapientiam priuilegio preclaro remuneraretur. Hoc dabimus integrum in Appendice II, n. 2, ex ms., hic tantummodo aliqua consideratione digna ad trutinam reuocantes.

II. Premittuntur in fronte diplomatis hec uerba: Carolus rex Francorum et Longobardorum, et patricius  Romanorum. Quibus datur intelligi latum post Longobardos Italia exactos, et post consecutum a Carolo Romanum patriciatum. Hunc collatum ex Annal. Meten. anno 754 uult Pagius ad an. 755, n. 3, et Cointius ad an. 754, n. 57, et ad an. 796, n. 6. uerba Annaliste ad an. 754 sunt: »Ordinauit  secundum morem maiorum unctione sacra Pipinum piissimum principem Francis in regem et patricium Romanorum: et filios eius duos felici successione Carolum et Carlomannum eodem coronauit honore.« In fronte epistole quoque, quam idem pontifex per Willharium Numentanum episcopum ad eosdem direxit, contra Aistulphum regem Longobardorum opem quesiturus, hec posuit: »Damnis excellentissimis filiis, Pipino regi et nostro  spiritali compatri, seu Carolo et Carolomanno item regibus, et utrisque patriciis Romanorum, Stephanus papa.« Rex autem Longobardorum non ante an. 774, quo eas gentes compressit domuitque, dictus est et in diplomatibus uocatus. Post hoc tempus igitur datum priuilegium. Ante enim prepropera uisa fuisset tituli usurpatio.

III. Sequitur diploma: »Merito quidem a nobis subleuantur muneribus, qui nostris fideliter obsequiis famulantur. Ex hinc habes, nedum Paulinum Carolo iam innotuisse, uerum personale, ut sic dicam, obsequium ei prestitisse. Ad quid enim prefari huius modi, si nullam exhibuisset remuneraturo remunerandus obsequelam? Anne a rationabili coniectura  aberrarem, si dicerem forte unum ex iis fuisse, qui in artium liberalium magisterio famulatum regi prestiterit, officio fungens doctoris in aliqua ex uariis, quas Carolus erexerat, schola? Quantum enim laborauerit, ut littere restituerentur, patet ex epistola seu constitutione de scholis per singula episcopia et monasteria constituendis, quam profert Baluzius in capitular. ad an. 788, et ex his que scribit Lupus epist. 1 ad Einardum, relatus a Pitheo in Glossar. ad libb. Capitular., To. II, pag. 743, uidelicet: »Si quidem uestra memoria per famosissimum imperatorem Carolum littere cepte reuocari, aliquantulum quidem extulere caput.« Sicuti enim Gallie Alcuinum magistrum eius munere susceperunt, sic forte Paulinum Germania. [xu] Equidem in his presertim  regionibus, per eum studia refloruisse ait Ionas Aurelianensis in princip. lib. I de Cultu imaginum aduers. Claudium Taurinen. episcop. »Non solum, inquit, apud Germaniam studium litterarum, et amor sanctarum Scripturarum, uerum etiam apud eamdem Galliam eiusdem memorabilis uiri  solertissimo studio et feruentissimo desiderio actum est, ut Domino opem ferente in sibi commisse ecclesie filiis, et liberalium artium apprime disciplina, et diuinarum Scripturarum perfecte polleret intelligentia.« Que dicendi forma est perpendenda. Etenim cum dicat non solum apud Germaniam studium litterarum, uerum etiam apud Galliam inuectum, uidetur innuere aliquam distinctionem Germanie supra Galliam, puta uel temporis, ut que prius fecerat pro Germania,  dein fecisset in Gallia; uel inductione preceptorum siue magistrorum, ut sicut eos induxerat in Germaniam, ita induxisset in Galliam, aptos idoneosque. Quod ideo notandum fuit, ut non improbabile credatur, statim ac rex Longobardorum salutatus fuerat, in suamque ditionem regio Foroiuliensis aduenerat, usum fuisse opera Paulini pro reparandis in contermina Germania politioribus disciplinis, que adeo sibi cordi erant, hoc est ab anno 774, sicuti annis posterioribus usus fuit opera Alcuini pro sua Francia edocenda. uel, si mauis alii coniecture inniti, credi potest iure et merito, quod subacta prouincia nostra, et a ditione Longobardorum exempta, cure Carolo fuerit iuuentutem eius humanioribus disciplinis excoli et erudiri: ea propter Paulinum ad magisterium  assumpserit, eique expoliendam commiserit; quod ut alacrius faceret, eum donationis diplomate insigniuerit. Pro certo enim uidetur habendum, obsequio Caroli, siue domi, siue alicubi. Paulinum mancipatum fuisse. Sunt enim satis clara uerba hec: »Si petitiones eorum, pro quibus nostras pulsauerint aures, ad effectum perducimus, regiam consuetudinem exercemus, atque illorum animum nobis deseruiendo prouocamus.«

Iu. Diploma paulo infra sic habet: uiro ualde uenerabili Paulino, artis grammatice magistro. En uirum uocat, et ualde uenerabilem; quibus uerbis et etatem, et ministerium sacerdotale indicare uidetur, ut superiori capite dictum est § 5. Grammaticus  autem non precise eum significat qui legendi et scribendi artem tantummodo callet; qui grammatista potius, quam grammaticus dicendus est. Suetonius de claris Grammaticis, cap. 4, ait grammaticos »ab initio litteratos uocatos, additque: Sunt qui litteratum a litteratore distinguant, ut Greci grammaticum a grammatista, et illum quidem absolute, hunc mediocriter doctum existiment.« Hos litteriones uocat Augustinus lib. I, cap. 24 et ult. in Aduersarium legis et proph. »Litteriones, ait, potius quam litterati dicendi sunt, qui litteratos legendo nichil sapere didicerunt.« Ceterum de uera grammatica dicebat ipse lib. II de Ordine, cap. 12: »Quia ipso nomine profiteri se litteras clamat, factum est ut quidquid dignum memoria litteris mandaretur, ad eam necessario  pertineret.« Cui consona scribit ipse Tullius lib. I de Oratore: »Quis huic studio litterarum, quod profitentur ii qui Grammatici uocantur, penitus se dedidit, quin omnium illarum artium pene infinitam uim et materiam scientia et cognitione comprehenderit?« Hoc igitur sensu multiplex Paulini doctrina cogit nos interpretari uerbum, quo in diplomate insignitur, cum dicitur artis grammatice magister. Et quidem seculis sequioribus, et circa tempora Paulini, hac intelligentia accipiebatur. Ennodius episcopus Ticinensis, qui an. 521 floruit, in Parenesi didascalica, seu opusc. 7, grammaticam genitricem et nutricem uocat ceterarum artium. Et Petrus diaconus, qui an. 1137 scribebat, de se uerba faciens in prefat. ad lib. Iu Chron. Cassinen. dicebat:  »Ego namque, quem non grammaticorum scientia ornat, non, etc.« Cassiodorus, qui multa de grammatica ut grammaticus scripsit, ut is qui ab epistolis quoque Gotthorum regis epistolam 21, uar. lib. IX, Athalarici nomine senatui Romano dedit, qua et grammaticam celebrat summis laudibus, uocando eam »fundamentum pulcherrimum litterarum, matrem gloriosam facundie, magistram uerborum, ornatricem generis humani, que per exercitationem pulcherrime lectionis antiquorum nos cognoscitur iuuare consiliis,« et grammatices professorem, ne imminuta decessorum suorum stipendia accipiat, Patribus Conscriptis commendat, dicendo, ibid.: »Qua de re, P. C. hanc uobis curam, hanc auctoritatem propitia Diuinitate largimur, ut successor schole liberalium  litterarum tam grammaticus, quam orator. . . commoda sui decessoris ab eis quorum interest, sine aliqua imminutione percipiat.« Hec statuebat pro grammaticis Athalaricus. uerum adhuc commendabilior magnanimitas Cuniberti Langobardorum regis, qui propria sponte honore et muneribus decorauit grammaticum. Paulus diaconus de Gest. Langob. lib. uI, cap. 7: »Eo tempore  floruit in arte grammatica Felix patruus Flauiani preceptoris mei, quem in tantum rex dilexit, ut ei baculum argento auroque decoratum inter reliqua sue largitatis munera condonaret.« Mirum igitur non erit si Carolus Magnus hoc diplomate et donatione bene meritum grammaticum Paulinum prosecutus fuerit, qui nedum in aliis grammaticam  commendaret, sed ipse quoque, ultra quam regis conditio exposcit, excoleret, et grammatici nomen non abhorreret. C. Barthius, Aduersar. lib. XXIX, cap. 11: »Quale nomen etiam postremis temporibus gloriosum fuit, ut pote a Carolo Magno imperatore quoque affectatum, qui otiosus nichil agebat aliud, quam libros corrigebat, ut proditum est a Thegano chorepiscopo.«

u. Sequitur diploma: »Facultates, que fuerunt Waldandii, filii quondam Mimoni de Labariano, que ad nostrum deuenerunt palatium, pro eo quod in campo cum Rotgando inimico nostro a nostris fidelibus fuerit interfectus.« Hic Rotgandus uarie effertur. Baronius Forticausum habet. Chronica Ciuitaten.,  infra citanda, Rodigausum. Communiter Rotgandus dicitur, et nos sic quoque cum communi appellamus. Waldandum autem istum Mimoni filium, partes Rotgandi secutum, et contra Carolum rebellantem, hinc et in prelio interfectum, et bona que in Laberiana uilla possederat, regio fisco adiudicata fuisse, ex paucis his uerbis omnia hec cognoscuntur. Alii duo, Rotgandus et Felix fratres, partes quoque Rotgandi ducis secuti, et per hoc multati apparent ex diplomate apponendo Appendice II, num. 7. Defectio autem Rotgandi contigit ferme statim ac ab Italia, deuicto Desiderio, et Longobardorum regno subiugato, in Franciam ipse Carolus repedauerat. Qui credens sibi deuinciri magis posse beneficiis Langobardorum procerum animos, a ditionibus, quibus a Desiderio  quondam prepositi fuerant, non semouit; »sed ducatum Beneuentanum Aragiso Desiderii regis genero, Spoletanum Hildebrando, Foroiuliensem Rotgando permisit, antiquo feudi iure erga se, quod erga reges Langobardorum fuerat, conseruato,« ait Sigonius de regno Italie lib. Iu. Hi autem sollicitati ab Aragiso, Desiderii quondam regis filio, qui uictori iam concessa uerona Constantinopolim apud Grecum imperatorem se recipiens, exinde res nouas in Francorum perniciem et restaurationem Langobardici nominis machinabatur, iugum Francicum excutere moliebantur. Quibus animosior Rotgandus primus extulit caput, et Foroiuliensibus suis ad defectionem coactis, uicinisque prouinciis uerbo et exemplo in partes uocatis, rem Longobardicam iam conclamatam  pristino decori restituere satagebat. Redux a Saxonica uictoria Carolus nuntium rebellionis accepit, qui ratus negotii summam obstare principiis, celeri manu remedium admouit, et »equites cum leui armatura a Carolo premissi Rotgandum acie occidere, fuga ceterorum maiore, quam cede,« ait P. Aemilius, lib. II. uerum ipsius Caroli manu partam uictoriam Annaliste [xui] Francorum uno ore fatentur. Audiendus saltem Loiselianus, qui simplicitate sua magis stare a ueritate uidetur. Sic enim ait sub anno 775, quo Rotgandus a Francis defecerat, et est alter a Longobardis deuictis. »Carolus reuersus in Franciam, audiens quod Rotgandus Langobardus fraudauerit fidem suam, et omnia sacramenta rumpens et uoluit Italiam rebellare. Tunc illis in partibus  cum aliquibus Francis domnus Carolus rex iter peragens, et celebrauit Natalem Domini in uilla que dicitur Scaldistat, et immutauit se numerus annorum in 776. Tunc domnus Carolus rex apud Tarauisium ciuitatem Pascha celebrauit, et captas ciuitates Foroiuliensem et Tarauisium, cum reliquis ciuitatibus que rebellate fuerant: et disposuit eas omnes per Francos, et iterum cum prosperitate et uictoria reuersus est in Franciam.« Idem ferme ad uerbum habent annales Bertiniani, ceterique omnes, cum peta Saxone, sicuti defectionem Rotgandi an. 775, ita eius cladem, et mortem, uictoriamque Caroli an. 776 reponentes.

uI. His in turbis Rotgandi signa secutus Waldandus,  fatum quoque secutus est: et in acie interfecti res, regio nomine, tanquam perduellis, apprehensas, dono habuit Paulinus artis grammatice magister: sicuti Rotgandi et Felicis fratrum, tandem Maxentio patriarche date sunt. Que autem iunior Palladius meus  lib. II habet de singulari certamine Rotgandi cum Rolando, alias uulgo Orlando, Caroli Magni necessario, quanquam uideantur ex illis fabellis esse queis uita herois huius infarcitur, que petis aliisque calidioris cerebri hominibus illustrem inuentionum materiam suppeditarunt, non omni destituuntur fundamento. Nam in quadam ueteri Chronica Ciuitatensi  sic legitur: »Ruodgausus dux XIu Foroiuliensis, ex cessione Rosimunde per Desiderium regem in ducatum intrusus, Osopii permanens diruto regno Longobardorum, captoque Desiderio cum filiis per Carolum Magnum Francorum et Italie regem, atque in Galliam transmisso, dum ipse nouas res aduersus Carolum moliretur, per Rolandum nepotem Caroli bellicosissimum hominem expulsus ex Osopio, et tota regione, Iuliensi principatu spoliatus est, ultimus ex Longobardis dux.« Igitur si quid in hoc uel alio peccauerit, non audiendus: quod autem uerum et rectum assecutus hic uel alias fuerit, audiendus et complectendus. Etenim prior Fontanino  reponente Rotgandum, ubi Baronius et Bollandus habent  Forticausum, uere exscripsit Rotgandum. Insuper integrum diploma ponit, quod mutilum profert Candidus omittens hec uerba, que summam rei continent: »Mimoni de Labariano, que ad nostrum deuenerunt palatium, pro eo quod in campo cum Rotgando nostro inimico a nostris fidelibus interfectus est: causam uidelicet in Laberiano, etc.,« ab uno uerbo Labariano ad aliud secundum Labariano incaute transitu facto. Adde errorem alium, et quidem maioris momenti refutasse, uidelicet quod Paulum Diaconum pro sancto Paulino nostro male reposuerit Candidus; et decimum annum datam diplomatis proferente Candido, ipse cum ceteris constanter et uere octauum habeat. Sed de hoc infra. Hoc non pretereas, nempe euinci ex uerbis diplomatis Rotgandum  non supplicio affectum, ut habent ipse Palladius ibid., Sigonius lib. Iu de Reg. Ital., forte ex Chronico Reginonis, qui lib. II ait: Rotgandum rebellem captum decollari iussit. Et ipse peta Saxo  innuere uidetur, cum ait:

Cum quibus Italiam properans, meritoque tyrannum
Interitu plectens;
sed in prelio cecidisse, ut annaliste non obscure indicant, et uerba diplomatis satis clare, que sunt: pro eo quod in campo cum Rotgando inimico nostro a nostris fidelibus fuerit interfectus. Igitur cum Rotgando non capitis decollatione, uel alio mortis genere ignominioso penam luente, sed in pugna interfecto,  Waldandus quoque interficitur, cuius bona publicata Paulino donantur.

uII. Unum alterumue uerbum in diplomate animaduersione dignum sequitur. In recensione enim bonorum Waldandi Paulino donatorum dicitur: Causa in Labariano. Ita apud Bollandistas, et bene. Causa enim seculo barbaro idem ac res est hinc Italis cosa. Leg. Longobard. lib. III, tit. Iu, l. 5: »Non presumant alicui hominum suam causam tollere, uel suum laboratum.« Capitulare de uillis., c. 3: »et neque ulla dona ab ipsis accipiant, non caballum, non bouem, non uaccam, non porcum, non ueruecem, non porcellum, non agnellum, nec aliam causam.« Est igitur causa in Labariano idem ac res in Labariano. Hinc habes male legi apud Baronium  casa, uerbo nichil ibi significante. Quod forte non assecutus Palladius pro causa reposuit uilla, forte quia paulo post casas audiit, repetitionem inutilem suspicatus. Optime a generali ad particularia descendit subiungens: cum terris, domibus, edificiis, accolabus, mancipiis. Ita legendum censeo: non accolabiis, ut Candidus et Fontaninus; non accolabiis pro et colabiis, ut Bollandus et Baronius: minus autem cum Palladio, qui habet cum pascolibus, municipiis. Lumen hac in re prestitit Formula 13 lib. I Marchulfi, que inter cetera hec habet: »Concessimus tam in terris, domibus, edificiis, accolabus, mancipiis,« etc. Ad quem locum Hieronymus Bignonius in notis, seruorum conditionem intelligit, culture agrorum domini addictorum; cuius rei exempla ait passim occurrere.  »Hec  inquit, enumeratio omnibus instrumentis ascripta est, ut exempla proferre frustra sit. Accole uero, qui hic nominantur, sunt coloni, seu ascriptitii, qui simul cum prediis uenibant: ut et de uillicis et actoribus apud iurisconsultos exempla exstant. Chartul. sancti Martini: Cum hominibus ibidem commanentibus, quos colonario ordine uiuere constituimus.« Igitur accolabus est pro accolis; quod fugerat Fontaninum, qui accolabiis, quasi esset accolabius accolabii, huiusmodi seruos indicatos putat, dum libell. Delle Masnade, pag. 41, inquit: Gli Accoli, o Accolabii erano coloni e lauoratori della terra. Ad summum dicitur Accolauus, et in plurali Accolaui. Accolabium autem Spelmannus perperam confixit pro domo rustica, quam  accole habitant, inquit Ducange in Glossar. Accola autem est aduentitius cultor terre: incola uero inibi natus; iuxta illud:

Accola non propriam, propriam colit incola terram.

uIII. Quod autem Fontaninus ibi subdit de mancipiis, quod serui essent bello capti, quos Waldandus signa Rotgandi secutus bello captos in prediis suis collocasset: primum quidem ueritati nititur, nam hoc importat nomen mancipium; alterum autem ueritati sane non repugnat: sed quia in huiusmodi priuilegiis formule tales consueuerunt apponi que ampliorem sensum continerent, et donationem largiorem per ampullosa uerba preseferrent, quamuis qui priuilegium concessisset, sciuisset nunquam et nusquam  omni ex parte uerificandas; quod innuit laudatus Bignonius illis uerbis: Hec enumeratio omnibus instrumentis ascripta est, ut exempla proferre frustra sit; non uidetur tamen appositum specialiter pro rebus Waldandi Paulino donandis, cum in omnibus instrumentis sub hac formula bonorum concessorum enumeratio describatur.

IX. Sequitur diploma: casis, massaritiis, seruis, et aldionibus. Hic, casas agrestes habitationes, quia de rusticis loquitur; et uere Latine casas putarem, quamuis Latini barbari edificia etiam regum casas dicerent. Legg. Longobard. lib. II, tit. 17, leg. 1: »Si gastaldius, [xuii] aut quilibet actor regis, post susceptas et commissas sibi ad gubernandum regis curtes, aut casas,« etc. Lex Baiuuariorum, tit. I,  § 9, n. 5, Ad casas dominicas stabulare. Massaritia est supellex, uel etiam mansus ipse supellectile instructus, frequens et note significationis uerbum apud Italos, ait Ducange. Et quidem inter nostrates, apud quos forte pre ceteris uoces Longobardice inualuerunt, masi, masnate, massarii, massariarum nomina adhuc omnium ore circumferuntur. Quia uero addit seruis, eos hos puto qui de masnata in chartis nostratibus frequenter occurrunt, quorum status conditionem fulse et erudite prosequitur Fontaninus libello nobis sepius citato Delle Masnade. In mansis enim degentes, alias masi masnate nomen dederunt. Manumissio horum seruorum quomodo fieret, uide documenta in Appendice II apposita n. 26, 27, 28.

X. Non est autem idem de aldionibus, qui ut et  aldii, liberti sunt, non affatim tamen ab omni seruitutis opere exempti: hinc quandoque inter seruos computati. Eam tamen, quam consequebantur, uel libertatem, uel seruitutis diminutionem, non in ecclesia ut serui , sed per chartam, uel ad libitum domini recipiebant. LL. Langobard. lib. II, tit. XXXIu, l. 5: »Si quis seruum aut ancillam suam in ecclesia circa altare amodo liberum, uel liberam dimiserit, etc. . . . Nam qui aldium facere uoluerit, non eum ducat in ecclesiam, nisi alio modo faciat, qualiter uoluerit, siue per chartam, siue qualiter ei placuerit.« Aldiones autem dicuntur, qui ex aldiis nati sunt. Ibidem tit. XII, l. 8: »Si aldius cuiuscunque aldiam alterius tulerit uxorem, et filios ex ea procreauerit, . . sint filii eius aldiones.«  Genus id erat seruorum in Italia sub Longobardis notissimum, et satis frequens, ut de eo in LL. Longobard. passim decreta regum occurrant. Huiusmodi autem homines apud Italos hi ferme censebantur, qui fiscalini et liti in Francia. Sic enim de iis statuit Carolus Magnus in capitul. additionis ad leg. Longobard., an. 801, cap. 6: »Aldiones uel aldiane ad ius publicum pertinentes ea lege uiuant in Italia in seruitute dominorum suorum, qua fiscalini uel liti uiuunt in Francia.« Fiscalini autem erant, qui predia regio fisco addicta colebant, et incolebant. Capitul. de uillis, c. 50: »Fiscalini qui mansos habuerint, inde uiuant.« Et c. 52: »uolumus, ut de fiscalibus, uel seruis nostris, siue ingenuis, qui per  fiscos, aut uillas nostras commanent.« etc. Liti uero seu lidi mitiori onere premebantur quam serui; ut colligitur ex leg. Ripuar. cap. 62, n. 1, ubi dicitur: »Si quis seruum suum tributarium, aut Litum fecerit.« etc., hoc est, ei iugum seruitutis alleuiauerit. Cetera que in diplomate nostro sequuntur, non magnum negotium legenti facessunt.

XI. Pre omnibus autem, que hucusque dicta sunt, peculiare expostulat examen tempus et locus, quo latum est diploma. Sic enim in fine apponitur: Data Xu Kal. Iulii, anno uIII regni nostri, e Loreia ciuitate, in Dei nomine feliciter. Annus 776 octauus uere erat, quo Carolus adiit regnum Francicum mortuo Pipino patre an. 768. Hinc, nisi aduerterem et Baronium fuisse hominem, mirarer insignem errorem   irrepsisse in Annales eius, qui ad an. 773 diploma referunt. Sic habet Baronius an. 802, n. 13: »Hactenus diploma datum anno Domini septingentesimo septuagesimo tertio, quo ipse Carolus aduersus Desiderium in Italiam uenit, quo numerari contigit octauus annus eiusdem regni.« Ex his uerbis uidetur aduentus Caroli in Italiam aduersus Desiderium in causa fuisse, qua Baronius allucinaretur: non aduertens quod quamuis datum in Italia dicatur diploma, alios quoque aduentus Caroli in Italiam fuisse posteriores; puta an. 776, quo descendit in Forumiulium, rebellionem Rotgandi repressurus. Insuper bona Waldandi, qui ceciderat in prelio cum Rotgando, assignantur Paulino. Prelium autem non contigit nisi an. 776.  Non igitur an. 773 erant adhuc fisco adiudicata bona Waldandi, ut donari possent Paulino. Insuper nonnisi an. 774 rex Longobardorum dicitur, non est ergo an. 773 locandum diploma, in fronte habens Rex Longobardorum. Humaniter ergo peccauit Baronius noster, et qui eum secutus est Bollandus, sicuti etiam a ueritate exorbitat, cum dicit an. 773 esse octauum regni Carolini, qui non nisi quintus est. Candidus non octauum, sed decimum legit , sed error est; nam annaliste Francorum, Bertiniani scilicet, Lambeciani, Loiseliani, Carolum implicatum habent bello Hispanico et Saxonico an. 778, qui est decimus regni eius, de rebus Italie alte silentes.  Fontaninus libello Delle Masnade, pag. 42 et seq., a ceteris discedit, et epocham annorum Carolini regni, que hoc diplomate profertur, auspicari uult non ab anno quo adiit regnum Francicum, sed ab eo quo regnum Longobardicum in Italia; adeoque in an. 781 diploma refundit, quo anno in Italiam denuo uenit Carolus, sicque potuit optime in Lorea ciuitate, ad ripas Athesis sita, priuilegium concedere. Sic uir ill. sentit. uerum nonnulle rationes non contemnende militant in hanc sententiam. Prima: Ex quo regnum Italicum nactus est Carolus, non conuenisse unico tantum regni Italici titulo se nominare; sed uel Francici tantum, uel Francici simul et Italici, ut diplomata eius consideranti patebit. Hic autem nonnisi regem Italie se diceret, cum  antea esset et Francie. Inueniuntur quidem charte cum data regni tantum Italici; sed he non sunt inscripte nomine Caroli, tanquam scriptum illud proferentis. Sic inscribuntur ab Italis ei subiectis, qui acta sua per regnum Italicum consignabant, ut sunt ille Petri Mediolanensis archiepiscopi apud Puricellum, p. 21: Anno dominorum nostrorum Caroli et Pipini regum in Italia XuI et IX, et sancti Paulini nostri de concilio Foroiuliensi: Anno principatus eorum XXIII et Xu Itali in Italia scribentes de rebus in Italia gestis, per regnum Italicum chartas suas inscribebant, non curantes epochas aliorum regnorum. Non ita autem est sentiendum de rege cui plura regna subdebantur, qui sicuti in fronte regem se dicit Francorum et Longobardorum, ita in fine  dare solitus erat litteras suas ab epocha primi regni, uel utrorumque, nunquam omisso primo. In casu autem nostro ipse rex Francorum et Longobardorum Carolus dat diploma: annus ergo regni Francici; quia prior et potior omnino est attendendus, cum desit alter. Altera: Hec bona dantur Paulino antequam cathedram patriarchalem conscendat; conscendit autem eam anno presenti , non ergo datum diploma an. 781. Adde datum diploma  extra Italiam; ratio igitur Fontanini corruit, qui quia datum uult in Italia, uult quoque annos regni Italici numerandos. Cum igitur he rationes excludant annum 781, et ex alia parte conueniat  annus 8 regni Francici cum an. 776, quo et auctoritates scriptorum et res geste euincunt datum diploma, non est ab hac sententia sine clariori fundamento recedendum.

XII. Non minus autem difficultatis ingerit ipse locus. E Loreia ciuitate datum dicitur. Sed ubinam gentium Loreia ciuitas sita est? Fontaninus expedite pronuntiat eum esse locum qui uulgo hodie Loreo dicitur, ad fauces Athesis. Quod forte a Cointio hausit, qui ad an. 776, n. 8, ait: »Loream interpretamur hodiernum Loretum ad Athesim fluuium in ducatu ueneto. uerum non uidetur probabilis hec opinio. 1o Quia nullo tempore Loredum, uel Lauretum ducatus ueneti, nomine ciuitatis dignum habitum, quod ueteres geographi et lexicographi uix  nomen attigerunt. 2o Locus hic nullibi Loreia dicitur, sed Loredum, uel Loretum, uel Lauretum; adeoque non talis est nominis affinitas, ut pro ea ciuitate habeatur, [xuiii] e qua Carolus dedit diploma. uulgo quidem nunc Loreo dicitur, sed hoc a conterminis uenetis, qui dialecto naturali solent penultimas participiorum consonantes adimere, ut, uerbi gratia, pro andato, andao, uel anda; pro auuto, abbuo, abbu; pro aceto quoque aseo: sic pro Loredo, uel Loreto, Loreo dicunt. 3o Quia tempore Caroli Magni uel non erat in rerum natura Loretum, uel ad summum nullius momenti fortilitium. Primum asseritur a Leandro Alberto, dum loquens de Romandiola Transpadana  ait: Loredo, contrada posta nelle paludi, gia fabbricata da uitale  Falerio duce di uenezia. Hic autem longe post tempora Caroli ducatum tenuit, adeoque nondum erat Loredum. Cui astipulari uidetur diploma fundationis, quod editores Rer. Italicar. scriptor. addiderunt ex codice bibliothece Ambrosiane ad part. uIII, cap. 9, lib. IX, Chronici Andree Danduli, cuius formula et apud ipsos Loredanos seruata est, ut ibi in fronte dicitur. Datum est autem an. X ducatus uitalis, qui fuit a Christi natali 1094 mensis Decembris III, indictione Riuoalti. Puto deesse numerum indictionis, et III ad numerum dierum mensis Decembris referendum, et ad indictionem addendum numerum II; nam anno 1094 uere secunda indictio, et non tertia excurrebat. Sic uero inter cetera habet: »Nos uitalis Faletro . . . nostro proprio expendio  et pretio castrum, quod uocatur Lauretum, edificari a fundamentis, et construi cum uniuersis munitionibus suis iussimus.« Et infra tradens incolendum locum sic: »uobis totis clericis, castellanis, et ceteris omnibus, qui ibi uenturi sunt, et uestris heredibus, et successoribus ad perpetuo retinendum . . . totum predictum castellum concedimus.« uidistin a fundamentis castrum edificatum, et constructum impensis ducis Falerii? Audistin formulam loquendi cum iis qui incolendum susceperant, tanquam primum illo commigraturis? Hoc enim sonare uidetur, uobis, et ceteris, qui ibi uenturi sunt. Neque dices uerba: Castrum quod uocatur Lauretum, indicare Leuretum iam fuisse. Subdit enim, edificari iussimus; ac si diceret: Nos iussimus edificari castrum,  quod uocatur nunc Lauretum. Appellatio enim nominis post edificationem est accipienda. Non igitur Loredum antea erat, ut potuisset Carolus ibi degens signare diploma.

XIII. uerum quia ipse Dandulus citato capite 9, part. 8, dicit: »Iste dux  Laureti fortilitium uetustate corruptum in formam castri renouauit, et incolis terris et aquis, et immunitatibus pluribus priuilegiatis custodiendum dedit;« quod et innuit strictioribus uerbis Petrus Marcellus in uitis ducum uenetorum de uitali Falerio duce XXXII: »Falerius, inquiens, etiam Lauretum uetustate collapsum instaurauit;« non ausim asserere, ante ducem Falerium Lauretum omnino non exstitisse. Sat tamen est  ostendisse, adeo minutum oppidulum fuisse, ut pro summa glorie eius et decoris habeatur ab exiguo desertoque fortilitio ad rationem castri, an. 1094 fuisse euectum. Fortilitium autem cum audis, non arcem quidem suspiceris, sed potius munitiunculam ad incursiones predonum cercendas. Non enim ad maiora destinatum fuerat fortilitium quam castrum. Castrum autem in priuilegio dicitur »constructum securitate inde transeuntium, ne a multorum calliditate et insidiis latrocinia, que sepissime ibi fiebant, ulterius exercerentur.« Huiusmodi autem rationis locus quis unquam sibi suadeat potuisse ciuitatis nomine insigniri?

XIu. Addenda quarta ratio ex tempore. Datum est priuilegium Xu Kal. Iulii. Ita lego in ms. thesauri  sancte ecclesie Aquileiensis, ex quo illud diploma habebis in Appendice II, n. 2, et apud Candidum, Baronium, Bollandum, Cointium, Pagium, Fleury, uno Palladio iuniore excepto, qui habet Iunii, et Schonleben ipsum sequente. Carolum autem Xu Kal. Iulii  non est credibile Loredi fuisse, sed forte neque in Italia. Nam in Annalibus Francorum dicitur Carolum, qui sub finem anni 775 descenderat, ineunte anno 776 ingressum esse Italiam, et Forumiulium factionibus Rotgandi in rebellionem actum repressisse, et Taruisium, cui socer Rotgandi Stabilinius preerat, cepisse, ibique Pascha celebrasse. Annalista Petauianus hoc anno sic habet: »Perrexit domnus rex Carolus in Italiam, et occiso Hrogaundo, qui illi rebello exstiterat, obsideruntque  Stabilium socerum suum Tarauisio ciuitate. Eo capto, dispositisque omnibus, prosper redit cum suis in Franciam.« Loiselianus uero sic: »Apud Tarauisium ciuitatem Pascha celebrauit, et captas ciuitates Foroiuliensem et Tarauisium . . . reuersus est in Franciam.« Idem et Bertinianus. Quanquam autem dicatur prius, apud Tarauisium Pascha celebrauit, et postea addatur, et captas ciuitates, etc., manifeste tamen adhuc apparet captum Taruisium ante Pascha. Etenim si inibi Pascha celebrauit, ipsum iam ceperat. Nec officit quod sequitur, et captas ciuitates, barbara phrasi; nam positum est pro et captis ciuitatibus reuersus est. Igitur tempore Paschatis, hoc est die 14 Aprilis, quo anno 776 Pascha inciderat, iam absolutum erat bellum  Foroiuliense. Expeditis autem rebus Foroiuliensibus, et prefectis regioni administrande comitibus, statim in Franciam repedauit. Peta Saxo ad hunc annum:

   . . . . . . . . Urbes seruare receptas
Francorum comites, quos ipse locabat in illis,
Iussit; et ut uenit uelox, sic inde recessit.

Cui consonat Eginardus, ceteris  diligentior hac de re in Annalibus, dum ait: »Ad quos motus comprimendos raptim in Italiam proficiscitur  Rotgaudoque, qui regnum affectabat interfecto, ciuitatibus quoque que ad eum defecerant, sine dilatione receptis, et in eis Francorum comitibus constitutis, eadem qua uenerat uelocitate reuersus est.« Compone nunc, si potes, celeritatem Caroli a bello Foroiuliensi iam ad minus die  13 Aprilis confecto reuertentis, cum 17 Iunii, quo datum dicitur diploma, et nunquam tibi suadere poteris tunc in Loreia ciuitate  fuisse. Que enim sollicitudo ab Italia recedendi fuisset, si a bello confecto et rebus compositis, quorum gratia in Forumiulium descenderat, supra duos menses occupatus  in nichil agendo, hinc inde diuertisset, ut ad diem 17 Iunii Loredi fuisset diploma daturus?

Xu. Hinc que dicunt Pagius ad an. 776, n. 4, et ante eum Cointius, eodem an., n. 11, non arrident. Ne Romam Carolus adiret, impedimento fuit tumultus Saxonicus. Nil minus. Iam enim in Franciam Carolus remeauerat, cum nuntium accepit de noua  Saxonum rebellione. Audi annalistam Bertinianum, cui ceteri consentiunt: »Disposuit ciuitates que rebellate fuerant per omnes Francos, et iterum cum prosperitate et uictoria reuersus est in Franciam. Tunc (nota uim huius tunc nuntius ueniens, dixit Saxones rebellatos,« etc. Et infra, postquam narrauit acta rebellionis, innuit locum, ubi hec audiuit, nempe Wormatiam: »Et cum peruenisset, inquit, domnus Carolus rex Wormatiam, omnes istas causas audiens  coniunxit synodum ad eamdem ciuitatem.« Igitur ex hac relatione manifeste euincitur iam discessisse Carolum ab Italia, cum nuntium rebellionis Saxonice suscepit. Non ergo hi tumultus in causa fuere, ut ab Italia discederet. Hec autem regredientis Caroli festinatio  alterum saltem ex his probabile facit, uel priuilegium citius datum esse quam communiter circumfertur, nempe Xu Kal. Iunii, ut habent Palladius, et Schonleben, hoc est 18 mensis Maii, et sic componi possent etiam simpliciter intellecta, et prout sonant uerba annaliste Nazariani, que ad hunc annum sunt. Maii campus ad Wormatiam. Adhuc enim [xix] supererat tantum mensis Maii, ut conuentus, qui a Martio primum uocatus, Campus Martius dicitur, in Maium translatus Campus Maius appellatus, eo quod, teste Ducangio, tunc expeditiones bellice et negotia regni agerentur, mense saltem exeunte sue institutionis , Wormatie  posset haberi, uel saltem inchoari: uel extra Italiam datum, a qua bello confecto recesserat. Et forte utrumque uerum: et citius datum, et extra Italiam. Ut ut res sit; in Loreia ciuitate, que sit Loredum, inter paludes Athesis fluuii mare Adriaticum subeuntis situm, datum hoc diploma fuisse egerrime, ne dicam nullatenus, est acquiescendum.

XuI. uerum subaudio quid mihi lector meus reponat, uidelicet: Si Loreiam excludis, quem locum alium statuis? Non enim nullibi diploma datum est. Ut uerum fatear, hic heret aqua; et experimento comperio facilius esse alienam oppugnare, quam suam propugnare sententiam. Ludouicus Schonleben in Annalib. Carniole, ad an. 776, sic ait: »Loream suspicor esse Laureacum, quod a Germanis forte  iam tunc Lorch appellabatur: nisi malis intelligere Louranam in Liburnia uicinam Foroiulio.« Non improbo coniecturam, usque dum melior appareat que plenius arrideat. Gallice quidem nunc Lauree effertur a Dupinio in Symmacho P. P., loquens de epistola eius 12, qua pallium Laureacensi episcopo concedit , licet ut suppositam habeat. An sit autem Laurisham Germanis Lorsch, ubi monasterium Laureshamense tribus leucis a Wormatia dissitum, ubi campum Maium, ut modo dictum est, habuit hoc anno Carolus? Noreiam dicerem sequens Amaseum, Leandrum Albertum, Palladium seniorem, dicentes  Goritiam nunc esse, que Noreia ueteribus  Straboni, Cesari, Plinio fuit, et uitio amanuensium N in L mutatam, si tempore Caroli Magni nomen saltem urbis superesset, quam iam suo tempore excisam Plinius commemorat, lib. III, c. 20: »Interiere, ait, . . . ex uenetis Attina, et Calina; Carnis Segeste, et Ocra; Tauruscis Noreia.« Auctor dissertationis in Tabulam chorographicam Italie medii eui  omnem lapidem mouet, ut ostendat Goritiam presentem non esse ueterem Noreiam. Quod quidem et nos non sinit magni facere coniecturam de Lorea pro Noreia ciuitate. Alium autem locum, qui Noreia fuerit, non assignat. Ita et nos Loredum Loreiam esse negamus; et quin alium proferamus, lectori nostro inquisitionem relinquimus: satius iudicantes  nullum, quam dubium uel improbabilem exhibere.



CAPUT Iu. De assumptione sancti Paulini in patriarcham.

I. Non leuis momenti res agitur, cum tempus seu epocha assumptionis Paulini ad fastigium Aquileiensis cathedre statuenda est. Etenim non omnes conueniunt in assignando tempore patriarchatus eius. Alii annos 26, alii minus, alii non nisi 25 ei consignant. Hinc fit ut quamuis non nimis discrepent in statuendo annum eius emortualem, attamen argui non potest, ob inequalitatem durationis assignate, quo anno fuerit assumptus. Insuper predecessorum patriarcharum adeo male digesta annorum series est in chronicis Aquileiensibus, ut Delio opus sit natatore. Hoc unum tamen pro certo statuendum, doctrine  et sanctitatis meritis ad mitram adeo celebrem sibi uiam strauisse: et qui generis dotibus, et sanguinis claritate caruerat, sapientia, prudentia, morumque probitate sibi cathedram promeruisse. Ut aliquid tamen circa tempus sue assumptionis proferamus, quoniam in coniecturis uersamur, que probabiliores uidebantur, seligemus.

II. Callisto patriarche, quem dicit Ughellus decessisse circa an. 770, post annos 40 episcopatus, substituitur communiter Sigualdus, uel Siginaldus Paulini nostri decessor, cui chronica Aquileiensis, quam profert Muratorius , annos 42 sedis attribuit. Que si innocenter bibis, seculo sequenti, nempe ad an. 812, inauguratio Paulini tibi erit querenda. Quid autem erit, si inter Callistum  et Sigualdum cum Baronio Ioannem repones? Is enim est qui  uexando Gradensem ecclesiam, Longobardorum fretus potentia, occasionem dederat legationi a uenetis directe Stephano pape, sed eo mortuo ab Adriano suscepte, per ipsummet Gradensem patriarcham, Magnum presbyterum, et Constantinum tribunum de quibus et Dandulus in Chron., lib. uII, cap. 12, part. XIII, obite, qua exposcebant apostolicis minis finium suorum transgressorem perterrefieri, et armis spiritualibus eius audaciam confringi. Is quoque est  qui astitit Zacarie pape, quando consecratum uenerat capellam sancti  Petri Lubnie, cuius iura et prouentus intercessione Waldonis Frisigensis episcopi eidem Ecclesie Frisigensi Arnulphus concessit, ut patet ex diplomate prolato ab additore Ughelliano in Aquileiensibus post Callistum. Zacarias autem fato functus est an. 752. Ante ergo hoc tempus Ioannes in Ecclesia Aquileiensi eminebat titulo presulatus. uerum res adhuc magis implicatur, si consideretur quod an. 762 Sigualdus iam sedem patriarchalem conscenderat, ut patet ex documento erectionis monasterii Sextensis, et sancte Marie in Salto, dato an. 6 Desiderii, et 3 Aldagisi, qui correspondet an. 762.  Ex quo corrigendus Wolphangus Latius, qui Comment. Reipub. Rom. lib. XII, sect. 5, cap. 8, ait de Paulino, quod  Ut Sextum et ad Ripam Salti monasterium is  poneret, hortator exstitit. Quomodo enim Carolum hortatus est Paulinus in Sexto et in Salto monasteria exstruere, que sub eius decessore Sigualdo iam erant exstructa? Insuper ex alio diplomate, anno 772 dato, euincitur non Ioannem, sed Sigualdum patriarchalem cathedram occupasse. Sigonius de Reg. Italie, lib. III: »Eodem anno  Sigualdus patriarcha Aquileiensis Papie fuit. Exstat enim diploma ab illo monasterio sancte Iulie Brixieno indultum, ac III Idus Octobris, indict. 11, anno Desiderii et Aldagisi regum 16 et 14 Ticino datum.« Is enim, quia regio Longobardorum sanguine, et quidem  Grimoaldi regis, ortus erat, Ticinum quod gentiles sui incolebant, ibique e regia  dominabantur, eos uisendi gratia aduenit, deditque priuilegium die 13 Octobris an. 16 Desiderii, qui est ab anno 757 primo quo regnare post Aistulfum cepit, annus 772, conuenitque cum indict. 11, que tamen non nisi per mensem secundum ab ingressu suo excurrebat. Non ergo anno 772 Ioannes patriarcha erit credendus; nec Callistum anno tantummodo 770 decessisse, sed forte an. 760, saltem in decennium errante Ughello.

III. Non casu dixi, Ioannem non patriarcham credendum an. 772, qui nunquam patriarcham fuisse crediderim. Sic enim rem alioquin implicatam resoluo, facem preferente iuniore meo Palladio. Is cum inter patriarchas Aquileienses in patriis chronicis Ioannem non reperisset, uti reuera non reperitur,  et alias uidisset, que Baronius de eius in Gradenses insolentia scripserat; putauit non fuisse uere patriarcham, sed rectorem loco Sigualdi, et ferme uicarium eiusdem, in Ecclesie Aquileiensis administratione. Que Palladii sententia mihi omnino fit uerisimilis. Nam hic Ioannes nec in priuilegio Arnulfi, nec apud Sabellicum mox citandum, a quo sumpserat huius presulis notitiam Baronius, patriarcha dicitur, sed [xx] tantummodo presul uel antistes. Sigualdus dicit apud monachum sancti Galli, § sequenti afferendum, se diu tenuisse episcopatum, et quidem ad minus ab an. 762, ut supra uisum est, tenuit usque ad ann. 776, ut infra uidebitur. Licet autem demas a numero annorum Callisti, quem  profert Ughellus, integrum decennium, et decessum a uiuis non an. 770, sed 760 putes: adhuc locum Ioanni non inuenis, qui tamen an. 752 astitit Zacarie pape, ecclesiam in Sclauinia consecranti. Non ergo Ioannes patriarcha, sed patriarcharum uices gerens, et sub Callisto, et sub Sigualdo, forte utriusque chorepiscopus. Chorepiscopi enim uicariam opem prestabant episcopis, presertim in diecesi rusticana, de quibus uide Marcham, de Concord. sacerd. et imper., lib. III, c. 13; Thomassin., uet. et Nou. Eccl. Discipl. passim; Ducange in Glossar., quorum quoque non infrequens mentio in Capitularibus, presertim anni 828, ubi uocantur adiutores ministerii episcoporum. Potuit igitur Ioannes chorepiscopi munere fungi sub Callisto et sub Sigualdo: et sub  illo an. 752 interesse consecrationi ecclesie sancti Petri in Lubnia, a Zacaria papa facta, et sub hoc, forte absente et Papie commorante, an. 772 uexare ecclesiam Gradensem, a cuius uexatione non tantum monitis pontificis Adriani, quam metu cessauit. »Nam Longobardici regni euersio in id tempus incidit, ex cuius fauore pendebat Aquileiensis Ecclesia,« ait Sabellicus Ennead. uIII, lib. uIII, paulo ante finem. Quibus uerbis innuitur an. 774, quo res Longobardice pessum iere, superfuisse ipsum Ioannem. Igitur uiuentibus eomet tempore, modo Callisto et Ioanne, ut acta an. 752 produnt; modo Sigualdo et Ioanne, ut acta an. 772 et 774 ostendunt, nec ullibi patriarcha dicatur, merito a censu patriarcharum expungitur, cum duo patriarche uno tempore non  sint admittendi: et uicarius patriarcharum tantummodo, uel administrator, siue chorepiscopus dicendus.

Iu. Ut ut tamen res sit, Sigualdus in uiuis erat die 13 Octobris an. 772, ut constat ex dato Ticini diplomate an. 16 Desiderii, quod additor Ughellianus in Siginaldo ex Bullario Cassinensi, tom. II, an. 774 datum ait. Quod tamen falsum esse apparet, et ex numero annorum Desiderii regis, cuius an. 16 cadit non in 774, sed in an. 772, et ex factis an. 774: nam die 13 Octobris non Desiderius, sed Carolus, capta Papia paulo a Paschate, Longobardorum rex dicebatur. Monachus Sangallensis, lib. II de Gestis Caroli M. ad Carolum Crassum, filium Ludouici Regis Germanie, nepotem Ludouici pii, pronepotem  Caroli Magni, c. 27, ex edit. Duchesne, tom. II, pag. 133, quedam de extrema infirmitate cuiusdam patriarche Aquileiensis narrat, que perpendenda hic et nunc omnino sunt. »Ciuitatem  superauit. Exin ad ulteriora progressus uenit religiosissimus Carolus ad urbem Furiolanam, quam qui sibi scioli uidentur, Forum Iuliense nuncupant. Contigit autem, ut eodem tempore episcopus ciuitatis illius, aut  patriarcha, occasui uite sue appropinquaret. Ad quem cum religiosissimus Carolus uisitandi gratia properaret, ut successorem suum ex nomine designare deberet, ille religiose admodum ex imis precordiis suspiria trahens: Domine, inquit, episcopatum diu  sine aliqua utilitate uel profectu spirituali retentum, iudicio diuino et uestre dispositioni relinquo, ne ad cumulum peccatorum, quem uiuens exaggeraui, etiam mortuus aliquid superiniicere apud ineuitabilem et incorrumpendum iudicem deprehendar. Quod sapientissimus Carolus ita cepit, ut eum antiquis Patribus non immerito cequandum iudicauerit. Cum autem in eadem regione aliquantisper immoratus fuisset exercitatissimus inexercitatissimorum Francorum Carolus, donec episcopo decedente dignum ei successorem substitueret; quadam festiua die post missarum celebrationem dixit ad suos: Ne otio torpentes ad ignauiam perducamur, eamus uenatum, donec aliquid capiamus, et singuli in eodem habitu pergamus, quo nunc induti sumus. Erat autem imbrifera  dies, et frigida. Et ipse quidem Carolus habebat pellicium berbicinum non multum amplioris pretii, quam erat roccus ille sancti Martini, quo pectus ambitus, nudis brachiis Deo sacrificium obtulisse astipulatione diuina comprobatur. Ceteri uero, ut pote feriatis diebus, et qui modo de Papia uenissent, ad quam nuper uenetici de transmarinis partibus omnes Orientalium diuitias aduectassent, Phenicum pellibus auium serico circumdatis, et pauonum collis cum tergo, et clunis mox florescere incipientibus, Tyria purpurea uel diacedrina litra decoratis, alii de lodicibus, quidam de gliribus circumamicti procedebant, saltusque peragrantes, ramis arborum, spinisque, et tribulis lacerati, uel imbribus infusi, tum etiam sanguine ferarum, pelliumque uolutabro  fedati remanebant. Tunc astutissimus dicit Carolus: Nullus nostrum pellicium suum extrahat, donec cubitum eamus, ut in nobis ipsis melius siccari possint. Quo iussu singuli, corpora magis quam indumenta curantes, usquequaque focos inquirere, et calefieri studebant, ac mox reuersi, et in ministerio eius usque ad profundam noctem persistentes, ad mansiones remittebantur. Cumque tenuissimas illas pelliculas, uel tenuiores brandeas extrahere cepissent, rugarum et contractionum rupturas, quasi uirgarum in ariditate fractarum procul audiri fecerunt; gementes, et suspirantes, conquerentesque, se tantum pecunie sub una die perdidisse. Preceptum uero ab imperatore susceperant, ut in eisdem pellibus crastina die se illi presentarent. Quod cum  factum fuisset, et omnes non in nouis splenderent, sed potius pannis, et decolori feditate horrerent; dixit industria plenus Carolus ad cubicularium suum: Fer illud pellicium nostrum inter manus, et affer in conspectu nostrum. Quo integerrimo et candidissimo allato, assumens illud inter manus, et cunctis astantibus ostendens hec pronuntiauit: O stolidissimi mortalium, quod pellicium modo pretiosius et utilius est! Istud ne meum uno solido comparatum, an illa uestra non solum libris, sed et multis cempta talentis? Tunc uultibus in terram inclinatis, terribilissimam eius animaduersionem sustinere nequibant. Quod exemplum religiosissimus pater uester non semel, sed per totam uitam suam imitatus est, ut  nullus,« etc. Huc usque narratio Sangallensis monachi, que quamuis omnia ad rem presentem haud faciant, tamen omnia exscribere placuit ad patrie nostre in posterorum memoria perennandum decus, quod Caroli Magni nedum uictoriis illustrata fuerit, sed et pacis studiis exculta, et genialibus exercitiis decorata.

u. Hec, que suppresso nomine patriarche, et tempore quo gesta sunt, non indicato, narrata sunt a monacho sancti Galli, nescio cui alii appingi possint, nisi Sigualdo. Non enim Paulino, qui anno 792 diploma habuit a Carolo, de quo cap. 6 § 4, ut clerus Ecclesiaque Aquileiensis sibi episcopum eligeret. Hic autem et Carolus a moriente successorem nominandum deposcit, et moriens patriarcha ipsi Carolo  electionem remittit. Insuper cum Paulinus decessit, iam annus trigesimus excurrebat a capto Ticino. Hec autem statim ab hoc bello confecto euenerunt. Adde, quod Carolus sub finem an. 803 et principio an. 804, quo Paulinus e uiuis excessit. Italiam non uidit, sed celebrauit natale Domini, et hiemauit Aquisgrani, ut habent annales Bertiniani. Igitur de Paulino hec intelligi non possunt. Minus autem de quocunque alio qui Sigualdum precessisset, quia non alius, sed ipse Sigualdus cathedram Aquileiensem implebat, cum Ticinum est expugnatum, a cuius expugnatione hec contigerunt. Tene ergo Sigualdum esse de quo monachus hic loquitur.

uI. uerum non euenisse an. 774, quo capta Papia fuit, patenter euincitur ex hiemali tempore, [xxi]  quo hec gerebantur; quod indicat, nedum dies imbrifera et frigida, sed et habitus pellicinus Caroli et palatinorum, qui nisi brumali tempestate uestiri solet. Natale autem Domini celebrauit sub finem an. 773 in ipso castrorum uallo, ut ex annalistis Loiselian. Bertinian. ceteris docet Cointius ad hunc an. n. 18, et Pascha an. 774 seq. Rome. Expugnata autem urbe, non dicunt annaliste ipsum excurrisse Italiam, prouinciasque ditionis Longobardice, sed »ibi uenientes omnes Longobardi de cunctis ciuitatibus Italie, subdiderunt se dominio domni gloriosi regis Caroli et Francorum,« ait annalista Bertinianus. Addunt Lambeciani interfuisse »dedicationi Ecclesie, et translationi corporis sancti Nazarii in  monasterio Lauresham, anno incarnationis Dominice 774 die Kalendar. Septembris.« Lauresham, siue Lorsch in episcopatu est Wormatiensi, a cognomine ciuitate tribus in ortum leucis dissitum. Frustra igitur queritur an. 774 uel ineunte, uel exeunte, id est hiemali tempestate in Foroiulio Carolus, episcopum decedenti suffecturus.

uII. Que cum ita sint, non alius annus occurrit cui hec possint probabilius aptari, quam annus 776. Hoc enim hiemis tempore Carolus Forumiulium aduenit, de Rotgando perduellionis reo penas sumpturus. Hic statiua habuit, et qui Natalem Domini in uilla que dicitur Scaldistat celebrauit sub finem anni 775 , hic hiemauit, et Pascha Taruisii celebrato remeauit in Gallias.  Cum autem hic an. 776 ineunte moraretur, contigit Sigualdi decumbentis casus, quem narrat monachus laudatus.

uIII. Oppones fortasse quod Sangallensis monachus non indubie est fidei, quippe ab Henrico Canisio, librorum eius editore, Historia taxatur ueluti nonnunquam fabulis aspersa. Talis uero hec, que Sigualdum Longobardorum genere adeoque hostili nomine, apud Carolum ita pie et religiose locutum inducit, ut equari primoribus patribus meruerit a Carolo. Nec in illo pietas tanta, nec in hoc tanta commendatio arguenda uidetur. Insuper indicat facta hec eo anno, quo capta Papia fuit. Ait enim: »ciuitatem superauit;« et statim sequitur: »Exin ad ulteriora progressus . . . uenit ad urbem Furiolanam, etc.« Non  hec ergo differenda ad an. usque 776. Adde hec euenisse hiemis tempore, ut dictum est. Si ergo hiemis tempore decessit Sigualdus, etiam hiemis tempore et quidem eiusdem anni sufficiendus fuerat Paulinus: ad hoc enim Carolus hic diuersabatur, uidelicet »donec episcopo decedente dignum ei successorem substitueret.« Cum autem Paulinus, per mensem Maium, uel Iunium, non nisi grammaticus appelletur in priuilegio, de quo cap. preced., et in consequens non adhuc esset patriarcha renuntiatus, manifestum est hec haud componi posse cum anno 776 quo Carolus statim a Paschate ab Italia recesserat. His accedit, quod infra dicitur: »Preceptum ab imperatore susceperant, ut in eisdem pellibus, etc.« Carolus autem imperator non est dictus nisi anno  octingentesimo. Non ergo hec conueniunt an. 776.

IX. Hec tamen ea facilitate qua opponuntur, refutantur soluunturque. Nam de ueracitate scriptoris et fide, non inficias eo, ipsum nonnulla fabulam sapientia interserere, non tamen omnia. Ait enim laudatus Canisius, quod »stylus licet humilis et abiectus, et historia ipsa nonnunquam fabulis conspersa sit, tamen ea insunt, que memoriam omnis posteritatis merentur.« Et Caspar Barthius Aduersar.  postquam fusius dixerat non esse reprobandum scriptorem hunc, etsi fabulosus quandoque deprehendatur, imo in plurimis ei adherendum ob styli simplicitatem, qua ueritas magis emicat, quam fucato uerborum apparatu, concludit: »Fateor me capi  simplicitate huius monachi, et ueriora eius simplicia dicta censere, quam tumidas aliorum tragedias, qui cum ornate nobis loqui uolunt, enigmata non raro nectunt.« Insuper in titulo librorum, auctoritas que fidem faciat, profertur; nam dicuntur »scripti a quodam sancti Galli monacho ex relationibus Adalberti militis, qui Hunico, Saxonicoque, et Slauico Caroli bello interfuit, eiusque filii Werimberti sacerdotis.« In hac autem decumbentis patriarche historia, nichil fabulosi subodorari mihi uideor, ut clausis oculis sit reprobanda.

X. Quod uero de pietate decedentis Sigualdi et comitate Caroli eum laudantis mirum uidetur et incredibile, ei quidem qui sine iudicii precipitatione procedit, nichil mirum aut incredibile uideri debet.  Carolus enim eius erat magnanimitatis et bonitatis, ut uirtutem uel in hoste diligeret. Preterquam quod Longobardos a bello in Desiderium confecto non ut hostes habuit, queis ditiones Spoletanam, Beneuentanam, Foroiuliensem iure feudi, ut a prioribus sue gentis regibus habuerunt, retineri uoluit et administrari, ut dictum est, minus uero Ecclesie principes, ut erat Sigualdus patriarcha, cuius uel ipsa animam agentis conditio sane mentis uiro suadet omnino probabile fieri, quod ea que allata sunt uerba protulerit. Etenim uere affatim desipit, qui nec in morte sapere possit. uerum enim uero Sigualdus non eius uite et moris erat, ut pessum dederit boni pastoris officium, et uirtute presule digna non excelluerit. uetus chronicon a Muratorio in Anecd. Lat. tom. Iu  relatum, ait eum »prospere et laudabiliter Ecclesiam suam gubernasse.« Et optimi antistitis titulo inscriptio uetus in patriarchali Utinensi palatio eum donat, que est huiusmodi:

SIGUALDUS DESIDERII REGIS, AFFINIS SUI, IMMANITATEM MITIGARE SATAGEBAT: SED REGNI LONGOBARDORUM INTERITUS ANTISTITIS OPTIMI OFFICIIS FINEM FECIT.

XI. Quod uero additur, connexionem uerborum »Papiam superauit,« et »Exin ad ulteriora progressus . . . . uenit ad urbem Furiolanam,« indicare eo anno, quo captum Ticinum, Forumiulium Carolum  aduentasse, hoc est an. 774 non 776 nichil pariter officit. Fateor quidem accuratiorem dicendi formam desiderandam, uerum Teutonico cenobite, parum admodum Latine lingue canones callenti, seculo eruditione adeo indigo, ueniam dandam esse omnis equitatis ratio expostulat, et indigestam narrationem humanius condonandam. Ceterum si exactius uerba perpendis, nichil aliud indicant, nisi post captam Papiam Forumiulium Carolum adiisse, tempore tamen quo adierit non designato. Adiit autem Forumiulium, non quidem an. 774, sed an. 776, et exin idem est monacho Sangallensi, ac cum uenit  Forumiulium. Et uerba illa ad ulteriora progressus non eamdem, sed potius nouam innuere uidentur expeditionem. Non enim Ticino capto  et Italia iam in suum ius asserta, ulteriora facinora aggressus tunc fuit, sed tantum postea ad ulteriora progressus est, cum turbas cienti Rotgando adfuit, Forumiulium rebellione ducis emotum sibi denuo subacturus. Hanc temporis interpositionem innuit non obscure quod additur de palatinis, indutis uestibus allatis de Papia, ad quam uenetici ex Oriente aduexerant. Nam non est credibile eo tempore, quo ciuitas uel obsessa, uel in tumultu adhuc erat, illac uenetos merces suas attulisse. Sed pacatis rebus, commodiori delatione aduectas annis sequentibus  aduenis Francis uenditasse.

XII. Maiorem implicat difficultatem, quod apponitur, uidelicet hec tempore hiemali accidisse: Paulinum  autem non tunc renuntiatum patriarcham constat, qui mense Maio, uel Iunio sequenti adhuc [xxii] magister grammatices dicitur in diplomate anni 776. uerum et hanc paucis explico. Nullibi dicitur ab historico Sangallensi defunctus patriarcha, sed tantummodo »occasui uite appropinquare;« et Carolus Foroiulii »aliquantisper immoratus fuisse, donec episcopo decedente dignum ei successorem constitueret.« Quibus uerbis nichil aliud haurire possumus, nisi uel senium Sigualdi, mortem uicinam prenuntians, uel egritudinem, a qua melius habiturus non sperabatur. De morte autem eius altum silentium. Ex quo inferendum, mortem que imminens credebatur, non tunc accidisse. Possunt enim componi hec omnia cum statu morti proximo, quamuis interitus  uiri longius protrahatur. Ad intentionem quidem historici nichil intererat num tunc uere obiisset ille, cuius moriturientis, ut uidebatur, uerba sibi erant commendanda. Ergo cum non constet de morte eius tunc secuta, in aliud tempus par est credere contigisse. Igitur hanc mea sententia satis probabilem coniecturam efformo. Carolus, qui Paulinum Sigualdo decedenti successorem ob preclara doctrine et sanctitatis merita destinauisset, si idoneiorem non protulisset Sigualdus, cum uidisset ipsius Sigualdi uitam protractam quam credebat breui finiendam, interim fauoribus prosequi sibi carissimum hominem percupiens, ipsi res Waldandi in Labariana uilla dono dedit, quasi prestito de patriarchatus dignitate  arrhabone. Etenim que illo diplomate contulit Carolus  Carolus, inquam, rex Paulino maiora, quam que grammatices magistro, de litteris quantumuis benemerito, quem non ingenuitas sanguinis, nec militaria gesta commendarent, forent largienda. Donauit igitur uiro, quem breui statuerat fore locandum ea in sede, in qua cum locatus fuisset, digna donato et donante appareret donatio. Itaque anno 776 post mensem Iunium, iam  a Foroiulio Carolo Franciam regresso, defuncto Sigualdo  Caroli ope Paulinus patriarcha salutatur, ad annos 28 nostra sententia sedem Aquileiensem gloriosissime occupaturus.

XIII. Ughellus et ceteri, qui dicunt an. 774 auspicasse regimen patriarchale Paulinum, omnino falluntur; nam constat eum an. 776 grammaticum dictum in diplomate, non patriarcham; quod nomen, si tunc ipsi debitum, non omissum fuisset. Hi quidem, qui an. 802 e uiuis subtractum asserunt, annos 28 pontificatus  coguntur admittere. Sed non an. 802, imo an. 804 fato succubuisse suo loco ostendetur, adeoque an. 776, non an. 774 est assumptio eius collocanda. Qui uero annos tantummodo 15  episcopatus assignant, si denatum uolunt an. 804, cathedram ascendisse dicunt an. 789. Si excessisse aiunt annum 802 patriarcham dictum habent an. 787. Neutrum uerum, quia chronica illa, a quibus spatium 15 annorum haustum est, multis peccant, nec ipsis fidendum, ut uisum est; cum Callisto an. 40, Sigualdo an. 42 appingant, sicque Paulini assumptionem ad seculum sequens referre compellant. Concinnator eorum, preterquamquod recens, quippe cum usque ad Nicolaum successorem beati Bertrandi, hoc est ad annum 1350 regestum suum producat, eo sub tempore se scripsisse ostendit, Sigualdum natione Ciuitatensem dicens, qui genere erat Longobardus, etsi forte Foroiulii natus, hoc uocabulo satis modernum scriptorem se prodit, nomine non ueteris originis  usurpato. Insuper an. 789 Paulinus conciliis Caroli Magni interfuit ut episcopus, et quidem Aquisgranensi celebrato X Kal. Aprilis, ut in Dissert. de concil. Foroiulien. num. 10 ostenditur. Non ergo an. 789 patriarcha renuntiatur, quem ut Aquileiensem episcopum iam sub die 23 Martii comperimus absentem, et munia episcopi in synodo agentem. Igitur cum nec an. 774 ut nimis prepropera, nec an. 787 minusue an. 789 ut nimis serotina statui possit Paulini in patriarcham inauguratio, eam amplectimur sententiam, que plures et nobiliores patronos habet, et firmioribus innititur fundamentis, nempe an. 776 ad finem suum inclinante ad Aquileiensem sedem Paulinum assumptum. Huius mentis sunt Onuphrius apud Bollan. in uit. sancti Paulini § 1, n. 7, qui annis  25 patriarchatum eius concludens, an. 801 demortuum subindicat. Palladius iunior, Schonleben, Labbe in addit. ad Bellarminum tom. II insinuat priorem de an. 774, sed propendit in alteram an. 776, ut facit Morerius in Dictionar. Bellarmini autem regestum in lib. de Scriptoribus ecclesiasticis est notabile, quia Paulinum sub anno 780 florentem reponens, annis aliquot precedentibus presulem fuisse subindicat. Hoffmannus, in Lexico uniuersali, non nimium distat, qui annos 26 sedis admittens, et an. 803 morti assignans, an. 777 auspicatum arguit episcopatum. Cui astipulari uidetur M. de Fleury, qui tom. IX, pag. 588 edit. Paris. an. 1703, ait accepisse priuilegium a Carolo  17 de Iuin, la huitième année de Charles, c'est-à-dire l'an  776, et il succéda peu de temps après à Sigualde dans le siége d'Aquilée. Cui accinit et Pagius ad an. 776 in fine. Adrianus autem Baillet  sic habet: Il y fut éleué contre son gré l'an. 776 par l'autorité de Charlemagne, non pas pour récompenser sa uertu, mais pour donner un bon pasteur et un excellent maître aux peuples de Carnie, et un habile défenseur à l'Eglise contre les hérésies de son temps. Cointius, ad an. 776, n. 9, ex diplomate dato mense Iunio hoc an. 776 Paulino grammatico, excludit opinionem anni 774 et Sigonium asserentem an. 776 tuetur dicens: »Posterior igitur opinio  preferri debet, nec hec Carolino diplomati repugnat, modo Paulinum labente,  uel lapso mense Iunio ad patriarchalem dignitatem assumptum dicat.«

XIu. Sed adhuc coniecturam liceat afferre, qua conuellatur opinio chronicis nostris innixa, spatium tantummodo 15 annorum sedi Paulini assignantium. Carolus an. 776 inuisit Sigualdum, morti  proximum, ut hic supra uisum est. Hominem huiusmodi, alioquin etate confectum, cui tot annos cathedre a chronicis predictis assignantur, curis quoque ob deploratas gentis sue res, ut equum est credere, contritum, uitam ad undecimum, uel ad decimum tertium annum adhuc protraxisse non fit credibile. Credibile potius fit eomet anno 776, quo sic se male habentem, uel infirmitate uel senio, Carolus inuiserat, Sigualdum decessisse, eiusque loco  suffectum Paulinum, anno, inquam, ad occasum uergente, qua anni tempestate facilius diuturnis infirmitatibus fatigati, uel etate nimia consumpti hieme appropinquante e uiuis subtrahuntur. Etenim quia in coniecturis uersamur, rationabilior ea apparet, que hominem morti proximum intra annum suspicatur sublatum, quam que eum adhuc 11 uel 13 annis uite donat.

Xu. Hec cuiuscunque sint ponderis, et non nisi fulcita coniecturis, aliquod tamen uerisimilitudinis momentum addunt sententie nostre, que est communior et probabilior, annos scilicet 776 patriarchatum Paulini auspicanti.



[xxiii] CAPUT u. Sancti Paulini peregrinationes, et concilia quibus interfuit ab an. 776 ad. an. 791.


I. Circa finem itaque anni 776 Paulinus, qui Carolo Magno doctrina et uirtutum meritis percharus erat, eius ope ad patriarchalem sedem, inuitus licet reluctansque, euehitur. Quo in munere cum partes cunctas pastoris optimi expleret, uinceretque uota et spes populorum, promotori suo uisum fuit, nedum ad peculiarem Ecclesie Aquileiens. utilitatem sanctissimum doctissimumque uirum prelucere, sed uniuerse Ecclesie Dei, cuius res sibi adeo cordi erant, fore profuturum. Ea propter, cum a rebus Longobardorum protritis Foroiuliensis prouincia Francico sceptro est addita, episcopus eius quoque inter illos annumerandus esset, qui Caroline ditionis dicebatur, factum est, ut Carolo quam frequenter conuentus  non solum regni procerum et dynastarum cogente, sed abbatum et episcoporum sibi subditarum dieceseon, Paulinus noster non raro extra prouincie fines peregre sit profectus. Non ausim tamen asserere cuique coitioni ipsum interfuisse. Quandoquidem locorum distantia et cetuum coactorum frequentia quolibet ferme anno indicta hoc non suadent. uerum sicuti omnibus adfuisse non fit credibile, ita a celebrioribus abfuisse non fit probabile.

II. Primus post initiationem Paulini in episcopum conuentus qui occurrat est Paderbonensis anni 777, qui sane et synodus, et publica uocatur ab annalistis Bertin, et Loiselii, et forte episcoporum non leuis manus adfuit, quippe Saxones olim fedifragi,  oppignorata fide datisque obsidibus, nomen Christo dederunt, et baptismo innumeri expiati. Adfuisse Paulinum, neque negandi, neque affirmandi fundamentum suppetit cum nulla episcoporum mentio fiat, et ex actis concilii, que ab auctoribus non proferuntur, nullus coniectandi aditus pateat. Non adfuisse potius putandum suadet, et quod Francorum Saxonumque tantummodo dicatur conuentus, et quod Paulinus, recens in sede positus, nouis gregis lustratione implicitus fuerit et prepeditus ne accederet.

III. Non ita de synodo an. 779 uenit pronuntiandum, in qua uel ipse primus canon, qui de metropolitis inscribitur, suspicionem ingerit Paulinum adfuisse. Nam eo tempore Aquileiensis Ecclesia suffraganei episcopi, in partes hinc Longobardorum, inde  Grecorum iam distracti, obedientiam capiti detrectabant. uidetur igitur synodus occurrisse opportune ad tuenda Ecclesie Aquileiensis uiolata iura, forte ipsius Paulini querelis excitata, statuendo sic: »Can. I. De metropolitanis, ut suffraganei episcopi eis secundum canones subiecti sint; et ea que erga ministerium illorum emendanda cognoscunt, libenti animo emendent atque corrigant.« Ioannes Candidus, initio lib. Iu Commentar. Aquileien. fulcimentum coniecture suppeditat, dum ait, cum primum Paulini meminit: »Paulinus sextus et trigesimus patriarcha ad eum  accurrit, Aquileiensis Ecclesie ac regionis ferme interitum deplorans, a quo clementissime exceptus munificentissima retulit priuilegia.« Quo accurrerit, non profert; sed sollicitudo  Paulini, iura Ecclesie sue uindicandi percupidi, primo post assumptionem suam episcoporum interuentu coacto, huic conuentui accurrisse suadet, et opem rebus Ecclesie sue pessumdatis impetrasse. Titulus huius conuentus talis est, in Capitularibus, et apud Cointium hoc an. 779, n. 1: »Anno feliciter undecimo regni domni nostri Caroli gloriosissimi regis in mense Martio capitulare factum, qualiter congregatis in unum synodali concilio episcopis, abbatibus uirisque intustribus [sic Capitular. Baluzii; illustribus apud Cointium] comitibus, una cum piissimo domno nostro, secundum Dei uoluntatem pro causis opportunis consenserunt decretum.« Coitionem hanc Haristalli factam esse, adeoque uocari Haristallensem posse suspicatur Sirmondus  ex eo quia annaliste Francorum et Eginardus asserant hic Natalem Domini et Pascha Carolum celebrasse, quod III Id. Aprilis eo anno contigit et in consequens Martio mense ibidem commoratum fuisse equum est credere.

Iu. Annis sequentibus  alia concilia celebrata esse a Carolo scribunt annaliste, puta an. 780 ad Lippie fontes, et ibidem pariter aliud an. 782, anno autem 785 Paderburne; in quibus tamen nullum suspicandi locum Paulinum interfuisse deprehendimus. Sicuti nec in Wormatiensi an. 786 et 787, nisi quia in his aliquando actitatum de institutione episcopalium sedium in Saxonia,  nuper sincerius ad fidem conuersa. De presentia tamen Paulini quam nec asserimus, nec negamus, libitum sit unicuique opinari. Hoc medio tempore duo itinera Romana instituit Carolus, aliud an. 781 quo Pascha cum Adriano pontifice in urbe celebrauit, Natalitia autem festa sub finem precedentis, Papie. Dum Rome esset, baptizatus est Carolomannus ab Adriano, et ab eodem a fonte susceptus  dictus est Pipinus, et inunctus in regem Italie, sicuti frater eius Ludouicus Aquitanie, quos Hisdegardis Carolo pepererat, illum an. 776, hunc ann. 778, adeoque primum quinquennem, alterum hoc anno triennem dices. Cum uero rediret, Mediolani Gisla nuper ei nata baptizatur a Thoma archiepiscopo.  Ex his cum Carolum euntem et redeuntem, Insubriam pertransisse appareat, nichil commune cum rebus Foroiuliensibus hoc iter habuisse patet. Aliud iter aggressus est an. 786, quo occasui appropinquante, Natalem Domini Florentie celebrauit, et statim Romam uersus tendens, benignissime exceptus ab Adriano, ab eoque qui Aragiso non fidebat, sollicitatus, in Apuliam descendit, Capuam deinde Beneuentumque ab Aragiso recepit, et rediens Romam Pascha cum pontifice celebrauit an. 787. Auditis autem nuntiis Tassilonis, Adriano missis ad conciliandam ope pontificis inter eos abruptam iam pridem concordiam, ne tunc quidem sincero animo procuratam, reuertitur ad sua, et Wormatie Fastradam ob Hildegardis mortem, que an. 783 in uigilia  Ascensionis, die ultima Aprilis euenerat, nouam uxorem complectitur, deque rebus ad Tassilonem pertinentibus actis uel agendis synodum cogit. Sequenti anno 788 in Ingelheimensi uilla aliam synodum conuocat, qua eiusdem Tassilonis perfidia conuincitur, et presertim de Auaribus, in perniciem rerum Carolinarum aduocatis in societatem rebellionis, et eo ipso anno reuera presto factis, et regiones ditionis regis uastantibus, postulatur. In cuius caput omnes qui aderant »Franci, Baioarii, Longobardi, et Saxones, uel omnes prouinciales,« tanquam reum mortis indubium, pronuntiarunt. uerum mitis Caroli animus sententiam temperauit, et data reo quid de se agi uoluisset potestate, se cum filio Theodone pro aris totondit. Hec omnia fusius habes in annalistis, presertim  Bertiniano. Cum autem hic discipline ecclesiastice mere et precise non appareat consultum, nichil ausim de presentia Paulini proferre.

u. Sed iam deuenimus ad annum 789 quo Aquis concilium Carolus adunauit, cui adfuisse Paulinum non dubitamus, sicut et aliis eiusdem anni conuentibus, quos episcoporum cetus fuisse, et Paulinum interfuisse, satis superque in Dissert. 2 de synodo Foroiuliens., n. 10 ostendimus. Hoc unum tantummodo argumentum hic liceat proponere, quod etiam l. c. refricamus. Anno 796 in Foroiuliens. concilio dicebat Paulinus annis superioribus se uocatum a Carolo sepe conciliis ab eo indictis adfuisse. Nullum [xxiu] autem  inuenies, cui magis  consonum rationi sit putare ipsum adfuisse, quam huic quod synodus generalis dicitur, quo res Ecclesie Saxonice, si non eadem sessione et loco, saltem eodem anno aguntur sub eadem conuocatione episcoporum.

uI. Hac in peregrinatione Paulini, et extra sue diecesis fines commoratione, ut credimus, euenit, quod Ermoldus Nigellus litteris consignauit, et metro cecinit  quem, ut et tres sequentes, Ludouico pio Caroli Magni regis filio nuncupauit. Hos ex bibliotheca uindobonensi augustissimi nunc imperantis Caroli uI gratia extractos, ope cl. uiri Nicolai Garellii eiusdem bibliothece prefecti, publici iuris fecit, et tom. II, parte altera, Rer. Italicar. Scriptor. in principio inseruit, et notis illustrauit semper de litterarum republica optime meritus Ludouicus  Antonius Muratorius. uersus igitur  sic se habent:

O soboles preclara nimis, quam semper amaui,
   Corde tenens retulit quod patriarcha mihi
Paulinus quondam. Fama est, patriarcha benignus
   uenerat ad sedes, rege iubente, pias.
Cumque die quadam ecclesia resideret in alma,
   Attonitus Christo psalleret ille melos,
Contigit ut Carolus soboles preclara parenti
   Oratu procerum pergerit auctus ope.
Isque aram properans cum precessisset ad illam;
   Quo sacer antistes munia digna dabat,
Paulinus, quis at ille foret, mox flagitat ultro;
   Intendens famulus reddidit orsa sibi.
Ille ut cognouit primam sobolem hunc fore regis,
   Conticuit: ceptum ille peragrat iter.
 Denique post spatium Pipinus uenerat heros,
   Magnanimum iuuenum cum comitante choro.
Paulinus celebrans famulum compellat eumdem,
   Et rogat; ille iterum uerba referre parat.
Presul ut agnouit nomen, regique recordans,
   Mox caput inclinans pergit at ille celer.
Ultimus ecce uenit Hlodouicus, et ocius aram
   Amplectens, supplex sternitur atque solo.
Illacrymansque diu precibus poscebat Olympi
   Regnantem Christum, quo sibi ferret opem.
Hoc sacer aspiciens, sella se sustulit, ardens
   Compellare sacrum cum pietate uirum.
Antea nam Pippin, Caroloque abeunte, sedili
   Heserat, et nullis uocibus orsa dabat.
Denique rex uatem prostrato corpore adorat:
   Paulinus regem suscipit ecce pium.
Hymnica dicta dedit uario sermone referta,
   Perge, ait ad Carolum, pro pietate. uale.
Cesaris ut primo uates peruenit ad aurem,
   Ordine cuncta suo hec recitauit ei.
Si Deus e uestro Francorum semine regem
   Ordinat, iste tuis sedibus aptus erit.
 Hec paucis sapiens Carolus pandebat alumnis,
   Quorum causa sibi credula, siue placens, etc.
Hec Nigellus, que acri ponderatione digna sunt.

uII. Caroli hic tres filios nominat: Carolum maiorem ceteris natum, Pipinum, et Ludouicum. De Caroli Magni prole audiendus Paulus diaconus in episcopis Metensibus. »Hic  ex Hildegard coniuge quatuor filios et quinque filias procreauit. Habuit tamen ante legale connubium ex Himiltrude nobili puella filium nomine Pipinum. Natorum sane eius, quos ei Hildegard peperit, ista sunt nomina. Primus dictus est Carolus, scilicet patris et proaui uocabulo nuncupatus. Secundus item Pipinus, fratri atque auo equiuocus. Tertius Lodobich, qui cum Hlotario  uno partu est genitus.  Ex quibus iam Deo fauente, minor Pipinus regnum Italie, Lodobich Aquitanie tenent.« Hi igitur tres Caroli et Hildegardis filii non erant antea cogniti Paulino, adeoque antea nondum eos uiderat. Non quia pridem non fuisset, ubi ipsi inerant, cum saltem an. 779 putamus ad Carolum accessisse, sed quia adhuc infantuli in conspectu presulum haud presentati credantur. Lodouicus enim unius erat anni, Pipinus triennis, Carolus septennis. uel si infantes tunc uiderat, specie oblitterata, adolescente etate eorum non meminerat. Neque enim credimus prima uice, qua Carolum adiit, hec contigisse. Quandoquidem ea in etatis teneritudine uersabantur, ut sacris in consessu episcoporum et procerum regni astasse omnes nullo modo fiat probabile. Adde hec non contingere  potuisse ante an. 781 quo Pipinus quinquennis dictus est rex Italie, quo sub nomine proponitur cognoscendus Paulino interroganti. Sic enim ait Ermoldus: »Presul ut agnouit nomen, regique recordans.« Ad quem locum eruditissimus Muratorius sic: »Potius regemque, scilicet, recordatus eum esse Italie regem, mox ei caput aperuit.« Differre autem hec post annum, quo uersamur 789 uero non simile apparet. Qui enim fieri poterat, ut non cognitus esset Paulino Pipinus, qui sub hoc tempore . Histriam et Liburniam Grecis eripuit, adeoque regiones uel nostras, uel proximas excucurrerat? Insuper hoc anno adfuit palatio Caroli Paulinus. Quid ergo obest, ne hec acta hoc anno credantur, quo non conueniunt obices qui  in anterioribus uel posterioribus annis occurrunt? Nam in prioribus etas filiorum Caroli, presertim Lodouici, non suadet factum, in posterioribus facta quibus filii Caroli in dies innotescebant, et Paulini frequens in aulam aduentus, obstant quo minus ignorasse eos dicatur, ut hic fit. Adde quo magis ab hoc anno recedimus, magis quoque a tempore, quo probabilius fit Paulino notos factos filios Caroli, recedimus. Hoc autem anno hec euenisse, suadet uel ipsa etas filiorum, que satis congrua facto uidetur. Nam Carolus septemdecim, Pipinus tredecim, Ludouicus undecim annorum erant.

uIII. Non me latet uaticinium de Ludouico post patrem exaltando in uita Paulini et ipsi Alcuino appingi. Quod nec latuit scitissimum Muratorium, et  hoc aduertit in notis; sed caute et sapienter concludit: »Utri ex hisce scriptoribus potius adhibenda sit fides, aliorum esto iudicium; fortassis utrique.« Quod ipse autem sub dubitatione proposuit, absolute proferre non est uerendum cuncta perpendenti. Narrationem, quam profert Muratorius ex cap. 10 part. I, pag. 156, secul. Iu Benedictin., eammet esse credimus, qua nos usi sumus, queque prefertur operibus Alcuini, nam utrinque alcetaneo, uel equali dicitur scripta. Quam nos uidimus, est huiusmodi: »Rex siquidem magnus, imperatorque iam Carolus, potens orationis gratia, unaque desiderate collocutionis mutue cum Albino, sepulcrum sancti Martini suis cum filiis Carolo, Pipino, ac Ludouico uisitare studuit. Quo in  loco tenens manum Albini, ait secrete: Domine magister, quem de his filiis meis uidetur tibi in isto honore, quem indigno quanquam dedit mihi Deus, habere me successorem? At ille, uultum in Ludouicum dirigens, nouissimum illorum, sed humilitate clarissimum, ob quam a multis despicabilis notabatur, ait: Habebit Ludouicum humilem, successorem eximium. Hoc tunc solus audiuit Carolus. Sed cum eosdem reges erecta ceruice, et Ludouicum humili post orationis gratia in ecclesia sancti Stephani incedere cerneret, sedens in loco, quo sepeliri uolebat, infit sibi assistentibus: Cernitis Ludouicum fratribus suis humiliorem? Certe uidebitis hunc patris celsissimum successorem. Nec non cum post commmunionem corporis Christi et sanguinis, manu propria eis misceret, idem Ludouicus,  humilitate clarissimus, pre omnibus patri sancto se inclinans, eius osculatus est manum. Tunc uir Domini assistenti sibi ait Sigulfo: Omnis qui se exaltat, humiliabitur; et [XXu] qui se humiliat exaltabitur. Certe istum, post patrem, Francia gaudebit habere imperatorem. Hoc nos iam factum et uidimus et gaudemus.« Hec auctor uite, synchronus  ipsius prenuntiati imperatoris Ludouici. Conferrenti hanc autem cum superiori narrationem, indubium uideri debet non esse eiusdem facti historiam, sed plane diuersi. Nam hic, Carolus ipse interrogat; ibi, non interrogatus Paulinus uaticinium profert. Hic, iam Carolus est imperator, ut disertis uerbis auctor prodit: imperatorque iam Carolus. Diceres ne Paulinum filios Caroli non agnouisse  ante an. 800 quo Carolus imperator est renuntiatus? Non puto. Paulinus ignorat prima uice filios Caroli; Alcuinus quemquam ignorasse eorum non dicitur. Amplius, Paulini est unica, simplexque, et spontanea uaticinatio; Alcuini quesita et replicata. Duplex igitur factum, et gemina historia. Carolus enim, quod prius a Paulino sibi uaticinatum fuerat, ab Alcuino quoque exposcit, non dubitans de priori, sed optans per secundam prophetiam confirmari uaticinium, uni sancto etiam alio beato astipulante.

IX. Ex hinc usque ad an. 792 extra diecesis sue limites, uel ut aulam adiret, uel ut conciliis interesset, pedem extulisse non fit credibile. Etenim annus 790 sicuti nullum bellum, nullam expeditionem  militarem, nullum iter Caroli profert, ita nec ullo concilio est insignitus. Anno autem sequenti 791, ob motus Auarum, quibus retundendis Carolus Ratisponam uenit, exercitum in Hungariam ducturus Paulinus Ecclesiam suam non deseruit, sed ad tuitionem gregis sui, non parum ex proximis belli motibus perterriti, consilio et ope presto fuisse non est ambigendum. Conuertit autem hoc medio tempore animum ad res Ecclesie reparandas, disciplinam instaurandam, moresque cleri et populi poliendos.



CAPUT uI. Paulinus ad concilium Ratisponense proficiscitur. Diploma ibidem ei datum examinatur.

I. Anno 792 Ratispone concilio conuocato in causa Felicis Urgelitani episcopi, adoptionem in Christo  Filio Dei disseminantis, eo occurrit Paulinus, libenter cum ceteris Patribus solemni ritu damnaturus pestilens dogma. In dissertatione 4 de Felicis et Elipandi heresi n. 32 et seq. luculenter ostendimus presentiam Paulini in hoc conuentu, uti uerba ipsius indicant lib. I, cap. 5 contra Felicem, que sunt: »In hoc quippe gymnastice disputationis conflictu, contigit etiam humillime nostre paruitatis personaliter presentiam adfuisse.« Que de nulla alia synodo, in qua disputatum sit de errore Felicis, possunt intelligi, nisi de hoc Ratisponensi, ut l. c. fusius demonstramus. Cum igitur huic concilio adfuisset, impetrauit a Carolo priuilegium, quod integrum exhibemus in Appendice II, n. 3, quo libera patriarcharum Aquileiensium electio futura deinceps clero  Aquileien. Ecclesie permittitur. Insuper exemptiones nonnulle a publicis oneribus eidem clericali congregationi conceduntur. Que omnia hic sunt accuratius perpendenda.

II. Interfuisse quandoque in episcoporum electionibus principum auctoritatem, et aliquando eligentium libertatem infractam fuisse, historie superiorum temporum satis comprobant. uel ipsa tempestate Paulini primi Aquileiensis patriarche principum manus in episcoporum electionibus immiste, dum Pelagius papa  scribit ualeriano Patritio: »Non ante Mediolanensem episcopum fieri permisistis, nisi ad clementissimum principem exinde retulissetis, et quid fieri debuisset, eius iterum scriptis recognouissetis.« Quod ea temporum  iniquitas ne dum tolerabile, sed ut plurimum commendabile faciebat. Ab huius nimium producte auctoritatis abusu nec ipsa Romana sedes fuit immunis. Plura cum huius rei occurrant exempla, solius Symmachi pape sufficiat illud, petitum ex Anastasio Bibliothecario in eumd. n. marg. 77, qui postquam contentionem enatam in eius electione, et delatam Rauennam »ad iudicium regis Theodorici« descripserat, subdit: »Diuisus est iterum clerus; alii communicabant Symmacho, alii Laurentio. Tunc Festus et Probinus senatores miserunt relationem regi, et ceperunt agere, ut uisitatorem daret rex sedis apostolice. Tunc rex dedit Petrum Altine ciuitatis episcopum, quod canones prohibebant.« Sed  in concilio coacto purgauit se de oppositis criminibus Symmachus, »et damnatur Petrus Altinas inuasor sedis apostolice, et Laurentius Nucerinus; quia uiuo episcopo Symmacho peruaserunt sedem eius.« uiden, quo peruenerat principum in sacerdotes Dei licentia? Cum autem Patrum canones clero quandoque et populo, una tamen cum clero adunato, eligendorum episcoporum facultatem impertiantur, ut dicebat Leo papa Anastasio Thessalonicen. episcopo, epist. 84 cap. 6: »Ut omnium clericorum, et omnium ciuium uoluntate discussa . . . . . optimus eligatur;« et sit exemplum in Cornelio, de quo Cyprianus epist. 52, edit. nouiss.: »Factus est Cornelius episcopus, de Dei et Christi eius iudicio, de clericorum pene omnium testimonio, de plebis que tunc adfuit  suffragio, et de sacerdotum antiquorum et bonorum uirorum collegio;« adeo uel ipsi pontifices Romani hanc eligendi normam tutati, ne dicam uenerati sunt, ut nec suam auctoritatem in his immisceri aliquando paterentur. Sanctus Gregorius Magnus  scribebat clero Mediolanensi, propendenti in electionem Constantini, commendans quidem eligendum: »uerumtamen  quia antique mee deliberationis intentio est, ad suscipienda pastoralis cure onera, pro nullius unquam misceri persona, orationibus prosequar electionem uestram.« Idem de se testabatur Adrianus I papa, idque suadebat Carolo Magno epist. in ordine 7, tom. uIII conciliorum, que est codicis Carolini 85: »Nunquam nos in qualibet electione inuenimus, nec inuenire habemus.  Sed neque uestram excellentiam optamus talem rem incumbere. Sed qualis a clero, et plebe, cunctoque populo electus canonice fuerit, et nichil sit quod sacro obsit ordini, solita traditione illum ordinamus.« Quo exemplo et monitu  adeo profecit, ut si quid hac in re tunc usque peccatum utcunque fuisset, reparandum satis superque procurauerit in concilio Aquisgranensi an. 803 prolatione secundi canonis, qui est huiusmodi: »Sacrorum canonum non ignari, ut in Dei nomine sancta Ecclesia suo liberius potiretur honore, assensum ecclesiastico prebuimus, ut scilicet episcopi per electionem cleri et populi secundum statuta canonum de proprio  Diecesi, remota  personarum et munerum acceptione, ob uite meritum et sapientie donum eligantur, ut exemplo et uerbo sibi subiectis usquequaque prodesse ualeant.« Huius Capitularis concilio prefuit Paulinus noster, tanquam apostolice sedis legatus, ut suo loco dicetur. Qui forte ipse Carolini assensus et sententie conciliator fuit, respiciens commune bonum ecclesiarum; quippe antea Ratispone, in mente habens patrum statuta, et incommoda que sequuntur ex immistione laice auctoritatis in electione Ecclesie ministrorum, impetratione priuilegii, de quo nunc agimus, sue Ecclesie uoluit deinceps consultum.

III. Post consuetum iis temporibus prefandi modum, ait rex de Aquileiensi Ecclesia, cui »uir uenerabilis Paulinus patriarcha preerat, que est in honore  sancte Dei genitricis Marie, uel sancti Petri principis apostolorum, siue sancti Marci constructa.« uidetur prima fronte nimis ambigue locutum fuisse, cum particule uel et siue dubitandi preseferant characterem. uerum ea etate, que seueriores haud colebat musas, disiunctiua pro coniunctiua particula usurpabatur, [xxui] ut aduertit P. de Marca, de Çoncord. sacerd. et imp. lib. Iu, cap. 5, et lib. uI, cap. 24, quo sic ait: »uox illa uel apud medie etatis scriptores equiualet coniunctioni et. Itaque cum legis in hoc canone uel episcopis, uel comitibus intelligendum est et episcopis, et comitibus. Item sacerdotibus uel seruis Dei, id est et seruis Dei, hoc est abbatibus.«  Ex his collige quibus diuorum sacra fuerit Aquileiensis ecclesia; nimirum beate Marie uirgini, sancto Petro, et sancto Marco, cuius predicatione in Christo Iesu per euangelium est genita. Cum non audis hic sanctos martyres Hermagoram et Fortunatum, te forte angit scrupulus, num tantum sub Poppone patriarcha his martyribus primum dicata fuerit, dicente ipso in suo documento, quod profert Ughellus tom. u in Poppone: »Ego Poppo . . . hanc ecclesiam fabricaui, et eam in honorem sancte Dei genitricis et perpetue uirginis Marie, sanctorum martyrum Hermagore et Fortunati, una cum pluribus episcopis consecraui.« uerum an ignoras, argumenta a negatiuis petita infirmiorem producere probationem? Apud eumdem Ughellum ibid. diploma est Henrici  III Rastispone an. 1040, III Non. Ianuar. in quo dicitur »sancta Aquileien. ecclesia in honorem sancte Marie dedicata;« et aliud datum Auguste eodem an. 1040, Iu Id. Ianuar. in quo dicitur »in honorem sanctorum Hermagore et Fortunati constructa;« in hoc sancte Marie, in illo sanctorum martyrum nominibus suppressis. Non ergo arguas ex omissione nominum, in traditione nostra immemorabili peccatum, nec auctorem fingas Popponem, quia potius ipse quod erat in uulgus iam radicatum confirmauit, non autem fuit auctor. Martyrologium, quod Hieronymi nomine inscribitur, et appellat uetustissimum Dacherius, qui illud prodit tom. Iu Spicilegii, et fatetur in prefatione cum Henrico ualesio, tempus precessisse Gregorii Magni, habet sub 12 Iulii  sic: »Iu Idus Iulii. In Aquileia Fortunati, Armageri.« Error est quidem in positione, et in nomine. Sed quis non uidet, sub nomine Armageri Hermagoram nostrum indicatum? Insuper Martyrologium Wandalberti, tom. u Spicilegii a Dacherio pariter insertum, qui in prelatione ait floruisse auctorem circa an. 845, ad Iu. Id. Iulii, sic habet clarius:

Hermagoram quarto [a 1Kb] supplex Aquileia frequentat,
Antistes precibus populum qui fulcit et urbem.
Argue potius in recentiores qui nostris euangelistam Marcum perperam abiudicant, uere ad nostram Ecclesiam, ut parentem eius, pertinere. Qua de re uisne scriptorem, seculo Paulini florentem, ut testem indubium? Accipe, Notkerus, qui seculo IX floruit, et Martyrologium suum circa an. 894  scripsit, sic habet: »Iu Id. Iulii. Apud Aquileiam natiuitas sancti Hermagore, uel, sicut in antiquis codicibus inuenitur, Hermechore, primi eiusdem ciuitatis episcopi, discipuli sancti Marci euangeliste. Item Fortunati.« Antiqui codices, qui dicebantur an. 894 arguunt secula superiora Hermagoram agnouisse primum episcopum Aquileien. et discipulum sancti Marci.

Iu. Post pauca hec leguntur: »Ipsa sancta congregatio, que ibidem sub sancto ordine uitam gerere uidetur . . . licentiam habeat super se eligendi pastorem.« Ex his uide, quam stricto iure dixerimus c. 4,  § 5, non esse Paulinum illum patriarcham, cui morienti Carolus electionem successoris remittebat. Nam hic congregationi clericorum eligendi pastorem datur licentia, Paulino ipso priuilegium intercedente. Insuper innuitur, clerum Aquileien. uitam uixisse  communem, et sub regula positam. Nec uerba, uitam gerere uidentur, rem ancipitem important. Alibi enim  dicemus, uideri in scripturis eius temporis idem ac esse significare. Quandoquidem ut monachi monasticam, ita clerici clericalem, quam et canonicam regulam et ordinem dicebant, custodiebant, illi sub abbatum, hi sub episcoporum manu constituti. In Capitulari ueronensi sub Pipino an. 755, c. 11, de utrisque sic statuitur: »De illis hominibus, qui dicunt quod se  propter Deum tonsorassent, et modo res eorum uel pecunias habent, et nec sub manu episcopi sunt, nec in monasterio regulariter uiuunt, placuit ut in monasterio sint sub ordine regulari, aut sub manu episcopi sub ordine canonico.« Hinc aliquando clerici dicti canonici, non solum uel quia in canone seu matricula recenserentur ecclesie, uel quia stipem que canon dicitur, eis preberet ecclesia, uel  ex utroque; non enim solebant clerici fieri, nisi se addicerent ecclesie seruitio et censui: qui uero catalogo horum adoptabantur, ii tantummodo, non ceteri si qui forent, stipendia sportulasque  promerebantur; hinc fratres sportulantes epist. 66 ab eodem dicti, sed etiam  ex canonica uiuendi ratione et regulari disciplina quam profitebantur. Precipue uero Carolo Magno adnitente, forte et Paulino, quod in sua ecclesia iam in usu erat, proponente et suggerente, in Aquisgranensi conuentu, cui et ipse Paulinus interfuit an. 789 huiusmodi clericalis conuictus sub regula degendus inculcatur. Capite enim 71 Capitularis sic de clericis statuitur: »Qui ad clericatum accedunt, quod nos nominamus canonicam uitam, uolumus ut illi canonice secundum suam regulam omnimodis uiuant, et episcopus eorum regat uitam, sicut abbas monachorum.« En tibi communis uita, adeoque intra easdem edes, clericorum conuictus. Sed melius discipline huius rationem percipies ex concilio Meldensi an. 845, quod c. 53 sic habet. »Ut canonici  in ciuitate, uel monasteriis, sicut constitutum est, in dormitorio dormiant, et in refectorio comedant, et in domo infirmorum necessario subleuentur, et tam sani quam infirmi canonice uestiantur, atque in claustris horis congruis degant, et sub custodia canonica lectionibus et ceteris diuine institutionis insistant officiis. Qui uero episcoporum loci conuenientiam, aut facultatem non habuerit, ut hoc perficere et ordinare possit, princeps secundum constitutionem domni imperatoris Ludouici annuat. Id est si uicina episcopio terra de eadem ecclesia esse reperta fuerit, et ab alio possidetur, ecclesie rectori ad claustra clericorum, uel alia quelibet ecclesie commoda facienda reddatur. Si autem de fisco fuerit, regia liberalitas eamdem terram ad seruorum  Dei habitacula construenda largiri dignetur. Si autem de alia casa Dei, aut de cuiuslibet proprio fuerit, ex conuenientia commutandi licentia tribuatur. Et si paupertas loci ad edificandas domos necessarias non suffecerit, eos ad adiutorium edificandi potestas regia cogat, qui res de eadem ecclesia in beneficiis retinent.« Hec erat ratio conuictus clericorum circa tempora Paulini. Et quam uocat diploma sanctam congregationem sub sancto ordine in Aquileiensi Ecclesia, cui liberam eligendi sibi pastorem tribuit facultatem, una ex his erat, de quibus hic sermo, quorum clerici ex conuictu forte communi fratres uocabantur etiam an. 1129, ut ex charta Azonis donantis apparet, in Append. 2, n. 13, apposita. uigebat in Ecclesia nostra hec disciplina quartum post seculum, hoc est an.  1278, ut constat ex documento, quod libens lubensque dabo in Append. 2, n. 19, quo Raimundus patriarcha ad exemplum, ut ait, ceterarum Ecclesiarum circa ecclesiam Utinensem nostram  edes pro conuictu canonicorum emendas, ampliandas, construendas disponit. Ex hinc autem et ex documento Append. 2, num. 20, cognoscat, quicunque honorem capituli et canonicorum, saltem sub Gregorio de Montelongo institutorum, ut in Append. 2, n. 18, urbi nostre inuidendo ante tempora beati Bertrandi, qui circa dimidium sequentis seculi floruit, denegare pergit, se nec dicere bene, nec uere.

[xxuii] u. Inter exemptiones autem publicorum  onerum, quas, ne iis premerentur Aquileiensis congregationis clerici, Carolus indulsit, una est immunitas ab herbatico: »Non debeant soluere herbaticum.« »Herbaticum autem, quod et herbagium, ius est herbas secandi,« Du Cange. Hic tamen putarem innui exemptionem ab herbis uel fenis subministrandis, uel quod uerius uidetur, a multa, siue pecunia pro fenis et herbis soluenda, quam ceteri prestare tenebantur. Arguitur ex sequentibus exemptionibus mansionatici et foderi, saluis quibusdam honestissimis conditionibus, eidem congregationi pariter concessis. »Concessimus  in eleemosyna nostra memorato uiro uenerabili, ut a supra seruientibus iam fate ecclesie mansionaticos uel foderum  nullus audeat pretendere uel exigere ullo unquam tempore; excepto si ueniat, quod nos ipsi aut dilectus filius noster Pipinus, uel regale reditum propter impedimenta inimicorum partibus Foroiuliensibus, aut in fine Taruisani aduenerint: tunc propter necessitatis causam, si contingat, mansiones homines nostros ibidem accipiant.« Mansionaticum autem et foderum onera erant publica principi pendenda, uel uicaria pecunia redimenda. Illud quidem, mansionis seu habitationis locum parando; quod uel re ipsa prestabatur , uel soluebatur numerata pecunia, de quo est illud Capitulare de uillis Caroli Magni cap. 11: »Ut nullus  iudex Mansionaticos . . . prendat,« id est exigat, que pro mansionibus indictis essent pendenda. Hoc uero, scilicet foderi, uel fodri nomine, annone militaris impendium importat, quod precipue a subditis Italis exigebatur, cum reges Francorum Italiam suam inuisuri descenderent. Otto Frisingensis lib. II de Rebus gestis Friderici I imperat. cap. 13, post medium: »Mos enim antiquis, ex quo imperium Romanum ad Francos deriuatum est, ad nostra usque deductus est tempora, ut quotiescunque reges Italiam ingredi destinauerint, gnauos quoslibet de familiaribus suis premittant, qui singulas ciuitates seu oppida peragrando, ea que ad fiscum regalem spectant, que ab accolis fodrum dicuntur, exquirant.« Idem ibid. cap. 23: »Cum fodrum a ciuitatibus . . . exquireretur,  Spoletani indignationem principis incurrunt.« Radeuicus lib. II, cap. 10: »Fridericus nuntios pro colligendo fodro per totam Tusciam, et maritima, atque Campaniam direxit.« Ab his ergo oneribus Ecclesie Aquileiens. clericos hoc priuilegio eximebat Carolus, et quidem intuitu Paulini; nam expresse una ex causis, quarum gratia hec prestabat, tertio loco est: »Ut eius  meritis compellentibus ita prestitisse, et in omnibus concessisse cognoscant.«

uI. In fine autem locus et tempus sic adnotantur: »Facta prid. non. Aug. an. 24 et 19 regni nostri. Actum Regemesburg in palatio publico. In Dei nomine feliciter. Amen.« Locus is est, ubi concilium in causa Felicis Carolus congregauerat. Et quidem satis  probabiliter asserimus tempore celebrationis concilii datum diploma. Nam ex chronico Sandionysiano, citato a Cointio sub hoc an. 792, n. 1: »Saxones interfecerunt Francos super fluuio Alpia, prope mare, prid. Non. Iul. feria uI.« Post hanc cladem sequitur detectio et damnatio coniurationis Pipini in patrem Carolum, in chronico Moissiacensi et codice Canisiano. Cointius ibid., n. 2: »In codice Canisiano et in chronico Moissiacensi hec proxime sequuntur de Pipino, etc.« Annalista quoque Laureshamensis: »Rege ibidem  estatem agente, facta est contra eum coniuratio a filio suo maiore.« Damnatur autem Pipinus perduellis, in conuentu Regenspurg habito. Chronicon Moissiacense: »Rex Carolus cum cognouisset consilium Pipini,  et consentaneorum suorum, coadunauit aduentum Francorum, et aliorum fidelium suorum ad Regensburg, ubi uniuersus populus Christianus, qui cum rege aderant, iudicauit Pipinum, etc.« Populus Christianus, qui tunc ibi aderat, cetus erat episcoporum et religiosorum uirorum, in causa Felicis conuocatorum. Huic cetui interfuisse Paulinum iam ostendimus, et uide Dissert. 4 de Felicis et Elipandi heresi n. 32 et seq. Cum ergo hec omnia contigerint post prid. Non. Iul., et hic habeamus diploma non nisi post unicum mensem datum , satis probabiliter nobis uidetur, tempus diplomatis tempus esse concilii, et eius occasione impetratum et datum.

 uII. Annus autem 24 regni Francici ab an. 768 Octobri incepto est an. 792, sicuti ab anno 774 est regni Italici 19, si perpendas eius epocham auspicari a mensibus hac data diplomatis anterioribus, puta Aprili uel Maio, quo regnum Italicum, siue Longobardorum Caroli initium ducit. Currebat enim annus 19 regni Italici prid. Non. Aug. Arguit Fontaninus in libello Delle Masnade, pag. 21, omissionis Mabillonium, quod in censu palatiorum regum Francorum, quem profert lib. Iu de Re diplomatica, omiserit Ratisponense palatium, in quo uidimus datum diploma, de quo sermo. Sed iniuria arguitur, et immerito. Non enim ipse, sed Michel Germanus, in quem »ualetudine aliisque rebus impeditus hanc operam transtulit«  auctor  fuit lucubrationis, in qua ipse Germanus uerbis, non Mabillonii, sed suis rem edisserit, ut dicitur ibi. Sed ea fuit modestia Mabillonii, ut non in socium lapsum refunderet, sed tanquam ipse peccasset, gratias ageret arguenti, ut ipse Fontaninus non situit in lib. De uindiciis diplomat.



CAPUT uII. Paulini gesta in concilio Francofordiensi; a quo regressus scriptioni librorum se addicit, et celebrationi concilii Foroiuliensis.

I. Cum in dissertatione peculiari quam exhibemus, de Felicis et Elipandi heresi, an. 42 et seqq. latius de concilio Francofordiensi fusiusque loquamur, ibi colligi possunt, que ad argumentum presens facere uidebuntur. Hic nonnulla tantummodo attingemus.  Anno 794 Francis, Aquitanis, Germanis, Italis Patribus ad synodalem conuentum uocatis, cum eis Paulinus uenit Francofurtum, ubi Pascha Carolus celebrauerat. Non tamen statim ab hoc festo concilium celebratum est, et eo minus in ipso festo Paschatis, ut uult G. Caue in fine sec. uIII. Apparet ex Eginardo in Annalibus, qui sic ait: »Rex ad condemnandam heresim Felicianam estatis initio, quando et generalem populi sui conuentum habuit, concilium omnium episcoporum ex omnibus regni sui prouinciis in eadem uilla  congregauit.« Cum autem hoc anno 794 Pascha in diem 23 Martii inciderit, non uidetur coactum concilium in ipsa solemnitate Paschali; sed neque  Dominica III post Pascha, que cadens  in diem 13 Aprilis, non congruit cum estatis initio. Sed quia hic nedum conuentus episcoporum in solis fidei causis adunatus, sed et Placitum  erat procerum regni pro rebus politicis, nil mirum, si tempus canonicum non est adamussim obseruatum. Adde: episcopalium sedium, a quibus euocandi erant Patres, distantia; itinerisque, tempestate adhuc rigida, difficultas necessario exigebat, ut tempus, etsi serius, tamen opportunius commodiusque concilium nancisceretur. Ex diplomate infra n. 8 citando dato XIII Kal. Aug. Aniano abbati monasterii Caunensis, argui potest circa finem mensis Iunii, uel initium Iulii coactum concilium, quod [xxuiii] non unica sessione celebratum est, sed  primo proposita heresi, postea dato aliquot dierum spatio Patribus res mature prospiciendi, et heresi respondendi, denuo adunatum. Quod manifeste docet Paulinus, in Sacrosyllabo suo sub initium: »Quadam die, ait, residentibus cunctis . . . iubente rege, recitata est epistola Elipandi.« Et infra: »Cumque imprecata et concessa esset morosa dilatio per dies aliquot, placuit, etc.« Cum igitur diploma, datum 20 Iulii, latum sit post actum concilium, et concilium diebus aliquot durauerit, captum uidetur saltem initio Iulii, uel fine Iunii.

II. Episcoporum, qui interfuerunt, numerum ad tercentos circiter ascendisse asserit G. Caue. Qui addit, ex multitudine Patrum uniuersale dici posse concilium. Et reuera ipse Paulinus plenariam synodum  appellat, quam continuator Histor. Pauli Diaconi magnam denominauit. Scriptor hic in hoc concilio primas inter Patres dat Paulino, qui uere ceterorum caput et coripheus uidebatur. Recensendo enim  tres fortes, et inter ceteros prestantiores eminentioresque, proponit Paulinum primum, tanquam inter tres nobiliorem, deinde Petrum Mediolanensem, et tertio Alcuinum. »Quam heresim  sanctissimi uiri Paulinus Aquilegiensis patriarcha, et Petrus Mediolanensis archiepiscopus, seu Alcuinus insule Britannie archidiaconus, cum ceteris episcopis destruentes, etc.« Quem ordinem ipse Carolus seruat in epistola sua ad Hispanos episcopos directa, una cum decretis et  sententia concilii; nam post recensionem epistole Adriani summi pontificis, Sacrosyllabum profert, et tertio loco epistolam episcoporum Gallie et ceterorum reponit.

III. Sacrosyllabus libellus est quo Paulinus heresim Felicianam perstringit et conterit. De eo, suo loco. Cointius ad an. 794, n. 15, ait scriptum Franconofurti, cum synodus illic haberetur. Sed cum duplici modo editus reperiatur , nempe in una editione loquatur in singulari censeo, decerno, in alia in plurali censemus, decernimus, puto Paulinum, qui optime callebat rem Francofurti agendam, librum tanquam priuatum doctorem preparasse domi, antequam ad concilium accederet. Cum autem in concilio recitatus  libellus omnibus arrisisset, et uniuersali concilii sanctione communi nomine mittendus esset ad contumaces Hispanos episcopos, cum transcriberetur Franconofurti, aptum exordium ad facta presentia appositum, et numerus pluralis pro anteriori singulari sit substitutus ab eodem Paulino, sicque uerum utrumque sit, quod a duabus editionibus profertur; et iuxta earum alteram uerum dicat quoque Cointius Francofurti scriptum, nempe efformatum noua transcriptione ad orationis conciliaris characterem. Hoc suadet Petri episcopi Mediolanensis in una editione silentium, in altera nomen appositum et presentia indicata. Cum enim nescisset Paulinus domi degens, qui precise episcopi futuri essent concilio, et qui  pre ceteris sibi opem laturi, nomen nullius apposuit. Sibi autem manus dante Petro Mediolanensi, cum res in scena fuit producta, pre ceteris Italie episcopis, in secunda libri editione strenui commilitonis gratissimus commilito nomen expressit. De Petro Mediolanen. uide Dissert. 4, n. 44.

Iu. Scopus quem petebat hac synodo Carolus, erat heresis Feliciane proscriptio, adeoque et primum decretum, seu canon ex 56 in ea latis, sicuti prima questio proposita, de ea eliminanda statutum. »In primordio capitulorum exortum est de impia et nefanda herese Elipandi Toletane sedis episcopi, et Felicis Orgellitane, eorumque sequacibus, qui male sentientes, in Dei Filio asserebant adoptionem. Quam omnes, qui supra, sanctissimi Patres et respuentes  una uoce contradixerunt, atque hanc heresim funditus a sancta Ecclesia eradicandam statuerunt.« Patres autem, qui ore tenus sic unanimiter in heresim pronuntiarunt sententiam, pari unanimitate librum Sacrosyllabum Paulini neruose eam impugnantem omnes subscripserunt. Eginardus in annalibus: »In quo concilio et heresis memorata condemnata est, et liber contra eam communi episcoporum auctoritate compositus, in quo omnes subscripserunt.« Qui iste liber fuerit, in Dissert. 4, n. 45, non alium esse, nisi Sacrosyllabum Paulini ostendimus.

u, uI. Multa extra aleam hereseos Feliciane actitata fuere. Et quidem canon secundus, qui circumfertur, de abrogatione concilii Niceni II ob cultum imaginum,  manifeste loquitur. Que de hac questione proferuntur a catholicis et modernis hereticis, nostrum nolumus esse pertractare, cum in ea questione nullibi implicatum inueniamus Paulinum suis scriptis. Mirum sane et ponderatione dignum, duo puncta fidei eadem synodo pertractata, duobus capitulis sibi immediate sequentibus definita, adeo alterum ex his ieiune contactum, ut nec nominatum inuenias a Paulino, et in epistolis Caroli ad Adrianum, et Adriani ad Carolum par de altero silentium. Paulinus nunquam loquitur de questione imaginum, sed de heresi Feliciana; in epistolis que circumferuntur Adriani et Caroli, de imaginibus agitur: de heresi Feliciana nec per somnium. Quid est hoc Paulini, in causa adeo graui et consona, quia de  rebus fidei quas pertractabat; ex aduerso, hoc Caroli et Adriani, in causa tam patenti et nota, silentium? Equidem cum causa Felicis in controuersiam non ueniat et ab omnibus fateatur; altera de imaginibus questio in dubium ueniat, et impugnetur a multis: ex hinc saltem suspecta fit, et que credatur minus probabilis. Sed de his  uideant alii.

uII. Preter autem eam, que dogma contingebat, uarii ordinis res acta est. Circa disciplinam est penitentia Heistulfo statuta. De quo non satis mirandum uenit, adeo historicos ieiunos fuisse, ut non leuis, sed potius nulla memoria eius superstes dicenda sit. Etenim preter titulum epistole, qui talis est,  ut factum summatim tantummodo intelligas, historiam autem rei geste non cognoscas, nichil apud editores uel conciliorum uel canonum, a quibus solet illa proferri, ad notitiam facti ducens inuenitur. Sic autem is se habet: »Incipit epistola Paulini patriarche Foroiuliensis, edita in loco celebri nomen Francofurt, in synodo magna, contra Felicem hereticum, de Heistulfo qui uxorem suam occidit causa adulterii.« Hec est historia tota. Si quid tamen illustratione dignum putatum, notis, cum de epistola illa disserendum, pro uirili expositum.

uIII. Altera, que inter gratiosas censeri potest, est diploma, seu preceptum Caroli Magni »dat. III Kal. Augusti, anno uigesimo sexto, et uigesimo regnorum eius, Francoforti in palatio regio,« quod  profert Baluzius tom. II Capitular., pag. 1399, in appendice 1 Actor. ueter. n. 18. Annus enim regni Francici et locus optime conueniunt cum hac concilii celebratione, nisi quod Italici uere est 21 a Maio inceptus: sed forte aliquam epocham mense Maio tardiorem pro regno italico inuenies, sicuti nos cum Pagio de concilio Foroiuliensi agentes inuenimus anteriorem. Non enim est unica et constans epocha regni Italici. Insuper in ipso diplomate innuitur, interfuisse concilio gratiam expostulaturus, Anianus abbas Caunensis cum suis monachis : »Cognoscat magnitudo seu utilitas uestra, quia uir uenerabilis Anianus abbas, ex monasterio sancti Ioannis et sancti Laurentii, quod fuit constructum in locis  nuncupatis Exorio et Olibegio, nostro synodali concilio ueniens, una cum monachis Continuo, Stromundo, Lurio, cum omnibus rebus uel nominibus monasterii sui, quos moderno tempore uidetur possidere, se plenius commendauit, etc. Propterea has litteras nostras pro firmitatis [xxix] studio ei dedimus, per quas omnino iubemus, etc. Similiter concessimus ei uillam Cannas, sicuti Milo ad suum monasterium per suas litteras delegauit etc.« Apud Mabillonium, de Re diplomatica lib. uI, n. 58, uariat aliquantulum, nec habet nomina monachorum, sed sic: »Cum monachis suis, et in nostro Mundeburde cum omnibus rebus, etc.« Forsan barbara scriptura causa uarie interpretationis. Ceterum data conuenit loco et tempore utrinque. Cum autem dicat, »nostro  synodali concilio ueniens,« inferes concilio Francofurtensi interfuisse Anianum, Continuum, Stromundum, Lurium. Neque enim hoc anno aliud concilium Francofurti factum, habes, preter hoc de quo sermo. Sed cum datum sit diploma XIII Kal. Aug., manifeste apparet concilium antea celebratum, dum memorat ea, que in concilio secuta iam fuerant, id est expostulatio Aniani pro suo monasterio et confessio Caroli, quam postea lato diplomate nunc munit. In Appendice 1 habes diploma n. 11.

IX. Preter recensitos nunc monachos, quos res cenobii sui ad concilium uocauerat, adfuere quos res Ecclesie et fidei conuenire fecerat; inter primores legati Romani pontificis Theophylactus, et Stephanus,  et Petrus Mediolanensis. Theophylactum Tudertinum episcopum suspicatus fueram, qui anno 787 legatus Adriani pontificis cum Gregorio episcopo Ostiense adfuit concilio Calchutensi in Anglia; cum incidi in P. Cointium, qui ad an. 796, n. 43, suspicionem confirmauit his uerbis, agens de synodo Calchutensi: »Theophylactus Ecclesiam Tudertinam agere potuit ad annum usque Christi septingentesimum nonagesimum sextum, quo Tudertum a Grecis ad Francos transiit: nec alius forte fuit ab episcopo Theophylacto Adriani pape legato, qui concilio Francofordiensi ante biennium interfuit.« Stephanus autem  is erat, quem adnitente Carolo Magno Adrianus ad eam cathedram euexerat an. 776, eamque tenuit usque ad an. 816.  Intercessio enim Caroli pro eius exaltatione indicat, ipsi inter caros fuisse, adeoque ab Adriano occasiones omnes captante sibi Carolum promerendi missum legati charactere, tanquam regi gratum futurum, ad concilium Francofordiense probabile facit. De hoc uide Ughellum in Cremonensibus n. 29. De Petro Mediolanensi dictum est in Dissert. 4, n. 44. Hoc unum additum hic sit, non admitti a Papebrochio  in Exegesi de episcopis Mediolanensibus prefixa tom. uII Sanctor. mensis Iunii, priuilegia que proferuntur ab Ughello; et presertim quia in illis Petrus dicatur Oldradus, in gratiam scilicet familie eiusdem nominis. Neque enim tempore Caroli Magni cognomen efferre episcopi solebant: imo cognomina tunc nondum adinuenta,  communior habet opinio. Est eius nomine epistola de translatione corporis sancti Augustini Papiam de Sardinia, integre relata a Baronio ad an. 725, num. 2, quam eque ac priuilegia commentitiam arguit Pagius ad eumd. an., n. 2. Mallei hereticorum nomine donatur a Carolo Magno teste Ughello, quia Petrus Arianos hereticos, qua scriptis, qua ferro, opportune perdomuit. Non impugnamus  honoris nomen et nominis meritum, qui in Dissert. 4 l. c. Ripamontii auctoritate confirmamus. Tantummodo miramur huius Mallei strepitum, ad incudem Francofurtensem reuocata heresi Feliciana, uocem, inquam, Petri non audiri. Sed ad Paulinum nostrum a concilio reuertentem, et iam reuersum reuertamur.

 X. A synodo igitur Francofurtensi, et a funeris supremis officiis Fastrade regine, uxoris Caroli ibi e uiuis excesse, et in sancti Albani proxime Moguntine urbis tumulate exhibitis, reducem Foroiuliensis prouincia pastorem suum excepit letabunda. Cuius cure incumbere, pastorali uigilique sollicitudine mores plebis componere, clero et populo in omni sanctitatis exemplo prelucere, nichil ipse habuit antiquius. uerum cum hec non satis uiderentur ingenti lucrandarum animarum quo estuabat ardori, ut saluti presentium et futurorum una simul prospiceret, scriptioni librorum se dedit, ut que recta essent firmaret, que detorta dirigeret. Hinc anni sequentis 795 periodus uidit Paulinum scribentem librum Exhortationis  ad Henricum ducem Foroiuliensem, quocum mutua per septennium confota adoleuerat amicitia; sed de eo et libro ipsi a Pualino directo, consule Dissertationem nostram in ordine primam. Anno autem 796 ad libros tres contra Felicem consarcinandos se accinxit: de quibus in Dissert. 4 de Felicis et Elipandi heresi. Non tamen scriptionis occupatio ab arctioris uite studio et pauperum prouidentia ipsum exemit. »In iis occupatus  haud tamen de uite austeritate aliquid remittebat: cum ieiunia, uigilias, pias meditationes, et ceteras exercitationes spirituales assidue prosequebatur.« Precipue tamen zelus ecclesiastice discipline eluxit in celebratione concilii Foroiuliensis;  de quo latius in precipua Dissertatione 2. Quanta autem in Deum pietas eius fuerit et quam flagrans caritas, testatur non una epistola Alcuini. Has cum ceteris eiusdem ad Paulinum per ordinem in Appendice reperies. Hic, ut plurimum, orationes pro se ad Deum fundendas reposcebat, quibus quam maxime fidebat. Sed de his agemus, cum de Paulini cum Alcuino necessitudine et familiaritate sermo recurret. Interim ipse Alcuinus Henrico duci Foroiuliensi scribens, eum amandat Paulino, ne dum ut spiritualis uite doctori et magistro, sed ut speculo exemploque Christiane conuersationis, ut patet ex epistola 94 in Appendice 1, n. 4, apponenda.



CAPUT uIII. Paulini apostolatus in Carantanos et Auares.


I. Ante annum 798 apostolici ministerii labores in Carantanos et Auares exantlasse Paulinum, ex dicendis infra constabit. Ergo hic de iis sermo opportunus occurrit, licet singulares actiones cuique, quo euenerant, anno non sit facile et indubium assignare. Constans est scriptorum sententia, proximis Carinthie populis uerbi Dei semen sparsisse, et Auaris armis Caroli domitis euangelii facem pretulisse. Audi Ferarium l. c.: »Predicationi euangelice uacabat, qua Carinthie populos, et nationes finitimas ad fidem Christi conuertit. Martyrii cupidus fuit, licet uoti compos non fuit; multas nichilominus a barbaris perpessus est iniurias et molestias.« Sic et Bollandus in uita, n. 16.

 II. Non inficias eo Carantanos longe ante tempora Paulini excultos in doctrina Christi, et sacris aquis expiatos fuisse. Siquidem in uita sancti Seuerini abbatis, Noricorum dicti apostoli, quam recitat ex Egesippio eius discipulo Surius tom. I Ianuario, cuius 6 Id. mors eius contigit, Paulinus alius Teurnie predicitur episcopus a sancto Seuerino. »Remeante presbytero  ad patriam, sermo in eo predicentis impletus est. Nam ciues Tigurine, que metropolis est Norici, cegerunt eumdem presbyterum summi sacerdotii suscipere principatum.« In edit. Colonien. an. 1576 est Tigurine * cum asterisco, nota scilicet non certe lectionis. Sed cum Norisio in Dissert. de quinta synodo cap. 9, § 4, ne dubites Teurniam  ad Drauum intelligere. Sic enim ait de Leonicano Tiburniensi episcopo sub Elia, concilio Gradensi aduenienti: »Cuius  primaria urbs erat Tiburnia ad Drauum, quod patet ex uita sancti Seuerini Noricorum apostoli.« Teurniam autem, siue Tiburnia in Carinthia sitam esse conueniunt Lazius, etsi locum eius tenere nunc dicat Racstad Salisburgensis ditionis; Cluuerius, etsi uelit esse uillacum ditionis episcopi Bambergensis; Schonleben, etsi Soluam, uel Soluente oppidum prope Clanghefurtum putet, quod [XXX] Ferrarius Lexic. Geograph. in Carinthia sub ditione Laureacensis episcopi constituit. Quem tamen locum accipias, pro ea substitutum a geographis, extra Carinthiam et longe a Drauo flumine non excurris. Sanctus Seuerinus decessit an.  481 uel circiter. Ergo ante hunc annum Carinthia Christianis prouinciis accensebatur, cuius episcopus eligendus a sancto Seuerino prenuntiatur. Ad an. autem 579 Aquileiensi ditioni paruisse, Leonianus episcopus Tiburnien. synodo Gradensi sub Elia adueniens, testis est indubitandus. Post hanc synodum ab Aquileiensi defecisse ante an. 591 eque manifestum est. Nam ex conuentu  ex conuentu, inquam, ignoti loci, qui inter concilia locatur sub an. 591, comprouinciales Aquileienses  episcopi libello confecto, Mauritio imperatori dirigendo, conqueruntur Tiburniensem Ecclesiam metropolite Aquileien. subtractam. An et tunc desciuerint a fide, dubitandum. Etenim etate Paulini nostri reuera ad fidem trahuntur. Et Salisburgensis uirgilii opera, et Arnonis eius successoris in Carantanorum conuersione, ex annalibus ecclesiasticis haud potest negari.

III. Paulinum tamen ne excludas ab hac animarum conquirendarum prouincia, quem hanc spartam illustrasse non est ambigendum. Aeneas Siluius De Europa cap. 20 factum recitat, quod non grauabor exscribere, a quo lux non modica sententie allate affulget. »Fama est, ait, anno 790 post Christi Saluatoris ortum, imperante Carolo Magno, ducem  gentis, Ingonem nomine, ingens conuiuium prouincialibus preparasse, et agrestibus quidem ad conspectum suum intromissis in uasis aureis atque argenteis, nobilibus uero ac magistratibus procul ab oculis collocatis, fictilibus ministrare iussisse: interrogatum cur ita faceret, respondisse, non tam mundos esse qui urbes et alta palatia quam qui agros et humiles casas colerent. Rusticis, qui Christi euangelium accepissent, baptismatis unda purificatis candidas et nitidas esse animas, nobiles ac potentes, qui spurcitias idolorum sequerentur, sordidas ac nigerrimas: sic uero pro animarum qualitatibus instruxisse conuiuium, castigatosque ea re nobiles, cateruatim sacri baptismatis undam querentes, breui tempore  sub uirgilio et Arnone Iurauiensibus episcopis uniuersos Christi fidem accepisse.«

Iu. Cum audis nobiles an. 790 ad fidem conuersos, siste parumper, et epocham huius conuersionis considera. uirgilius decesserat an. 784. Ita Schonleben ad an. 797, uel 785 ut uult Pagius ex epitaphio, quod dat annos fere 40 episcopatus uirgilio, quem ad an. 746 assumptum probat ad insulam Salisburgensem, seu Iurauiensem:

Quinque regebat ouans presentis culmina sedis,
Ferme quater denos caris cum fratribus annos.
Et si Cointio credis, qui tamen  hos uersus non uiderat; annum 780 obitui uirgilii assignabis. Non ergo uirgilius an. 790 baptizare poterat Carantanos. Insuper Arno Carinthiam  adiisse non uidetur, nisi anno 798, licet non sit negandum antea sedem Iurauie conscendisse, nempe a morte uirgilii, ut uult Pagius, que cum inciderit 4 Kal. Decemb. an. 785, putat in an. sequentem 786 Arnonis assumptionem reiiciendam. uel a morte Bertrici successoris uirgilii, quem medium inter uirgilium et Arnonem ponit Cointius ad an. 780, n. 14, et ad an. 781, n. 125, ubi etiam fatetur a Bruschio, Hundio, et Bucelino Chronologiam quadriennio tardiorem institutam: et sicut uirgilium anno 784 uel 785 denatum ab eis positum, ita Bertricum in sede locatum an. 785 uel 786 omnibus unanimiter non nisi annum episcopatus ei assignantibus: Igitur Arno an. 790 erat episcopus Salisburgensis. Non tamen hoc medio tempore Carinthiam profectum  esse credimus, ad populos eius ad fidem reuocandos. Sic enim scribit discipulus sancti Eberhardi, in uita sancti Ruperti primi Salisburgensis episcopi, apud Canisium Tom. III, part. II, antq. lect. Amstel. an. 1725. »Interim contigit, anno uidelicet natiuitatis Domini DCCXCuIII, Arnonem iam archiepiscopum a Leone papa accepto pallio, remeando de Roma uenisse ultra Padum, eique obuiasse missum Caroli cum epistola sua, mandans illi ipso itinere in partes Sclauorum ire, et exquirere uoluntatem populi illius, et predicare ibi uerbum Dei. Sed quia hoc facere nequiuit, antequam responsum redderet sue legationis, festine peruenit ad imperatorem, et retulit ei quidquid per eum dominus Leo papa mandauit. Post expletam legationem, ipse imperator precepit Arnoni  archiepiscopo pergere in partes Sclauorum, et prouidere omnem illam regionem, et ecclesiasticum officium more episcopali colere, populosque in fide et Christianitate predicando confortare; sicuti ille fecit, illuc ueniendo consecrauit ecclesias, ordinauit presbyteros, populumque predicando docuit, et inde rediens nuntiauit imperatori, quod magna ibi potuissent effici, si quis inde habuisset certamen. Tunc interrogauit illum imperator, si aliquem haberet ecclesiasticum uirum, qui ibi lucrum potuisset agere Deo. Et ille dixit se habere talem, ut Deo placuisset, et illi populo pastor fieri potuisset. Tunc iussu imperatoris ordinatus est Theodoricus episcopus ab Arnone archiepiscopo Iurauiensium, quem ipse Arno  et Geroldus comes perducentes in Sclauiniam dederunt in manus principum, commendantesque illi episcopo regionem Karinthianorum, et confines eorum occidentali parte Draui fluminis, usque dum Drauus fluit in amne Danubii, ut potestatiue populum regeret, sua predicatione et euangelica doctrina doceret seruire Deo, et ut ecclesias constructas dedicasset, presbyteros ordinando constituisset, totumque ecclesiasticum officium in illis partibus, prout canonicus ordo exposcit, perficeret. Dominationem et subiectionem habens Iurauiensium rectorum, sicuti ille fecit quandiu uixit.« Cointius n. 49, et Pagius n. 6 utique ad an. 798 aduertunt ab scriptore per antecessum uocari hic Carolum imperatorem qui non nisi post biennium est dictus

 u. Ex hac relatione uidetur indubium hoc esse primum Arnonis iter in Carinthiam, ad fidem Christi Iesu serendam. Quod desumi potest precipue ex illis uerbis: »Populum predicando docuit, et inde rediens nuntiauit imperatori, quod magna ibi potuissent effici, si quis, etc.« Si antea inuisisset Carinthiam, mores populi perspexisset, et non modo tantummodo cognouisset facile negotium futurum. Antequam enim uenisset, hac uice potuisset spem lucrandi animas in corde Caroli excolere ex precedenti experientia. Cum igitur an. 798 primo Caranthanos adierit Arno, an. 790 non eos ad Christum traduxit. Schonleben hanc Arnonis aditionem in Carinthiam, et Theodorici inaugurationem in episcopum in an. 788 reponit, per decennium preferendo. Sed fallitur, cum disertis  uerbis auctor laudatus an. 798 hoc factum dicat, et insuper cum ante hunc annum non fuerit Iurauiensium archiepiscopus Arno, qui primus huius sedis a Leone tunc est constitutus, non ei potestas inerat legitima episcopum constituere in Carinthia. Puto igitur a morte uirgilii ad aduentum usque Arnonis in Carinthiam, apostolatum illius gentis Paulinum egisse. Que narrat autem Aeneas Syluius de conuiuio anno 790 ab Ingone dato, in annum 803 ab scriptore anonymo edito a Canisio tom. III, part. II, in uita sancti Rudperti paulo ante finem, iam supra allegato, refunduntur. Eo autem tempore Arnonem profuisse Carantanis, si non de iure, saltem de facto, non negamus.

 uI. Inter Paulinum et Arnonem ortam contentionem circa Carinthie prouinciam dicunt Schonleben [XXXI] hoc anno 798, et ab eo citatus Megiserus, quam tamen sopitam fuisse an. 811 ex diplomate Caroli Morocutus arguit apud Ughellum in Paulino. Si lis hec uere tunc enata est, certe Paulinus in eam se habere ius cognoscebat. Hoc autem ius erat, olim diecesis Aquileiensis fuisse Carinthiam, ut patet ex diplomate citato. Si igitur sue prouincie Carinthiam credebat Paulinus, nil mirum, si illam erudiendam adierit, imo non adiisse est improbabile. Quod autem dicitur a Schonleben et ab auctoribus quos citat, hoc an. 798 litem de limitibus inter Paulinum et Arnonem Caroli auctoritate sopitam, non uidetur admittendum, cum diploma dicat emotam questionem  inter Ursum, alias Urbanum, successorem Paulini, et Arnonem; et quidem nec sub Urso sopitam, sed tantummodo sub Maxentio, Urso suffecto: »Notum sit, ait Carolus, . . . . . qualiter uiri uenerabiles Ursus sancte Ecclesie Aquileiensis patriarcha, et Arno Iuuauensis Ecclesie archiepiscopus . . . . . non minimam contentionem habuerunt de Carantana prouincia, quod ad utriusque illorum diecesim pertinere deberet.« Si Paulinus questionem intentasset, diceret imperator, non inter Ursum et Arnonem, sed inter Paulinum et Arnonem litem enatam, quam sub Maxentio definit. Cum enim auctores questionis et originem litis uelit producere Carolus  et Paulinum non proferat, sed Ursum; non Paulinus, sed Ursus questionis suscitator  est censendus. Definitio autem Caroli est huiusmodi: »Nos . . . . . predictam prouinciam Carantanam inter eos diuidere iussimus, ut Drauus fluuius, qui per mediam illam prouinciam currit, terminus ambarum diecesum esset, et a ripa australi ad Aquilegiensis Ecclesie rectorem; ab aquilonari uero ripa ad Iuuauensis Ecclesie presulem pars ipsius prouincie pertineret.« Hi limites nunc usque custodiuntur. Cum ergo lis ab Urso suscitata sub Maxentio terminatur an. 811, falsum omnino est an. 798 per auctoritatem Caroli consopitam et consepultam. uerosimillimum autem uidetur pronuntiandum, quod cum an. 798 in Carinthia ordinantem episcopos uideamus Arnonem, non ultra hunc annum apostolatum in Carantanos produxerit Paulinus.

 uII. Eodem zelo fidei succensum, quo in Carantanos uerbum Dei disseminauerat, inter Auaros quoque sparsisse Paulinum, non contemnenda suadent argumenta. Forte enim iam an. 791 rei Christiane promouende gratia instructas acies Henrici ducis Foroiuliensis in Auaros emotas fuerat secutus; eumque suspicamur episcopum, de quo Carolus Magnus loquitur in epistola ad Fastradam reginam de uictoria Auarica, de qua uidenda est Dissertatio 1, n. 15, 16 et 17. Ex hac uictoria opportunam nactus occasionem, fructusque parte pacis colligens Paulinus, annis sequentibus uertit animum ad perfectam Auarorum conuersionem. Hi enim  an. 795, cum Carolus, ad cercendos fedifragos Saxones denuo rebellantes, commoraretur  Hiliuni ad fluuium Albiam; miserunt legatos suos, »ueneruntque missi Tudum, qui in gente et regno Auarorum magnam potestatem habebat. Qui dixerunt, quod idem Tudum cum terra et populo suo se regi dedere uellet.« P. Melchior Inchofer Soc. Iesu, in annalibus Hungarice Ecclesie ad hunc an. 795, uarias suspicatur causas, quibus is Tudum, siue Thudinus, uel Theudo  permotus fuerit ad eiurandam idolorum superstitionem, et fidem Christi amplectendam; quas inter et hanc his uerbis reponit: »Accessit quorumdam  piorum sacerdotum monitio, qui subinde ad lucrifaciendum Christi regno ad Hungaros penetrabant.« In horum censu Paulinum reponere, imo ceterorum caput et primipilum constituere, non est tantillum a uerosimili exorbitare. Tanta enim uiro dilatande fidei sollicitudo salutisque promouende animarum studium inerat, ut quamcunque sibi oblatam occasionem auidius arriperet. Cum autem. an. 795 audias ad Carolum accurrisse legatos, indicium est annis superioribus apostolicos labores in eorum regionibus a uerbi Dei preconibus exantlatas fuisse; et forte Paulinus, cuius ab an. 791 ad an. 794, quo synodo Francofurtane interfuit, memoria gestorum eius satis ieiuna supersit, hoc triennii medio tempore in Auarorum conuersione, sicut et in Carantanorum,  hinc inde excurrendo desudauit.

uIII. Nec defuit sollicitudini euentus: nam an. 796 »Tudum, secundum pollicitationem suam, cum magna parte Auarorum ad regem  uenit, et se cum populo suo et patria regi dedit. Ipseque et populus baptizatus est, et honorifice muneribus donati redierunt,« ut ait annalista Bertinianus. Laudatus P. Inchofer subdit: »Non est autem cogitandum Theodorum, postquam Christianis accessit, et a Carolo muneribus ornatus recessit, ita in patriam reuersum fuisse, ut non comites secum duceret et religiosos et doctos, qui recens conuersum populum radices fidei altius firmarent, et ad omnem solidioris pietatis erudirent sanctitatem. Id enimuero preter morem et diligentiam  adeo catholici principis  euenisset, cui nichil erat antiquius quam Christi regnum proferre, missis ad excolendum uiris idoneis, qui ubique et religionem et sacerdotia fundarent.« In quem autem oculos Theudo equius intendere poterat, quam in Paulinum, quem populo suo nouum hominem non futurum optime nouerat, et a quo conuersionis semina primum, ut arguimus, dispersa esse non ignorabat?

IX. Sed et aule palatinorum oculos in Paulinum se conuertisse, cui hec prouincia fuisset demandanda, disertis uerbis docet Alcuinus, amicus pre omnibus Paulini, epist. 112 in Appendice [a 1Kb] integra danda, dum sic ait: »In cuius  potentia et gratia  mirabiliter de Auarorum gente triumphatum est, quorum missi ad domnum regem directi subiectionem pacificam et Christianitatis fidem promittentes, etsi hoc diuina eos preueniente gratia uerum est, quis se seruorum Dei tam pio et laudabili labori subtrahere debet, ut diaboli diruatur seuitia et Christi Domini crescat seruitium? Sed quam plurimorum in te, pater optime, oculi respiciunt, quid uestra ueneranda sanctitas facere uelit. Quia et uicinitas locorum tibi competit, et sapientie decus suppetit, et auctoritatis excellentia tibi appetit, et cuncta conueniunt, que tali operi necessaria esse uidentur.« Hoc autem erat »potius currentem  incitare, quam commouere  languentem,« uti Cicero quondam dixerat lib. II, De Oratore.

X. Non semel scripserat Carolo Alcuinus sollicitans, ut idoneos uerbi Dei predicatores, et aptos sacerdotes dirigeret, qui prudenter rem gererent demandatam. Epistola eius 7 [a 1Kb] hunc habet titulum: »Domino excellentissimo et in omni Christi honore deuotissimo Carolo regi Germanie, Gallie atque Italie, et sanctis uerbi Dei predicatoribus humilis sancte matris Ecclesie filiolus Albinus, eterne glorie in Christo salutem.« Incipit autem sic: »Gloria et laus Deo Patri et Domino nostro Iesu Christo, quia in gratia sancti Spiritus, per deuotionem et ministerium sancte fidei et bone uoluntatis uestre, Christianitatis regnum atque cognitionem ueri Dei  dilatauit, et plurimos longe lateque populos ab erroribus impietatis in uiam ueritatis deduxit.« Et infra: »Gentes populosque Hunnorum, antiqua feritate et fortitudine formidabiles, tuis suo honore militantibus subdit sceptris; preuenienteque gratia, colla diu superbissima sacre fidei iugo deuinxit, et cecis ab antiquo tempore mentibus lumen ueritatis infudit. Sed nunc preuideat sapientissima et Deo placabilis deuotio uestra pios populo nouello predicatores, moribus honestos, scientia sacre fidei edoctos et euangelicis preceptis imbutos; sanctorum [xxxii] quoque apostolorum, et predicatione uerbi Dei exemplis intentos, qui lac, id est suauia precepta suis auditoribus in initio fidei ministrare solebant.« Et adhuc infra, postquam Carolum dehortatus est ab exigendis  a neophytis illis decimarum pensitationibus, ne auerterentur a nuper suscepta fide  subdit: »Illud quoque maxima considerandum est diligentia, ut ordinate fiat predicationis officium, et baptismi sacramentum; ne nichil prosit sacri ablutio baptismi in corpore, si in anima ratione utenti catholice fidei agnitio non precesserit.« His permotus Carolus argumentis, cui aptiori munus demandare poterat quam Paulino? cuius profectionem predicationemque Auaricam aula uniuersa prestolabatur, uti dicebat Alcuinus. Hinc recens scriptor P. Michel Bombardus Soc. Iesu, in Topographia magni regni Hungarie pag. 42, apostolum Pannonie depredicat, sic scribens:  »Sed quoniam de primeua Hungarorum religione hic sermo occurrit, pretermittere non audeo, quin peculiari studio aduersus diuum Paulinum patriarcham, atque Hungarie, ni fallor, apostolum prouocatus, cancellos mihimetipsi nuper impositos prope egrediar . . . Cum Paulinus . . . ob morum sanctimoniam Carolo Magno eiusque magistro Alcuino Flacco pre primis probaretur, destinatus creditur ad fidem Hunnis et Auaribus, quos armis Carolus deuicerat, predicandam.«

XI. Sed cum dicatur a Ferrario iniurius molestiasque ab hostibus fidei perpessus, sciendum est quod etsi an. 796 Theudo cum suis baptismate fuerit expiatus, attamen pars adhuc Hunnorum non modica,  cuius caput Caghan erat, tenaciter ueteri superstitioni adherebat, a quibus forte Paulinus male est habitus. In quos Pipinum filium suum regem Italie cum suis copiis iussit Carolus hoc anno in Pannoniam contendere, ut quos adhuc detrectantes reperisset, etiam repressisset. Quod quidem et prestitit, patri degenti Aquis deferendo reliquias thesaurorum, quos iam ceperat Henricus Foroiulien. dux, qui precurrerat, et anteriori clade Hunnos contriuerat, uti dicimus in Dissert. 1, § 18. Cum autem adhuc in Pannonia Pipinus moraretur, ne noua Christiani nominis plebs ministris ad salutem necessaria procurantibus destitueretur, non Paulino, cui satis tunc ampla prouincia inerat, cuius obeundi munia nimium graui sarcina premebatur, sed Arnoni  sollicitudinis cura committitur. Auctor editus a Canisio tom. III Antiq. Lect. supra non simul laudatus, postquam Henrici et Pipini uictorias retulerat sub hoc an. 796, subdit de Pipino: »Qui inde reuertens partem Pannonie circa lacum Pelissa inferioris, ultra fluuium, qui dicitur Rapa  et sic usque ad Drauum fluuium, et eo usque Drauus fluit in Danubium, prout potestatem habuit, prenominauit cum doctrina et ecclesiastico officio procurare populum, qui remansit de Hunnis et Sclauis de illis partibus, Arnoni Iuuauensi episcopo usque ad presentiam genitoris sui Caroli imperatoris.« Ab uniuersa tamen Pannonia non exclusum omnino credas Paulinum, quippe Pannonia cis Drauum protenditur,  ut uidere est in Tabulis Geographie antique Christophori Cellarii lib. II, cap. 8. Quod autem Pipinus uidetur fecisse per modum  prouisionis, nouam Ecclesiam committendo Arnoni, quousque Carolus rex ratum haberet, hoc tantummodo perfectum est anno 803. Auctor modo laudatus, de Carolo confirmante Pipini factum, sic ait: »Anno Domini octingentesimo tertio, Carolus imperator Boioariam intrauit, et in mense Octobris in Saltzburg uenit, et prefatam concessionem filii sui iterans potestatiue, multis astantibus fidelibus suis affirmauit, et in euum inconuulsam fieri concessit.« Deinde Arnonis zelum in promouenda fide in Sclauinia, scilicet Carinthia, et inferiore Pannonia commendat, narrans factum Ingonis ducis, qui »uere  seruos credentes secum uocauit ad mensam, et eos qui eis dominabantur infideles foris quasi canes sedere fecit, ponendo ante illos panem et carnem, et fusca uasa cum uino, ut hic sumerent uictus. Seruis autem, staupis deauratis propinare iussit. Tunc interrogantes primi de foris dixerunt, cur facis nobis sic? At ille: Non estis digni cum sacro fonte renatis communicare, sed foris domum, ut canes, sumere uictus. Hoc facto fide sancta instructi, certatim cucurrerunt baptizari, et sic deinceps religio Christiana succrescit.« Hec anonymus, simplicioribus uerbis, quam supra n. 3 Aeneas Syluius, factum Ingonis et pleniorem Carantanorum nobilium conuersionem, non in an. 790 ut ille, sed hoc an. 803 reponens. Igitur  cum Arnoni uides a Pipino Pannoniam commissam an. 796 »a lacu Pelissa ultra fluuium, qui dicitur Rapa, et sic usque ad Drauum fluuium, et eo usque Drauus fluit in Danubium,« adhuc pars non infima Pannonie supererat, in quam Paulini zelus posset se extendere. Sed cum an. 798 Arnonem archiepiscopum habeamus, contentiose cum eo egisse minime credimus pacis amatorem Paulinum, sed eis Drauum tam in Carinthia quam in Pannonia deinceps se continuisse.

XII. Alcuinus, cui cordi erat Auaricarum animarum salus, ut sciuit Arnoni commissam Pannonie prouinciam, scripsit epistolam  de baptismo presertim rite administrando, ut adulti prius erudiantur, deinde sacro fonte abluantur:  »Fragiliori etati, ait, pia Mater Ecclesia concessit, ut qui alieno in paterna preuaricatione ligatus est peccato, alterius in baptismi mysterio professione solutus sit.« Inscribitur autem epistola »Aquile dulcissimo fratri et sanctissimo presuli,« quia moris erat Alcuini, uirtute preditos uiros nobilioribus nominibus compellare. Sic Dauid Carolum, sic Homerum Angilbertum, sic Dametam Richulfum aula Caroli dictos audiebat. Scripsit quoque Carolo regi epist. 90, ut dum Pipinus apud se demorabatur, gratias Deo publice redditurus pro uictoria Auarica, ageret cum eo, ut mitius captiui haberentur, ne forte si durius pressi, fidei iugo colla non submitterent, uel submissa subducerent. »Domine mi, aiebat, dilectissime et dulcissime, et omnium desiderantissime  mi Dauid , tristis est Flaccus uester propter infirmitatem uestram.« Forte tunc temporis egrotauerat Carolus. Et infra: »Domine mi, memor sit pietas uestra captiuorum, dum est Pipinus tuus tecum propter gratiarum actionem mirabilis beneficii, quod uobiscum de Hunnis diuina fecit clementia, et propter prosperitatem imminentium rerum.« Quamuis autem humanius a Carolo Auari tractarentur, etiam pensa decimarum suadente Alcuino  indulgente, tamen a fide Dei et federe regis repetita apostasia et rebellione defecerunt, ut denuo an. 799 opus fuerit acies dirigere in eos, ducibus Geroldo et Henrico nostro Foroiuliensi, qui eo in bello ceciderunt, ut latius dicimus in Dissert. 1, n. 23. Ex hinc coniicere liceat, quas  a male fida gente iniurias Paulinus pertulerit, ut martyr uoto, si non re, iure dicatur a Ferrario: »Martyrii cupidus fuit, licet uoti compos non fuit.«



CAPUT IX. Aliud diploma Reginoburgense Paulino an. 801 datum indicatur.

I. Anno 799 res Ecclesie in Hungaria pessumdate sunt, Henrico Foroiulensium duce, qui copias prouincie eo duxerat, insidiis Tarsatensium oppidanorum occiso. Anno 800 an Paulinus Romam adierit, cap. seq. expendetur. Num anno 801 abfuerit a prouincia, non ausim asserere nec negare, quousque  nactus non sim exemplar priuilegii, a Carolo Paulino dati hoc anno »in Regenesburg in palatio publico,« quo ei subdit domum hospitalem a Feroce abbate extra [xxxiii] muros uerone constructam, ecclesiam sancti Laurentii de Boga, nunc uulgo Buia, amplo nec ignobili regionis nostre pago, et aliam hospitalem edem, siue xenodochium, »quod duce Roduald edificauit in Foro Iulii, uocabulo sancti Ioannis,« ut dicit diploma, quod ex authentico an. 1195 Aquileie extractum dicit habere apud se illustrissimus Fontaninus noster, libel. Delle Masnade pag. 21. Huc usque quesiui, sed frustra; petiui et pulsaui interpositis amicorum precibus et officiis, sed casso labore. Si tandem habuisse datum fuerit, habebis in Appendice; sin uero, scias immotum lapidem nullum relictum,  ut tibi, lector, morem gererem. Interea hoc nouisse tibi sat sit. Cum hec scribo, occurrit mihi in sua uerona illustrata lib. XI in fine, cl. uir Scipio Maffeius, me docens non a Feroce, sed a Lupone duce constructum xenodochium; unde cadit auctoritas diplomatis, qua lapsa, eo carere non ingens sequitur detrimentum.



CAPUT X. Diploma Romanum Utini asseruatum proponitur, expenditur.

I. Collegium canonicorum nostrorum Utinensium se habere gloriatur duorum Imperatorum authentica, et  originalia diplomata, alterum Caroli Magni, Othonis III alterum. Hoc ad trutinam non uocamus, quia ad rem presentem haud facere uisum  est. Illud autem omnino est accuratius ad Lydium lapidem apponendum, quia multa hinc inde suadent, et admittendum, et reiiciendum. Tu integrum habebis in Appendice [a 1Kb] , proposito specimine characteris quo scriptum est, quod pro humanitate sua canonici Utinenses permiserunt commode transcribi, ut oculis exemplo scriptionis supposito, et collato cum ceteris illius etatis characteribus, quid de eius ueritate sit pronuntiandum cognoscas.

II. Horum Caroli Magni et Othonis III diplomatuum inuentionis historiam late prosequitur Palladius  que aliquando deperdita credita fuerant, et insperato reperta. Placet hic aliqua exscribere ex uitis mss. patriarcharum Aquileiensium uiri pre primis accuratissimi et de re  antiquaria optime meriti Antonii Bellonii, quas anno 1551 Hieronymo de Monteniaco nuncupauit. In Paulino igitur nostro post quedam sic habet: »Is cum prouincia clades a Bauaris incommodaque plura accepisset, Romam ad Carolum petiit ob res gestas cognomento Magnum, ut patriarchali dignitati cureque omnium et securitati prospiceret. Imperator, clades miseratus, Paulinum cum summa cura laborasset, ne quid sue Ecclesie deperiret, nouis auctum priuilegiis ac honestatum dimisit. Episcopatus sex benigne ei concessit, presente Leone tertio Romano pontifice, Concordiensem, ueronensem, Ruginensem, Petenensem, Tarsatiensem, et  qui apud Ciuitatem Nouam in Hystria constitutus est. Exstat priuilegium adhuc litteris scriptum Langobardis apud basilicam Utinensem, authenticum perinde ac uetustum, et tam ubique integrum, ut ne littere quidem uestigium legens desideret. Inde sumptum a me exemplum litteris cultioribus Utinenses, gratia satis illustri, numeratis sex aureis excepere; quod quidam lynceos habentes oculos, inter scribas et ciues honoratissimi, mecum percensuerunt palam, fideque optima sua subscriptione firmarunt.« Huc usque diligentissimus Bellonius. uerum nunc non adeo integrum dici potest, quia non uolumine tornatili, sed plicato repositum, ad plicaturas et angulos nonnichil corrasum est, ut aliqua uerba desiderentur. Defectus in exemplari, proponendo  in Appendice, apparebunt. In exemplari ms. Bellonii quod uidi, ueronensem ita cassum est, et alius episcopatus alia manu repositus, ut nescias an ueronensem, uel Utinensem sit legendum.

III. Anno 800, quo Carolus a Leone III ipso die natali Domini imperator est dictus, adfuisse pro causa Ecclesie sue Paulinum asserit Palladius, conuenisseque pontificem et Carolum, ut iura Ecclesie Aquileiensis, insolentia suffraganeorum episcoporum tempore Longobardici regiminis confracta, sarcirentur, et sarta tectaque seruarentur apostolica et imperiali auctoritate interposita. Quod ex parte sua prestitisse Carolum docet, dum et tunc Cadolaco Henrici ducis Foroiuliensis successori scripsisse, et tuitionem Ecclesie Aquileiensis iurium demandasse,  et postea anno III imperii sui, dato Rome diplomate, priorem Ecclesie splendorem et ius uindicasse, idem Palladius affirmat. Ut uerum fatear, non magnum mihi scrupulum ingerit prima assertionis huius pars, peregrinatio uidelicet Romana, et querela Paulini apud Carolum et Leonem anno 800 uel 801. Contradictionem enim nullam adinuenio inter gesta et tempus; imo potius quod suadeat, et probabile hoc fiat, transpicio. Etenim iura Ecclesie pessumdata, et episcopos prouinciales, precipue Istrienses, quondam Aquileiensis metropoleos subditos, obedientiam detrectasse, et Gradensi adhesisse eo tempore non est dubitandum. Insuper supra non uno loco uidimus, Carinthiam Aquileiensi prouincie subtractam bona sui parte, et Arnoni Salisburgensi  attributam. Quid mirum ergo, si zelus Paulini tuendi Ecclesie sue confinia eum ad hoc iter impulerit, et querelis iustissimis animum auresque pontificis et Caroli pulsauerit? precipue cum hoc tempore, quo Rome Carolus adfuit , ut habet annalista Laureshamensis; ad uII Kal. Maii, ut  nullum Paulini factum nos cogat eum in prouincia sua detinere. Fit potius probabile, quod Carolo in Liburniam in autumno an. 800 descenso, et de Tarsatensibus penis ob necem Henrico anno superiori illatam sumptis, et hinc celeri passu Romam proficiscenti, comitem in itinere se adiunxerit; nam Anastasius in Leone  III, n. 774, cum Leo de obiectis sibi criminibus se purgare uellet, quorum causa Carolus Romam aduenerat, ait de Carolo loquens: »Fecit in eamdem ecclesiam  congregari archiepiscopos, seu episcopos, abbates, et omnem nobilitatem Francorum atque Romanorum, et sedentes pariter tam magnus rex, quam beatissimus pontifex, fecerunt residere et sanctissimos archiepiscopos et abbates, etc.« Inter hos autem metropolitas quid uetat suspicari interfuisse Paulinum, maxime quia in numero presulum Francorum regni subditorum erat computandus? Occasione autem data, iura Ecclesie sue conuulsa indoluisse, et expostulasse remedium, pronum est credere. Quibus positis, ulterius progredi coniectando quid prohibet, nempe Carolum  Cadolaco ob reparationem uiolati iuris scripsisse, et Paulino diploma honoris plenum concessisse, quo ei uel nouos episcopatus, forte in compensationem imminute prouincie  adderet, uel antiquos detrectantes submitteret? Huc usque enim in cunctis his nichil improbabilitatis subolere sentio.

Iu. Quod torquet est diplomatis consignatio, que talis est: »Data pridie Nonas Augustas, anno III imperii nostri, indictione uero I; Actum Rome in Dei nomine feliciter. Amen.« Anno tertio imperii, qui est annus 803, nullus annalistarum asserit Rome Carolum fuisse. Aduenit  uIII Kal. Decemb. an. 800; discessit uII  Kal. Maii an. 801, et teste Eginardo in uita Caroli n. 33 ex quatuor itineribus Romanis Caroli ultimum fuit, cum coronatus est imperator. Coronatus autem est hac uice die natali Domini an. 800 exeunte. Insuper Carolum an. III imperii sui mense Augusto in Francia moratum esse, colligi uidetur ex diplomate, quod Idibus Augusti datum est Fortunato Gradensi an. III imperii Caroli, quem adiit Gradensis patriarcha, conquesturus mortem Ioannis decessoris sui, e turre precipitati a Mauritio uenetorum ducis filio, quod in [XXXIu] Gradensibus profert Ughellus. Improbabile enim est Iu Augusti fuisse Carolum Rome, ut uult diploma datum Paulino; et XIII, eiusdem mensis et anni esse in Francia, ut arguitur ex  diplomate dato Fortunato. Arguitur, inquam, nam reuera locum non prodit. His adde indictionem primam, quam profert diploma non conuenire cum anno 803, quo non prima, sed undecima excurrebat.

u. Ex aduerso forma characteris et cancellarii subscriptio admittendum pro uero suadent. Character enim, ut ex specimine in Appendice ponendo apparebit, sapit idem seculum, quo scriptum dicitur, nempe uIII egrediens, uel IX intrans, ut conferendo cum Mabillonianis eius etatis exemplaribus deprehendes: precipue si collatio fiat cum tabulis 23, 24 et 25 libri u De Re diplomatica. Cancellarii autem subscriptio omnino legitima uidetur. Sic effertur a Palladio et Schonleben: Io. Iacob. Du Radoni scripsit et subscripsit. Male: nam penitus characteres  et litteras, etsi scriptionis uetuste eque ac barbare, intuenti patet, legendum esse: Iacobus ad uicem Radoni. Rado abbas erat, »quem  Caroli Magni summum cancellarium fuisse certum est.« Huic notarium nomine Iacobum fuisse, idem Mabillonius eod. lib. cap. seq. 12, n. 4, affirmat his uerbis: »Hitherio successit Rado abbas uedastinus, qui notarios habuit Wigbaldum, Optatum, Iacobum Erkembaldum, et Windolaicum.« Sed ex lib. u tabella 25 in confirmationem nostri, sumi potest exemplum alterius sic subscripti diplomatis: »Iacob ad uicem Radoni.«

uI. Ergo cum res ita se habeat, , uel saltem in biuio, et utrinque nutantem  me fateor. Forma characteris, adde et materiam, in qua scriptum est diploma  non repugnat, imo conuenit apprime illi etati. Scribe legitima et inculpabilis est subscriptio. Insuper signum, siue monogramma indubitanter Carolinum est, et uel ipsi plume scribentis tractus, qui Zifre dici possunt, sed nichil significantes, et arbitrarie, et nonnisi ad ornatum posite uidentur, plane cum exemplaribus a Mabillonio exhibitis ita conueniunt, ut scriptores eiusdem muse emulos  et iurare non sit uerendum. uerum cum ex opposito uitia in data loci et temporis appareant, et si qua alibi, hac quidem in re etiam capillus umbram habet, non ausim  sententiam proferre. Lector diiudicet  equus. Diploma quidem speciosum, sed num  plus ales quam mellis habet?



CAPUT XI. Paulinus ad Aquense concilium an. 803 interuenit, tanquam apostolice sedis legatus.

I. Satis probabiliter cap. superiori, n. 3, opinati sumus, Paulinum Rome anno 800 exeunte et an. 801 ineunte adfuisse. Cui opinationi pondus addit quod Paulinus an. 802 dirigatur a Leone III pontifice, tanquam apostolice sedis legatus ad concilium Aquisgranense, cui presidet uicaria pape presentia. Cognitus ergo erat pontifici: et  cum Rome fuit, probabile fit hanc prouinciam demandatam, uel adeo doctrina et uirtute claruisse, ut meruerit eam sibi demandari. Hanc Paulini nouam extra  sue dieceseos fines profectionem, et honoris insigne in magna synodo prelatum nos docet Stephanus Baluzius, dum Capitulari Aquisgranensi anni 803 titulum hunc positum profert: »Capitulare Aquisgranense, siue Capitulare primum anni DCCCIII factum  in magna synodo, quando Paulinus patriarcha Aquileiensis uices apostolice sedis tenuit in Aquis.« Non grauabor hic transcribere notas ad hunc locum ipsius Baluzii, que sunt tomo II Capitular. pag. 1058, quibus ualidiora proferre ex proprio penu argumenta diffido. Sic enim habet:

II. »uetus nota adiecta codici Rhemensi, que hinc a Ioanne Tilio translata est in librum primum Capitularium, hec habet in margine prioris istorum Capitulorum:  Tempore Adriani pape et Caroli Magni imperatoris, quando Paulinus episcopus tenuit uices apostolice sedis in Aquis, fuit factum istud Capitulum propter hoc, quia homines uolebant [Tilius solebant] diuidere episcopia et monasteria ad illorum opus, et non remansisset ulli episcopo, nec abbati, nec abbatisse, nisi tantum, ut uelut canonici et monachi uiuerent. Puto autem hic erratum esse a librario, qui Adriani nomen hic perperam posuit, cum Leonis scribere debuisset. Coniecturam hanc adiuuat Hincmarus in epistola 44, pag. 765, ubi ait edictum Caroli, in quo tria priora capita istius Capitularis sancita sunt, editum a Carolo fuisse ad consultum Leonis pape. Quod edictum ex integro, inquit, domnus Carolus Magnus imperator, cum interrogatione  de corepiscopis, per Arnonem archiepiscopum ad Leonem papam direxit, et ad eius consultum aliud edictum de non diuidendis rebus ecclesiasticis et de episcoporum causis edidit, et apostolice sedis atque auctoritate sua confirmauit, et per omnes metropolitanas Ecclesias imperii sui perpetuo obseruanda dixit. De eadem re, cum mentione Paulini patriarche, agit idem Hincmarus in epistola 29, pag. 320, que integrior ex schedis celeberrimi uiri Petri de Marca archiepiscopi Parisiensis edita est in appendice concilii Duziacensis. Itaque cum de aliis memorabilibus imperatoribus ac regibus loquimur, aui uestri Magni imperatoris Caroli non est pretereunda memoria: cui cum  adulantium linguis subreptum fuerit, ut Ecclesiis de rebus suis preiudicium quoddam  inferret, obsistentibus episcopis, et specialiter Paulino patriarcha, sicut uobis bene notum esse cognosco, adeo se recognouit, et Ecclesie ac episcopis satisfecit, ut presens oris sui confessio ei non suffecerit, sed ad posteros suos, qui ex illius progenie exorituri erant, confessionis et correctionis sue scriptum manu sua firmatum transmiserit: de quo edicto partem in libro uestro, qui appellatur Liber Capitulorum imperialium, scriptum habetur Capitulo 77 ubi scriptum est: Quia iuxta sanctorum patrum traditionem, etc.

III. »Preterea cum in nota codicis Rhemensis scriptum sit ista acta fuisse tempore Caroli Magni imperatoris, manifestum est acta non fuisse tempore Adriani, sed tempore Leonis, quo sedi apostolice  presidente captum consilium est renouandi imperii in persona Caroli. Denique nuspiam inuenimus Aquisgranensem synodum, cui sedis apostolice legatio interfuerit, uiuente Adriano fuisse congregatam. At uero in annalibus a Lambecio editis et in chronico Moyssiacensi legimus, Carolum mense Octobri anni 803 congregasse uniuersalem synodum in Aquis, ibique multa statuta fuisse, tam de politicis causis quam de ecclesiasticis. Durauit autem hic conuentus, ut ego arbitror, ad aliquot menses, protractus nimirum usque ad initium anni sequentis. Argumento est nota, que Capitulari 3 anni 803 subiicitur in codicibus Palatino et Metensi. Hoc fuit datum ab Aquis in tertio anno imperii domni Caroli Augusti,  quando synodus ibi magna fuit, id est uniuersalis, ut loquuntur annales supra laudati. Itaque si cui synodo Aquisgranensi sub Carolo Magno habite interfuit apostolice sedis legatio, par est existimare id contigisse in ista, ad eamque referendam esse legationem Paulini.

Iu. »De eadem synodo Aquisgranensi intelligendum puto hunc locum ex epistola Alcuini ad Carolum Magnum que prefixa est libris De Fide sancte Trinitatis: Tempore celeberrimi conuentus, quo sacerdotes Dei et populi predicatores Christiani in unum imperiali precepto conueniunt. Et paulo post: uestre probationis [XXXu] exspectat iudicium, si digne meus iste labor in sacerdotales procedere ualeat aures. Falluntur ergo Baronius ad an. 789, et Cellotius in notis  ad quaterniones Hincmari pag. 459, dum scribunt hoc edictum promulgatum fuisse anno uigesimo regni Caroli, hinc decepti, quod in uulgatis editionibus Capitularium, ante notam marginalem codicis Rhemensis apposita est nota anni, quo priora 72 capita libri primi Capitularium sancita sunt, quam illi non satis distinxerunt a nota, que pertinet ad capitulum de non diuidendis rebus Ecclesie.«

u. Huc usque Baluzius, cuius rationes ipsius uerbis placuit transcribere, ut assertionis sue sit ipsemet propugnator. Que quidem illi adeo efficaces robusteque uise sunt, ut his non dubitarit retundere, que ex epistola 44, cap. 30. Hincmari collegit Sirmondus, uidelicet post sancti Bonifacii obitum nullum in Gallia aut Germania temporibus Pipini, Caroli  Magni et Ludouici adfuisse legatum apostolice sedis. Sic enim ait lib. u, cap. 45, n. 6, addit. ad Concord. sacerdotii et imperii Petri de Marca: »Ceterum istic puto obseruari debere, uerum non uideri quod legitur in illa Hincmari epistola, nullum ab excessu sancti Bonifacii legatum sedis apostolice in Gallia aut Germania fuisse temporibus Pipini, et Caroli, et Ludouici imperatorum, id est per annos nonaginta, ut ait Sirmondus in margine istius epistole Hincmariane. Nam Paulinum episcopum Aquileiensem constat tenuisse uices apostolice sedis apud Carolum Magnum in Aquisgranensi palatio.« uide notas ad Capitularia regum Francorum pag. 1058. Ita Baluzius, cui adeo ponderosa allata a se argumenta uidentur,  ut absolute pronuntiet Paulini legationem constare. Adde, quod Dupinius in Biblioth. in Carolum Magnum idem asserit sine hesitatione, uti scriptor nuperrimus Historie Paparum in Leone III, edit. Hage-Comitis 1732, pag. 597, tom. I.

uI. Quamuis autem P. Ludouicus Celotius Soc. Iesu, in notis ad Quaterniones Hincmari, in annum uigesimum regni Caroli hec refundat  factum tamen uel ex sola auctoritate Hincmari admittit, etsi de eo sileant historie: »Nulla nos monet, ait, historia, Paulini patriarche consilio et impulsu uehemente hanc rerum perturbationem a Carolo adhuc tum rege fuisse correctam, sed id facile credimus Hincmaro referenti, tum ob insignem Paulini auctoritatem ex sanctitate  doctrinaque collectam, tum quod apud Carolum assiduus esset, et pluribus ab eo coactis synodis interfuerit. Rhemensis ipse  uenerande memorie patriarcham Aquileiensis parochie appellat, ut eius scripta, sicut Bede et Alcuini, cum uetustioribus patribus legenda esse affirmet.«

uII. Capite superiori expositum diploma Romanum arguit per mensem Augustum Rome Carolum demoratum. Quod quidem si admittas, nichil aduersatur huic Aquisgranensi concilio. Siquidem Carolus, sicuti hiemauerat Aquis, ita et Pascha ibidem celebrauit; quod festum eo anno ad XuI Kal. Maii accidit, ut obseruat eodem an. n. 15 ex annalistis Laureshamensi et Metensi Cointius, apud quem num. 44 priuilegium  pro monasterio Acutiano datur Aquis, Idibus Iunii an. III imperii, etc. Ergo Idibus Iunii adhuc erat Aquis. Deinde uenit Moguntiam, et forte postea Romam. Conuentus autem Aquisgranensis ceptus fuit  mense Octobri an. 802, et quia plura actitata sunt, ut patet ex uariis Capitularibus tunc latis, ad anni sequentis initium productus fuit, id est 803, qui ex sui terminatione notam temporis dedit Capitularibus, ut dicerentur Capitularia anni 803.

uIII. Septem capitula complectitur Capitulare primum huius anni, que omnia disciplinam Ecclesie tuentur. In primo enim, quod est De rebus Ecclesie non diuidendis, zelus Paulini  emicat,  quo suggerente iuxta Patrum traditiones res Ecclesie, cum sint uota fidelium, pretia peccatorum, et patrimonia pauperum, statuit Carolus neque suis neque filiorum suorum se uolentium imitari temporibus pati fore diuidendas. In secundo, quod est De electione libera episcopi per clerum et populum facienda, omnino Paulinum auctorem cognosces sanctionis, quippe consonum est decretum hic latum priuilegio, quod ipse a Carolo pro sua Aquileiensi Ecclesia impetrauerat . Ex hoc nationem Paulini Foroiuliensem arguimus supra cap. 2, n. 1, quia dicitur: »Episcopi per electionem cleri et populi, secundum statuta canonum, de proprio diecesi . . . . . eligantur.« In tertio, cautum est ut iura,  priuilegia, resque Ecclesie seruentur, monasteriorum uastatore, et usurpatore eorum, pro homicida et sacrilego habito. In quarto, prius proponitur questio enata de chorepiscopis, an ualide episcopalia exercerent, referturque quod ad sopiendas querelas Arnonem episcopum miserit Carolus, ut Leonem pontificem consuleret; quo respondente iam a priscis Patribus et canonibus eorum acta reprobari, quia uere non sunt episcopi, adeoque chorepiscopos omnes precipere damnari, et in exsilium mandari: »Ista uero omnes  maxime regni nobis a Deo commissi episcopi cum eodem Arnone, permittente prefato apostolico, mitius tractantes, iam dictos uillanos episcopos inter presbyteros statuerunt.« Deinde ad decreta Ratisponensia, hoc idem iam statuentia,  prouocat. Cui concilio an. 792 interfuisse Paulinum uidimus capite 6. Cuius opus hoc esse hinc quoque argui potest, quod integrum hoc caput referatur lib. uII, c. 260, quem librum ex canonibus decretisque, a Paulino precipue latis, confectum esse testatur collector eius Benedictus Leuita in prefatione lib. u prefixa. In quinto, chorepiscoporum licentia cercetur, ne impositione manuum  Spiritum sanctum tradant in sacris ordinationibus, inualidis, si attentauerint, declaratis. In sexto, ordinatorum presbyterorum, uel diaconorum a chorepiscopis, ordinationis inualiditas nullitasque ostenditur, et a ministerio ordinis inepti iudicantur et cassi. In septimo tandem prescribitur forma purgationis, cum sacerdoti crimen apponitur,  uidelicet, ut  non admittatur accusator, nisi ad normam canonum »cum legitimo numero uerorum et bonorum testium,« et diffamatus canonice iudicetur, sicuti si delator canonice in querela processerit, definiatur. Quod si crimina haud probata sint, et adhuc suo episcopo, uel clero et populo »suspiciosus , exemplo Leonis pape, qui duodecim presbyteros in sua purgatione habuit, uel eo amplius si suo episcopo uisum fuerit, aut necesse propter tumultum populi inesse perspexerit, et cum aliis bonis et iustis hominibus, se sacramento coram populo super quatuor Euangelia dato purgatum Ecclesie reddat episcopus.«

 IX. Hec est capitulorum concilii Aquisgranensis summa, quorum materiam actitatam si spectes, spiritum presidentis Paulini prospicies.



CAPUT XII. Paulinus conuocat concilium Altini, in causa necis Ioannis Gradensis patriarche.

I. Reuersus Paulinus ab Aquensi concilio, adolescente anno 803, excepit historiam immanis facinoris Ioannis ducis uenetorum, qui sub finem precedentis, uel initio presentis anni Ioannem patriarcham Gradensem e turri precipitem dederat; cuius facti relatione commotus, synodum Altini congregans de more hebdomada tertia post Pascha, hoc est intra diem 9 et 16 mensis Maii, post uaria de fide, Ecclesia, ceterisque agi consuetis tractata, [XXXuI] egit  quoque de uindicanda optimi presulis nece, et data epistola ad Carolum imperatorem, ab eo ultionem sceleris statuit implorandam. De hac synodo et epistola pluribus actum est in Dissertatione 6 ad quam te, lector optime, ne crambem recoctam habeas, remittimus. Ibi enim de loco et tempore concilii agitur: hic nonnisi factum, et facti causam originemque proponimus.

II. Andreas Dandulus satis ieiune fontem mali prodit: Ioannes dux  sumpta occasione Mauritium filium suum cum nauali apparatu Gradum misit, ut Ioannem patriarcham interficeret. Mauritius autem cum furore ciuitatem inuasit, in qua inuasione patriarcha captus a uenetis grauiter uulneratus est, et  de turri altissima palatii sui ad ima deiectus exspirauit, cuius sanguis in testimonium mortis sue in petris presentialiter apparet.« Hec Dandulus in Chronico lib. uII, cap. 14, § 23. Scriptor ad an. 1354 uitam portraxit. Ergo signum hoc cruente necis per quinque secula cum dimidio durasse necesse est. Quam autem Ioannes dux occasionem se sanguine sacerdotali polluendi sumpserit, ab aliis petendum est.

III. Enimuero non iustam fuisse, imo omnimodis iniustam, desumitur a Petro Marcello in uitis ducum uenetorum, in Mauritio duce septimo, qui et Ioannem patriacham »uirum inclyte iustitie« nominat, et Ioannem ducem, Mauritiumque, filium »impium impii patris, se infando parricidio nulla iusta de causa astrinxisse« asserit. Alii abusum potestatis in  tyrannidem uergentis, alii uita moresque improbos Ioannis ducis et Mauritii filii in causam uocant, quod Ioannes patriarcha Gradensis ipsos non semel paterne reprehendit, et ob hec eorum indignanter animum offenderit.

Iu. Propior tamen causa uidetur et uerior quam afferunt Sigonius De regno Italie lib. Iu, Baronius ad an. 802, n. 10, Pagius eodem an., n. 3, Ughellus tom. u Ital. sacr. in Gradensib. n. 15, inter nostrates scriptores Palladius iunior part. I, lib. III, ex proximis Ludouicus Schonleben in Annalib. Carniolie ad an. 802, et P. Ireneus a Cruce, Carmelita excalceatus in Historia Tergestina lib. uII, cap. 10, et ex remotis a regione nostra preter allatos, Cointius ad an. 803, n. 2. Est autem huiusmodi. Mortuo Obelerio  episcopo Oliuolensi, gratificandi ergo imperatori Greco Nicephoro, Christophorus natione pariter Grecus ad cathedram implendam ope ducis Ioannis electus est. Quod egre ferentes Obelerius et Felix tribuni, Ioannem Gradensem patriarcham adierunt, ne manus imponeret electo. Quod et prestitit, ipsumque a communione fidelium insuper semouit. Hinc probabile fit, quod ait Palladius, ipsum heresi fuisse infectum. Iracundia ex hoc dux exardescens mandat Mauritio filio, ut classe instructa Gradum subeat, et de Ioanne patriarcha uindictam sumat. Iussionem crudelis parentis non degener filius impleuit, et presulem uulneratum, in alta turri prius sublatum, dein precipitem dedit. Tanto facinore commotus Paulinus, synodum cum cogeret Altini,  de ultione sacerdotalis sanguinis imploranda a Carolo deliberandum proposuit, et quod deliberatum fuit, perfecit.

u. P. Ireneus a Cruce l. c. ex uetusto codice ms. asseruato in bibliotheca Carmelitarum excalceatorum uenetiis, hanc historiam se habuisse profitetur, dicitque causam, ob quam indigne tulerint tribuni uenetorum electionem Christophori fuisse, quia scilicet erat germanus Longini, Rauennatensem exarchatum in Italia pro Nicephoro tenentis. uerum bonus Pater enormiter fallitur; primo, quia in censu exarchorum unicus Longinus apparet, qui missus fuit in Italiam a Iustino imperatore Constantinopolitano an. 567. Secundo, quia exarchatus dignitas iam sublata fuerat  a Pipino patre Caroli Magni an. 752 pulso Eutichio ultimo exarchorum in Italia. Non ergo an. 803 ullus exarchus, cui esset germanus electus Christophorus.



CAPUT XIII. Paulini decessus annus, mensis, dies statuuntur.

I. Ex his, que huc usque dicta sunt, uidere potes iam ad an. 803 uitam produxisse Paulinum. Hinc satis mirari nequeo curnam factum sit, ut apud non ignobiles chronologos historicosque decessus eius ante annum 804 reponatur, cum manifestissime ex factis appareat, illum usque ad hunc annum in uiuis fuisse. Ipse quidem cegit concilium Altinense in animaduersionem facinoris ducis uenetorum, quod facinus non perpetratum est, nisi exeunte anno 802, uel ineunte anno 803, quo tempore Paulinus Aquis  erat, et preerat concilio, tanquam sedis apostolice legatus. Cum autem mensis, quo fato cessit, Ianuarius habeatur, necesse est in Ianuarium sequentis anni 804 eius ad superos transitum collocare.

II. Corrigendi igitur sunt, qui precedentibus annis e terris sublatum dicunt, quos inter est Onuphrius apud Bolland. in uita Paulini, § 1, n. 7, qui Paulino assumpto ad cathedram Aquileiensem an. 776 dans annos sedis 25 cogitur dicere anno 801 excessisse. Etenim circa finem anni 776 ad infulam promotus, eque circa finem anni 801 annum 25 regiminis consummauerat, sicque uel mensem decessus eius anteuertere necesse est, uel supra annum 25 aliquot menses, uel saltem dies sedi eius sunt dandi. Utrumque tamen falsum mox uidebitur, quia episcopatus  eius tempus ulterius processit.

III. Hermannus Contractus in Chronico ad an. 802 sic habet: »Paulinus patriarcha Foroiuliensis, seu Aquilegiensis obiit.« Quod totidem uerbis habent Annales Fuldenses, et qui a Lambecio editi, et qui hos secuti sunt Bellarminus de Scriptoribus ecclesiasticis, Baronius noster, et Pagius, qui anno 802 ex his annalistis chronistisque hoc idem proferunt. uerumtamen hic omittendum non est quod Bollandiste ad uitam sancti Paulini § 7, n. 26, adnotarunt: »In chronico Hermanni Contracti, quo usi sumus, altum de obitu Paulini silentium.« Nos quoque uidimus, quem inter ceteros Germanarum rerum scriptore edidit Pistorius  et Paulini nomen nullatenus cernitur. Quomodo autem factum  sit ut in uulgatis ab Henrico Canisio Hermanni editionibus hec uerba irrepserint, aliis sit diuinare. Tantummodo sufficiat hic commonuisse Contracti fidem saltem nutare; et annalistas, qui iisdem uerbis rem eamdem habent, alterum ab altero transcripsisse sine delectu et examine.

Iu. Nonnulli anno sequenti, uidelicet 803, denatum Paulinum faciunt. In quorum censu uidentur reponendi ipsi Bollandiste, et Labbeus in Bellarminum de Scriptorib. eccles. Dixi uidentur reponendi. Etenim sub dubitationem mentem suam produnt. Ibi quidem his uerbis: »Quo fortassis anno  ineunte obiit Paulinus, mense Ianuario, qui secundum calculum Gallorum, anno a Paschate auspicantium, anno  precedenti accensebatur.« Labbeus autem sic »Obiit die secunda Ianuarii anni 802, aut potius sequentis.« Sed de die, infra eius sententia expendetur, et excludetur. uerum neque hoc anno 803 obiisse, gesta eius in concilio Altinensi hoc ipso anno circa mensis Maii dimidium coacto  testatum faciunt. Cum autem et hi et ceteri conueniant in assignando Ianuario mense obitui Paulini, restat ut ad sequentis anni 804 Ianuarium mors eius amandetur

u. Igitur anno 804 sistenda est Paulini e uiuis emigratio ob necessariam consequentiam ex gestis eiusdem, ut mox uisum est; sed etiam ne flocci facias copiam [xxxuii] nobilitatemque scriptorum, qui hoc asserunt. Primo enim sunt monumenta Ecclesie  Aquileiensis et Foroiuliensis, siue Ciuitatensis, quibus innititur Ferrarius, qui ipsemet idem affirmat. Huic adde Natalem Alexandrum, Gulielmum Caue, Fleury, Oudinus, quibus accensendus est Palladius iunior, qui acta Paulini per annum 803 proferens, cogitur anno 804 fato functum fateri. Cointius infra citandus eiusdem est sententie.

uI. De mense quo obiit Paulinus, controuersiam emotam haud inuenio; nisi cum Honuphrio sentiens, annos sedis 25 nec deficientes, nec excedentes statuere uelis, complectentes tempus episcopatus. Quia  cum circa finem anni 770 assumatur ad fastigium Aquileiensis Ecclesie Paulinus, et 25 integros annos eam sedem occupet, circa finem, anni 801 decessisse, ut esset dicendum; adeoque  non Ianuarii, sed uel Decembris, uel Nouembris mense e terris ad celos euolasse. Cum tamen annum 801 admittendum esse pro anno decessus eius  non sit probabile, nec mensis, qui communiter eius obitui assignatur, erit amouendus. Is autem Ianuarius est, ut usque nunc in festo eius anniuersario ritu peragendo assignato obseruatur.

uII. Non sic autem res procedit, si de die obitus loqueris. Philippus Labbeus in addit. ad Bellarm. de Scriptorib. eccles. »Obiit  die secunda Ianuarii.« Ferrarius »Cuius natalis  III Nonas Ianuarii ab Ecclesia Aquileiensi celebratur:« et ex eo Mireus in auctario de Scriptor. eccles. cap. 225, quem secutum se fatetur Oudinus. uerum die 11 Ianuarii obiisse testantur Ughellus, Caue, Fleury, Baillet,  Natalis Alexander, Bollandiste, qui excusant lapsum Ferrarii dicentes: »uidetur uoluisse scribere III Idus Ian.« Hinc dixit male Moreri in Dict. histor. Bollandistas ad secundam Ianuarii reponere obitum Paulini, cum disertis uerbis corrigant Ferrarium et sub die XI Ianuarii uitam eius affingant. Falluntur quoque qui die 2 uel 3 Ianuarii celebrare Ecclesiam Aquileiensem natalem eius asserunt, que uere die 11 Ianuarii festum habet, ut patet ex ueteribus officiorum ordinibus, quos Kalendaria uocant. Et in presentiarum sub hoc die natalem eius in diecesi Aquileiensi solemnem haberi, quotquot ad horarum canonicarum pensum soluendum tenentur, testes luculentissimi existunt. Nam etsi pro concurrentia diei  sexte infra octauam Epiphanie, que exclusione minorum festorum solemnior habetur per dies cunctos octaue, a die XI excludatur; cum datur autem opportunitas, iuxta rubricas de translatione festorum, officium persoluendi, apponitur die XI Ianuarii fuisse. Unde autem error Labbei et Ferrarii processerit, uide infra n. 11.

uIII. His adde, cum non semel Ciuitatenses adierim colligendi gratia ex uetustioribus memoriis, que in scriniis eorum asseruantur, ea que ad scopum meum in edenda et illustranda scripta gestaque sancti Paulini conferre possent, quanquam perpauca nactus sim, iniuria temporum  dispersa, in archiuio insignis collegii canonicorum eiusdem ciuitatis  offendi librum peruetustum membranaceum in folio, cui catena ferrea est apposita, in quo est regestum anniuersariorum ecclesie Ciuitatensis, et sub mense Ianuario ad diem 11 eiusdem sic legitur:

Sanctus Paulinus XI dantur pro festo XL denar[Figure: [Character] 1Kb] de plebe sancti Petri Sclauorum.

Hodie in libris distributionum sic habetur:

In festo sancti Paulini patriarche Aquileiensis et confessoris, fuit XI huius, pro honorantiis denarios uI.

IX. Accipe que sub hac die uaria martyrologia habent de Paulino, relata a Bolland. § 7, n. 27: »Natalem  eius celebrant hoc die Chartusiani Colon. in addit. ad Usuardum. Item Paulini patriarche Aquileiensis.« Idem habet Martyrologium Germanicum, in quo Aquileia Aglar appellatur. Ms. Matyrolog. sancte Marie Ustraiecten. »In Aquileia, Paulini patriarche.« Ms. Martyrol. monasterii sancti Martini Treuiris: »Aquileie Paulini patriarche.« Ferrarius in catalogo generali sanctorum ex tabulis ecclesie Ciuitatensis et Aquileiensis: »Foroiulio in Carnis, sancti Paulini episcopi Aquileiensis.« Et n. 28 seq. idem Ferrarius: »Cuius natalis III Non. Ian. ab Ecclesia Aquileien. celebratur.« Hic addunt Bollandiste: »Hec Ferrarius, qui uidetur uoluisse scribere III Idus Ianuarii.« Mirabitur fortasse non nemo, qui legerit  Martyrologium Rhabani  a Canisio tom. II Antiq. Lect. part. II editum, non inueniri memoriam sancti Paulini, cum inuenerit Caroli magni et Alcuini. Sed aduertendum, non ibi horum uti sanctorum fieri commemorationem. Nam de Carolo, u Kal. Februarii sic est: »Obiit Carolus,« et nichil preterea. Et XIu Kal. Iunii, de Alcuino sic: »Depositio domini Alcuini;« nullibi sancti, uel beati titulo apposito. Insuper res Aquileiensis Ecclesie, circa eius sanctos, non nimium exacte apponuntur. Nam nec nomina nostrorum sanctorum callebat Rhabanus, cui sanctum Hermagoram nec nomine, nec dignitate fuisse cognitum apparet. Sic enim habet ad 12 Iulii »Iu Id. Iulii. In Aquileia natales sanctorum Fortunati et Armigeri.« Scribere  debuerat: »Hermagore et Fortunati.« Sicuti uI Kal. Decemb. errauit, dum scripsit: »In Aquileia, ualentini episcopi,« pro ualeriani.

X. Hic non est omittendus Cointius, quin ad uerbum proponatur. Quot enim habet periodos, tot sunt confirmationes eorum, que supra a nobis ex tenui penu nostro, antequam opera Cointii nancisceremur, produximus. Sic enim habet ad an. 804, n. 1 et seq.: »Annus quartus noni seculi luctuosus Italie fuit, obitu Paulini patriarche Foroiuliensis, et Petri Mediolanensis archiepiscopi, quorum insignia certamina pro tuenda fide catholica non omisimus. Obierunt Paulinus tertio Idus Ianuarii, Petrus septimo Idus Maii. Super anno quo Paulinus ad Deum feliciter migrauit, due circumferuntur opiniones. Una est  annaliste Fuldensis, apud quem ad annum Redemptoris octingentesimum secundum hec leguntur: Paulinus patriarcha Foroiuliensis obiit. Altera est Ferrarii, qui uitam sancti Paulini concinnauit ex monumentis Foroiuliensibus, eiusque mortem an. sal. 804 consignauit. Prior Baronio multisque placuit. Imus in posteriorem, serie rerum gestarum accuratius examinata. Paulinus enim Altinense concilium ante annum Redemptoris octingentesimum tertium celebrare non potuit, habita ratione tumultuum, quibus antea Constantinopolis et Gradus agitate. Ferdinandus Ughellus  Urbanum, quem Paulino proxime sufficit, patriarcham non agnoscit ante annum reparate salutis octingentesimum quartum.

 XI. »Controuertitur et dies obitus. Moritur Paulinus apud Labbeum die 2 Ianuarii; apud Ferrarium III Non. Ian.; apud Bollandum III Id. Ianuarii. Citat hic auctor uaria martyrologia, que Labbeo et Ferrario preferri debent. Ex hac nota II que diuersos numeros  pro receptis uariarum gentium characteribus significat, processit error Labbei. Paulinus enim animam creatori, non secunda, sed undecima die reddidit. Et Ferrarius, Iduum loco, Nonas perperam scripsit. Ex hac enim uita Paulinus non tertio Nonas, seu die tertio Ianuarii, sed tertio Idus Ianuarii, seu die undecimo Ianuarii discessit.« Prosequitur autem funus eius sic.

XII. »Sepultus fuit Paulinus apud Foroiulium, in  maiori basilica, ubi concilium anno Christi septingentesimo nonagesimo quinto  celebrarat. Eius epitaphium ex Alcuino sic refertur :

Hic Paulinus orans toto requiescit in euo,
Hocque cubile pater dignus dignetur habere.
Inuidus hoc templum nunquam pertranseat hostis,
Ne charos animis subito disiungat amicos,
Quos Christi caritas charos coniunxit amicos.
Hos uersus exaratos ab Alcuino credimus, Paulino in uiuis superstite; sed mendum in primis irrepsisse, ibique non requiescit, sed requiescat legendum  suspicamur, quia sequitur in altero modus pariter optatiuus dignetur. Quos amicos, in Christi caritate coniunctos, nec in sepultura seiungendos, postremi laudant uersus, ii nobis non alii uidentur a Paulino et Alcuino, quos sepe pro Christi causa coniunctis animis et armis pugnasse, simulque de prauis dogmatibus triumphasse comperimus. uersuum igitur supra descriptorum is est sensus. Utinam Paulinus, hic  requiescat, ibique sepulturam accipere dignetur, ut in eadem tumulatus basilica cum Alcuino resurrectionem exspectet. Aliter res cessit. Paulinus  conditus fuit in primaria Foroiuliensis patriarchatus ecclesia. Turonis uero mortuus est Alcuinus hoc eodem anno, in die festo Pentecostes; et in ede Martiniana, cui presidebat  cum abbatis titulo, sepultus est a Iosepho Turonensi metropolita.« Hec omnia belle et scite Cointius.

XIII. Ex coniecturis autem, quas circa ortum eius cap. 2, n. 5 concinnauimus, dicendum superest etatis sue anno preter propter 78, sedis uero patriarchalis 28 e terris ad celum euolasse.



CAPUT XIu. Paulini sanctimonia.

I. Huc usque que ad chronologiam spectant, in uita Paulini nostri suo ordine cuncta digessimus. Nunc que non alicuius temporis certa periodo comprehensa, sed que totam annorum eius seriem illustrarunt, sunt persequenda. Ea sunt sanctitas morum, conuersationisque probitas, et doctrina. Illa affectus diriguntur ad consecutionem boni; hac intellectum  ad ueri cognitionem assequendam: sic ex utraque perfecti uiri forma procedit, quem malitia non corrumpit et ignorantia non obcecat, imo sapientia illuminat et optimum sanctimonia constituit. De doctrina Paulini, capite sequenti agemus. Nunc de probitate eius et uirtutibus, quibus sanctitatis titulum adeptus est, prosequamur.

II. Ut ab illa ordiamur uirtute, que ceterarum basis est et fundamentum, et sine qua impossibile est placere Deo, a fide, inquam, Paulini: ea adeo inter ceteras emicat, tot in laboribus, peregrinationibus, coactis conciliis, libris editis eius gratia, ut sicut in se ipsa prima est omnium, ita in uita Paulini primas tenuisse dicenda sit. Cum hostibus fidei eminus cominusque pugnauit, cum et proximas Auarum  et Caranthanorum nationes predicationis officio ad Christi fidem perduxerit, et tanto orbe dissitas a se Hispaniarum aliarumque gentium regiones, heresi Feliciana uel aliis erroribus laborantes, synodorum coactione, librorum scriptione, uerbi Dei predicatione egregie adiuuerit. De his audiendus Alcuinus, qui ut intimior Paulini amicus, et in certaminibus pro fide susceptis dignus commilito, strenuitatem eius optime nouerat, quam sic quoque commendat, cum epist. 112 [a 1Kb] petit doceri, quid consilii ceperit circa missionem Auaricam, quam a Paulino suscipiendam palatini et aula uniuersa prestolabantur. »Sed quam plurimorum, inquit, in te, pater optime,  oculi respiciunt, quid uestra ueneranda sanctitas facere uelit. Quia et uicinitas locorum tibi competit, et sapientie decus suppetit, et auctoritatis excellentia tibi appetit, et cuncta conueniunt, que tali operi necessaria esse uidentur. Ideo mee paruitatis curiositas propterea huius sancte rei desiderat ueritatem, et tue consilium deposcit prudentie, uel quid exinde agere tam bona uoluntas deliberatum habeat, agnoscere flagitat. Opus enim arduum est, sed ipsa attestante ueritate, omnia scimus possibilia esse credenti. Et qui de persecutore fecit predicatorem, et de stercore erigit pauperem, ut sedeat cum principibus, ipse potest de arida cordis mei caute riuulos uiui fontis, et in uitam salientis producere eternam: quanto magis de uestro pectore abundantissimo flumina  Gehonica, fluentia per totam Nilotici ruris latitudinem, ad fecundandos diuersi generis flores diffundere ualet? Audiat, obsecro, per te unanimis tue caritatis filius, quid paterna preuideat agendum prouidentia. Certissimum itaque consilium salutis per os illius sperari debet, cuius pectoris septiformis consilii inhabitator dignoscitur.«

III. Quia uero tunc temporis heresis Feliciana permaxime exagitabat Dei Ecclesiam, et quedam disputandi libido, num anime sanctorum ante diem extreme districtionis ad celum conscendant, importunam doctoribus sacris creabat molestiam, quibus addebatur noua tunc inuecta baptizandi ratio, alia ab ea que iam inualuerat per trinam immersionem, que discipline Ecclesie non nimium negotii  facessebat. De his agere Paulinum inuitat epist. 81 et ad conficienda praua dogmata, et ad perniciosas in disciplina nouitates retundendas compellat. Sic enim post recensitos errores habet: »His et huiusmodi spiculis de pharetris  exemptis perfidie, unitatem sancte et catholice Ecclesie, et ueritatem uniuersalis fidei aliqui uulnerare nitentes etiam, et spurcissimis eorum fecibus limpidissima ecclesiastice fidei pocula inficiunt, et nuptiale uinum quod Christus ex aqua uirgini matri  salubriter potandum conuertit, iterum in aquas stultitie conuerti conatur. Sed tuum est, o pastor electe gregis, et custos portarum ciuitatis Dei, qui clauem scientie potenti dextera tenes, et quinque lapides limpidissimos leua  recondis, blasphemantes exercitum Dei uiuentis Philisteos in superbissimo Goliath uno ueritatis ictu totos conterere.« Et paulo post: »Ad te omnes aspiciunt oculi, aliquid de tuo affluentissimo eloquio celeste desiderantes audire, et feruentissimo sapientie sole frigidissimos grandinum lapides, qui culmina sapientissimi Salomonis ferire non metuunt, per te citius resolui exspectantes. Tu uero, lucerna ardens et lucens, etc.« Panegyris quidem ea epistola est fidei Paulini, dignaque ut tota legatur; quam habebis in Appendice 1, n. 1, epist. 3 cum ceteris Alcuini ad eumdem Paulinum.

Iu. Optauerat Alcuinus ut ad minus peritorum in  doctrina fidei commodum facilis planaque fidei formula conscriberetur, que leui negotio memorie mandari potuisset, et regi Carolo auctor fuerat, ut alicui prouincia demandaretur. Hoc prestitit Paulinus, regulam fidei scribendo planissimis uersibus, ad captum idiotarum accommodatissimam. Opus commendat et auctoris fidem eadem epistola Alcuinus. »Cum sacratissime fidei uestre libellum, inquit, recensui, catholice pacis puritate ornatum, eloquentie uenustate iucundissimum, sensuum ueritate firmissimum, totius animi mei habenas in letitiam laxaui . . . . Quam plurimis profuturum, et pernecessarium fecistis opus in catholice fidei taxatione, quod diu optaui, et sepius domino regi suasi, ut symbolum catholice fidei planissimis sensibus, et sermonibus  luculentissimis in unam congregaretur chartulam, et per singulas episcopalium regiminum parochias daretur presbyteris legenda, memorieque commendanda, quatenus licet lingua diuersa loqueretur, una tamen fides [XXXIX] ubique resonaret. Ecce, quod mea optauit humilitas, uestra impleuit sublimitas. Habet apud salutis nostre auctorem perpetuam, scilicet et huius bone uoluntatis mercedem, et huius perfecti operis apud homines laudem. Semper feruentissima caritas uestra, castra perpetui regis undique inuictissimis fidei clypeis muniat, ne antiqui hostis uersutia, aliqua ex parte, aditum sue nequitie ualeat inuenire.«

u. Paulinum autem uirum iustum, qui sic ex fide uiuebat, iuxta Apostoli dictum, spe quoque innixum,  amore in Deum raptum, pietatis ac religionis officiis intentum, et caritate proximi uulneratum fuisse, non est quod dubites. Qua enim animi strenuitate adortus fuerit hereses, quaque in Deum fiducia fretus, audi ex eius ore testimonium. »Quapropter  ego Paulinus, licet indignus peccator, omniumque seruorum Domini ultimus seruus . . . iuxta exilem intelligentie nostre tenuitatem, sancto perdocente Spiritu, corde, lingua, stylo contra eorum uesanias, qui recte fidei sunt aduersarii respondere non formido.« Et dirigens Carolo regi tres libros contra Felicem, hereseos parentem, scribebat: »Iuxta paruitatis mee intelligentiam, licet pigrioris ingenii obsistat possibilitatis facultas, scribere tamen que me contingit pro causa fidei contra  persistentes praui commenti obiectiones, qualicunque non renuo stylo. Scio enim, qui dixit: Aperi os tuum, et ego adimplebo illud.« Hoc est enim insigne uere spei, ut quantam homo de propria diffidit, tantum de diuina sibi uirtute promittat. Qua quidem suffultus Paulinus tot adiit pericula, tot iniurias pertulit, tot itinera confecit, tot labores exantlauit, tot aduersa uorauit. Huius generosissime uirtutis monumentis non semel opera sua respersit, precipue librum Exhortationis ad Henricum, cuius capite 10 sic aiebat: »Quid, rogo, homini sufficit, cui ipse conditor non sufficit? Quid ultra querit, cui omne gaudium et omnia suus Redemptor esse debet?« Et cap. 40 exspectatione future uite elatus, scribebat:  »Semper cor nostrum promissa celestia meditetur: omnia terrena que possidemus, in futuras celestis regni mansiones transferamus. Nam credimus, quia cum a carnis uinculo anima nostra fuerit absoluta  mox in occursum nostrum angelorum chorus occurret, omniumque sanctorum agmina in nostros miscebuntur amplexus.« Plurima, eo libro sparsim posita, uirtutis huius legenti occurrent testimonia.

uI. Eximia uero in Deum Paulini caritas fuit. Hinc sic exorditur librum ad Henricum: »O mi frater, si cupias scire quam perfectissima et plenissima iustitia est Deum toto corde amare, illique tota adherere uoluntate, qui est summum bonum! Summum uero amare bonum summa est beatitudo. Qui  Deum amat, bonus est; si bonus, ergo et beatus: quem quanto quis ardentius amat, tanto melior efficietur.« Hoc caritatis igne succensus gloriam dilecti Dei summopere promouere et dilatare curauit. Precipue uero erga Christi Domini uitam passionemque mire afficiebatur, ut totus in eius amorem exarsisse uideretur. »Consideremus  quis est, qui nos pretioso sanguine redemit, et quid ei debeamus, qui nos cum tanta penuria re demit. Si terrenos parentes cum tanto affectu diligimus, qui paruo tempore pro nobis sustinuerunt laborem, nonne magis nobis celestis Pater noster amandus est, qui pro nobis cruci affixus est?« Et infra: »Et cum tanta nobis beneficia prestet, nichil querit a nobis, nisi ut diligamus eum, et animas nostras et  corpora impolluta ei seruemus, ut ille in nobis semper habitet, et nos in illo permaneamus.« Et uere pectus illius factum mansionem Dei per caritatem agnouerat Alcuinus, qui ei scribebat epist. 62: »Tuum sanctissimum cor terra est repromissionis, sapientie melle manans, et suauissime caritatis luce redundans, in qua uerus et gloriosus Salomon uirtutum gemmis templum pulchre habitationis sue maiestati construxit, non Chaldea flamma periturum, sed eterna pace mansurum, in quo sancta sanctorum summo et uero pontifici soli Christo peruia, non semel in anno, sed semper in eternum.«

uII. Ab eodem quoque caritatis in Filium ardore, flamma amoris exardescebat in matrem eius Mariam semper uirginem. Cum ex doctrina Felicis, Christum  secundum carnem Filium Dei tantummodo adoptiuum asserentis, precipuus et omnium excellentissimus titulus uirginis impeteretur, matrem scilicet Dei esse tantummodo nuncupatiuam, non ueram, exarsit quantocius zelus Paulini in blasphemum uirum, et manus admouit, ut nutabundam in diademate uirginis splendidiorem gemmam firmaret. Audi pauca uerba eius, ex capite 15, lib. I contra Felicem: »Si ipsa uenerabilis uirgo non genuit uerum Deum uerumque hominem in singularitate persone . . . . quo ergo pacto catholica Ecclesia, una in toto orbe terrarum diffusa, beatam uirginem Mariam, dulce mihi et uenerabile nomen, Theotocon  libera publicaque uoce confiteri non cessat?«  uide precedentia ibidem et sequentia, in fauorem matris Dei pari zelo conscripta.

uIII. Qui adeo Deum, Dei Filium, matremque eius diligebat, equali reuerentia religionis prosequebatur quem sciebat colendum non minus ac amandum. Ea propter que ad cultum decusque Ecclesie Dei spectare uidentur, sic pro uirili curauit, ut alte inuecta ad nostram usque etatem, que induxit, perseuerare gloriemur. Talia quidem sunt, que in synodo Foroiuliensi de uesperis Dominice diei statuit can. 13: »Diem Dominicam, inchoante noctis initio, id est uespere sabbati . . . . quando signum insonuerit, uel hora est ad uespertinum celebrandum officium . . . . cum omni reuerentia et honorifica religione uenerari omnibus mandamus Christianis.« Tale quoque est illud,  cuius meminit Walfridus Strabo  uidelicet »circa immolationem sacramentorum hymnos, uel ab aliis, uel a se compositos, celebrasse.« Hec quidem aliqualiter in dies nostros perseuerare, presertim in pagorum ecclesiis, queis nouarum rerum curiositati aditus minus patet, uidemus, uti dicimus, cum de utrisque suo loco peculiarem facimus mentionem. Primo quoque illius concilii canone obuiam in ministrorum Ecclesie irreligiositatibus, ne decus, quod in percurrendis sacrorum rituum muniis, uel in pensu horarum canonicarum soluendo, uel sacrosanctorum mysteriorum actione a priscorum Patrum sanctionibus exigitur, pessumdetur. »Primum, igitur  ut iuxta prisca Patrum diuinitus editas sanctiones nullus Domini sacerdotum,  uel quicunque sub canone constituti, canonicas, quinimo apostolicas ignorantes aut parui pendentes definitiones, inordinate uel inhoneste in domo Dei, que est Ecclesia, conuersentur, sed in suo ordine cunctis persistentibus, pulchritudo ecclesiastici decoris inuiolata permaneat.« Hinc ut ministri Ecclesie, expediti ab omni aule militieque negotio, ad templum actionesque sacras liberius libentiusque festinarent, auctor fuit Carolo Magno a militari seruitio clericos dimittendi, ut patet ex fragmento 1 eius ad regem epistole, et ex uerbis in fine libelli Sacrosyllabi prolatis. Qua in re est Caroli preceptum inter Capitularia regum Francorum ad an. 803, cap. uIII, quod id quod Paulinus exorauerat,  lubens concedit.

IX. Paulinus ergo, qui circa diuinum cultum, decus Ecclesie, ministrorum edificationem adeo sollicitum religiosumque se prebuerat, quo studio et animi alacritate in Deum effusus orationis officio credendus erit? Spiritus Dei unctione perfusus, imo impinguatus uidebatur Alcuino, qui se eius precibus commendabat, quod in iis plurimum se fidere testaretur. Sic enim ait epist. 113: »Et si nomen Paulini mei, non in cera que deleri potest, scripsi, ne, queso, obliuiscaris in tuis sanctis orationibus amici tui Albini, sed in aliquo memorie gazophylacio reconde illud, et profer eo tempore opportuno, quo panem et uinum in [xl] substantiam corporis et sanguinis Christi conseruaueris.« Quod et pemate 214 instantius  repetit, memorans donum lacrymarum, queis Paulinus orationes suas conspergebat et sacrificia:

O Pauline pater, pastor, patriarcha, sacerdos,
Pars anime melior, nostre pars inclyta uite,
Sis memor Albini sacris altaribus astans,
Et dulces inter lacrymas super ora fluentes
Dic: Miserere, Deus, nostro clementer amico,
Criminibusque suis ueniam largire benignus,
Ut te cum sanctis liceat laudare per euum.
Prestitisse Paulinum, quod Alcuinus expostulabat, argumentum est ultronea orationum suarum exhibitio duci Foroiuliensi Henrico, statim ab initio sue ad eum Exhortationis, uidelicet se offert, polliceturque precaturum, ut Deus cor eius caritatis flamma succendat. »Quatenus, ait, hoc beatissimo bono abundare te faciat, carissime frater, ipse qui est hoc bonum, quotidianis precibus integro cordis desiderio  cum, etsi indignus, deprecari studeo.« Quod autem ipse faciebat, aliis quoque faciendum suadebat: qua de re precepta dabat affatim congrua, et prudentia celesti referta: »Omne opus  quodcunque inchoaueris facere, primum inuoca Deum, et gratias ei age: et cum consummaueris illud, similiter fac. Inuoca Deum ex toto corde tuo, et inuenies eum. Et cum inueneris, ne dimittas eum, ut coniungatur mens tua in amore eius. Hoc, mi frater, stude in uita tua, et orationem tuam puram offer Christo Domino. Ne cogitationes huius seculi superflue conturbent cor tuum, neque in diuersa rapiatur meus tua. Memento enim te sub Dei stare conspectibus, qui occulta cordis perspicit, et secreta  mentis tue nouit. uigilanter ergo et assidue assiste in conspectu Dei in tempore orationis, ut imminentem diaboli tentationem facilius possis effugere. Si enim cogitationes huius seculi male et sordide turbant cor tuum, et cogunt illicitum aliquod perpetrare, per orationes puras et uigilias sanctas depellentur ab anima tua. Oratio namque grandis munitio est anime. Per orationes purissimas omnia nobis utilia tribuuntur a Domino, et cuncta noxia effugantur. Et ut ne diutius de hoc disputem uel immorer, sicut ex carnalibus escis alitur caro, ita ex diuinis eloquiis et orationibus interior homo nutritur et pascitur.« Hec sunt que Paulinus de orationis studio theoremata proferebat.

X. Eiusdem autem caritatis ignis altera flamma  in Deum rapiebatur, altera pariter ferebatur in proximum. Encomium perfectissimi Dei, et fratrum amoris, Paulino texuit Alcuinus epist. 62 his uerbis: »Quid in tam affluente tui cordis thesauro non inuenitur? cuius habitator ille agnoscitur esse, in quo sunt omnes thesauri sapientie et scientie absconditi; qui habet clauem Dauid, aperit et nemo claudit, claudit et nemo aperit, et que uult, in arcano pectoris tui thesauro claue sapientie claudit. Hec sanctissima somniantis Iacob scala, per quam celi secreta septennis spiritalium carismatum gradibus pia penetrare solet intelligentia; et iterum ad edificationem subiecti sibi populi, fraterni amoris passibus descendit, ut fiat doctor ecclesiasticus, diuine contemplationis cum Maria compos, et iterum cum Martha  ad Dominice mense conuiuas sedule administrationis sollicitus.« Sed audiamus ore proprio loquentem Paulinum, et precepta caritatis fraterne promentem, libro Exhortationis sepius citato, et sepius deinceps citando, quia cum ex abundantia cordis os loquatur, testis est locupletissimus uirtutum Paulini, et imago anime eius; unde scite de eo epist. cit. Alcuinus: »Te agnosco de eterno caritatis thesauro affluenter noua proferre et uetera, et in fide fraterni amoris pennam tinxisse pietatis.« Igitur cap. 22 sic scribit: »Habeamus in nobis dilectionem Dei et proximi, quia qui diligit proximum, legem impleuit; qui autem e contrario odit, homicida est. Qui diligit fratrem suum, in tranquillitate est cor eius: fratrem uero odiens, tempestate circumdatus est. Quod tibi  non uis fieri, ne proximo tuo cupias euenire. Si eum uideris in bonis actibus conuersantem, congratulare ei, et illius gaudium tuum ducito, et si aliquid aduersum patitur, illius tristitiam tuam deputa, et non solum iustis, sed et peccatoribus condole. Ne simulato corde unquam diligas proximum tuum.« Amplitudinem caritatis, qua nulli non complectantur, innuit pariter cap. 66: »Ad omnes homines, ait, faciamus bonum; ad omnes dico, non per partes, non ad unum, uel ad duos, aut ad tres, sed ad omnes homines. Christus enim non pro sanctis tantum passus est, sed pro peccatoribus, et impiis, et sceleratis ascendit crucem, etc. Non sanctis tantum dedit Deus solem, et lunam, et pluuia, et omnia nascentia terre, et omnes fructus qui oriuntur in terris; sed in commune  omnibus hominibus . . . . ut bonum nostrum, et eleemosyne nostre, et caritas nostra, et patientia nostra, et humilitas nostra in commune omnibus hominibus distribuatur.« Si cap. 52 leges, pares amoris ad proximum characteres, inuenies.

XI. Ex hac bipartita caritatis flamma zelus ille ortum trahebat, quo estuabat, cum uel que ad Dei cultum pertinent, et disciplinam religionis tangunt, uel saluti proximorum congruunt, pessum ire cernebat. Hinc ruinas fratrum condolens ex zelo, plorabat scribens cap. 55: »Quare non diximus cum propheta: Quis dabit capiti nostro aquam, et oculis nostris fontem lacrymarum, et ploremus die ac nocte uulneratos filios plebis nostre? Quis idoneior luctus, quis planctus certior inueniri potest, quam quando  unusquisque nostrum de anima perdita luget et dolet?« Hinc quoque in curam animarum segnes desidiososque rectores grauioribus uerbis admonebat, quorum pars adhuc superest in fragmento, quod De rectoribus inscribitur. »Primum est, inquit, quod non uerbis bene, sed exemplis male docent. Secundo, quod contra diuinam uoluntatem, et sacram institutionem, non tribus saltem  hebdomadibus, sed multo tempore . . . . in propriis non uerentur non residere parochiis ac ciuitatibus, pro quo et destitutio diuini cultus, et predicatio in plebibus, et cura subiectorum negligitur, presertim cum nec sacerdotali ministerio huiusmodi congruat discursus, nec canonice sit auctoritatis.«

 XII. Ex zelo quoque honoris Dei, et Ecclesie eius sponse, procedebat robur illud inuictum, quo immunitatem ipsius Ecclesie et iura, inuicti animi constantia tuebatur. Sit exemplum coactio synodi Altinensis ex qua  scripsit epistolam, sollicitans Carolum imperatorem, nedum ad ultionem facinoris in sacerdotes Dei perpetrati, sed ad legem ferendam, qua in posterum ecclesiastice libertatis immunitas cautius obseruaretur, et religiosius suspiceretur. Illius quoque sacerdotalis constantie pectoris testimonium ab Hincmaro profertur  quod hic haud est omittendum. Sunt uerba Rhemensis episcopi: »Cum Carolo ab adulantium linguis subreptum fuisset, ut ecclesiis de rebus suis  preiudicium quoddam inferret, obsistentibus episcopis, et specialiter Paulino patriarcha, adeo se recognouit, et Ecclesie et episcopis satisfecit, ut presens oris sui confessio ei non suffecerit, sed ad posteros suos confessionis et correctionis sue scriptum manu sua firmatum transmiserit.« Consule quoque diplomata priuilegiorum, que a Carolo obtinuit, et conspicies ut plurimum libertatem Ecclesie ab eo uel seruatam uel restauratam, cuius gratia sepe Carolum adierat.

XIII. Discipline quoque ecclesiastice in penitentie taxatione  rigidus erat exactor, ne nimia absoluentium indulgentia ad maiora scelera committenda uiam sterneret. Ea propter cum  in concilio Francofordiensi ageretur de penitentia Heistulfi, qui uxorem ex leui suspicione, unius tantummodo, [xli] nec equi testis relatione necauerat; Paulinus ad normam canonum rigidiorum penam imponit: ut apparet ex eius epistola ad eumdem Heistulfum, qua dulcissimis quidem caritatis uerbis ipsum alloquitur; uerumtamen exigit ab uxoricida in uindictam criminis asperrimam plurium penalium operum multam pendendam: proposita tamen optione, uel in monasterio sub manu abbatis se demittere ad laboriosa queque regularis obseruantie perferenda, uel sub penitentie publice canone diuturnis carnis macerationibus, omniumque oblectamentorum seclusione uitam atterendo producere.

XIu. De ceteris autem uirtutibus eius quid eloquar?  Prudentiam enim ipsius, rebusque in agendis discretionem, ipse totus quantus est Paulini liber Exhortationis satis superque testatur. Omni autem exceptione maius hac in re est ipsius Caroli  iudicium, qui cognita Paulini prudentia eum tot ad synodos acciuit, tot conuentibus prefecit, tot rerum Gallie, Germanie, Italie, Pannonie ponderibus onerauit, et non imparem semper inuenit. Humilitas in suis scriptis passim elucet, cum se toties »minimum omnium seruorum Dei«  uel »indignum peccatorem, omniumque seruorum Domini ultimum seruum« ;  »uel se pigrioris ingenii, tenuisque capacitatis uirum«  compellat. Iustitiam sic cordi habuit, ut comitem Henricum opportune monuerit a falsa pietate sibi cauere, que eleemosynas ex male partis quandoque suadet. Melius est, ait cap. 31, »aut ex paupertate sua pusillum quis tribuat indigenti, quam multum ex iniusta acquisitione. « Ceterum in pauperes misericordem fuisse ne dubites. Aiebat enim cap. 48: »Pauperes honoremus, et suspiciamus Christum in ipsis, qui dixit: Quandiu fecistis uni ex his fratribus meis minimis, mihi fecistis, et Filii Dei erimus, et heredes Dei, coheredes autem Christi.« Et quod uerbo suadebat, opere prestabat; nam multas opes, quibus donatus a  Carolo fuerat, pauperibus distribuisse, auctor est Ferrarius in uita. Patientia quoque eius, qua tot aduersa pertulit, precipue in laboribus susceptis pro infidelibus Ecclesie lucrandis, maxime enituit; sicuti et fortitudo, qua obiecta sibi magnanimiter adiit pericula itinerum, persecutionum, predicationum, suadebatque et uerbis, quod opere exhibebat. »In pressuris ad Christum pastorem confugere« cap. 57 Exhortationis, cuius magnanimitatis sunt uerba: »Nulla nos pressura terreat, nulla calamitas frangat: Dominus in proximo est, pastor noster circa nos est: quid metuemus?« Cum ad huiusmodi pro fide obeundos labores, et aduersa queque pro animarum lucro perferenda hortatus eum esset Alcuinus epist. 113 admonitionis date statim ipsum penitet, quod equo  iam uelociter currenti importunum et superuacaneum esset subdere calcaria. »Quid facio  insipiens ego contra philosophicum prouerbium, ligna in syluam ferens, stillicidiis flumina irrigans.«

Xu. Quantam denique pre se tulerit temperantiam, affinesque huic ceteras uirtutes, castimoniam, abstinentiam, uoluptatum luxusque horrorem, mundi contemptum, animi sensumque moderationem, sepe citatus liber Exhortationis innumeris respersus est argumentis. Lege sis pre ceteris capp. 13, De mundi contemptu. 17, Quid sit secundum carnem uiuere. 25, Quam fluxe carnis delicie. 34, De cordis peccatis. 35, De carne domanda. 36, De luxu in cibis cauendo. 37, De ebrietatis malis. 42, De lingue custodia. 48, De ieiunio duplici. 64, Quod caro diabolum  recipiat. Ex hinc cognosces quo spiritu agebatur Paulinus, et quibus temperantie loris titillantem effrenium sensuum petulantiam cerceret. Precipue autem ultimum toties laudati libri caput est omnino legendum, quod claudit efficacissima »precatione aduersus mala carnis;« et quid ad perfectionem sanctitatis in anima sua inserende exoptet, proponit. »Dicam, inquit, Redemptori meo, antequam carne exuar, ad quod bonum, corpus cum quo inhabito, incitare uoluissem. Non sit in me, obsecro Domine, concupiscentia libidinis, sed amor pulcherrime castitatis. Sim ad malum audiendum tarda , ad uerbum tuum festina, ad perficiendum accelerans. Sim in tuo timore  sollicita, in amore perfecta, in fide constans, in spe nullatenus dubitans. Dilectione proximi ferueam, odii ardore non urar, nec inuidie liuore tabescam. Sanctum semper opus in me spira ut cogitem, compelle ut faciam. Suade me, ut diligam te; confirma me, ut teneam te; custodi me, ne perdam te. Non ingrediatur, nec requiescat in domicilio meo, ubi tua debet esse mansio, pes superbie, nec gule concupiscentia, fornicatio, nec auaritia, inuidia, nec ira, tristitia, nec uana gloria. Da mihi profundam humilitatem, qua curetur altitudo carnis superbia, que me suffocat. Da mensuratam abstinentiam, qua superflua uentris refrenetur edacitas, que me perimit. Da castitatem cordis, que me impollutam reddat. Da munditiam spiritus, quia immunda carnis luxuria  me demergit.« Et post ceteras postulatas uirtutes, infra sic ait: »Hec uelim, o Iesu Saluator bone, Redemptor optime, hec uelim que hucusque nunc supplicando deprecata sum: hec, et hec deprecor, ut propter carnis corruptionem non peream in eternum, non ueniam in mortem secundam, neque in terram obliuionis. Hec uox mea in auribus misericordie tue sonet, ut tuam, non carnis faciam uoluntatem, et omnis mens mea te meditetur, in te delectetur, te sequatur, te confiteatur, etc.« He uirtutes, quibus sanctitas uera comparatur, ex scriptis Paulini deprompsimus; agimusque, amice lector : »Quod antiquorum uirtutes ex libris, aut ex uirtutibus  libros agnouimus.«

XuI. Harum igitur et ceterarum exercitio uirtutum sanctus effectus est Paulinus. uerum cum gloriosa sanctitatis nomenclatura iis tantummodo soleat attribui, quorum probitatem Deus miraculis et signis testari consuescit, hec quoque testimonia in Paulino desideranda non fuerant. Ferme quotquot historiographi de ipso mentionem utcunque fecerunt, proferunt disertis uerbis miraculis claruisse. Ferrarius: »Multis claruit miraculis, quibus doctrinam a se predicatam confirmabat.« Bellonus in Compend. uitar. patriarchar. Aquileien. »In uita multis miraculis claruit, et in morte.« In uitis autem fusioribus, quas palatini socii Mediolanenses tom. XuI Rer. Italic. Scriptor. reposuerunt, sic: »Paulinus  de Deo et hominibus bene meritus moritur, omnibus ferme collacrymantibus, sepeliturque in basilica Ciuitatensi, et pluribus clarus miraculis denique in sanctos relatus est.« Ughellus: »In uita et in morte miraculis claruisse Paulinum testantur Aquileienses ecclesie antiqua monumenta.« Baronius etiam  ad tabulas Aquileienses prouocat. Bellarminus de Scriptorib. eccles.: »Obiit, clarus miraculis.« Labbeus in addit. ad Bellarm: »Obiit, sanctitate et miraculis in uita et post mortem clarus.« Moreri in Dict. histor: Ce grand homme, que sa sainteté prouuée par des miracles rend illustre, mourut, etc. Candidus Commentar. Aquileien. lib. Iu: »Paulinus uirtutibus  ac uite sanctimonia adeo illustris habitus est, ut quem uiuentem tanquam e celo missum omnes admirabantur, defunctum in eadem  pro celite frequenti concursu in dies quoque nostros celebrent.« uerum de cultu eius ueteri et recentiori inferius dicendum. Interim scias uelim, tabellas et uota  ad aram ipsius non defuisse. Nam in inuentario anni 1566, die 8 Septemb. ex [xlii] archiuo ecclesie Ciuitaten. legitur uulgari idiomate: Una uita et un dente, tutti d'argento, presentati a S. Paolino, etc.



CAPUT Xu Sancti Paulini doctrina.

I. Ellies Dupinius, estro Francico raptus, tanquam  ex tripode pronuntiat sententiam in Paulinum nostrum: Son style est fort simple, et n'a rien d'éleué. Adhuc iniquius procedit Erasmus, qui in Admonitione, libro De salutaribus documentis, siue Exhortationis prefixa in ueteribus editionibus, auctorem libri sine litteris esse criminatur. uenia tamen huic danda, si irreuerenter de scriptore sacro sibi non cognito hec audet. Ceterum utriusque pace res equius est pensanda. Non negarim, Paulinum nostrum felicioris Latini sermonis etatis scriptoribus haud esse conferendum. Non enim exequat Cypriani energicam uim, nec Leonis periodorum concinne productarum harmoniam; nec eloquentiam Chrysologi, nec flores Augustini, nec Ambrosii fauos, nec lepores Hieronymi et gratias, ne dicam Tullianam  facundiam, uel eam puritatem Latine dicendi, quam quasi e postliminio reuersis litteris in presentiarum probamus, qui Musas colimus seueriores; sed nec attingit quidem. uerum a uiro, qui floruit tempore omnino exsulantis et ferme conclamate elegantie, sus deque omnia faciente barbarie, non est huiusmodi uenustas dicendi exspectanda, sed nec expectenda. Aequiori collatione res agenda est. Non enim cum aliorum temporum scriptoribus comparandus est Paulinus, sed cum synchronis ceuisque, quorum cum nulli primas concedere deprehendes, non immerito doctissimum appellaueris. Ut autem quo locupletissimo doctrine penu instructus fuerit, pro eorum temporum ratione, cognoscas, prospectum  seculi Pauliniani proponere non grauabor: quandoquidem et ars pictoria ex suppositis umbris in eminentiorem lucem figuras suas educere contendit.

II. Non sicut primis post diluuium annis ad turrim Babel ex unius lingue confusione uarietas enata est idiomatum, sed ex uarietate idiomatum unius lingue Latine confusio prodiuit. Nam Gallis, Penis, Wandalis, Gotthis, Longobardis subacta toties Italia, Latini sermonis altrix et cultrix, uoces exoticas suscipere coacta est, et Latium se non Latine amplius loqui miratum est. Etenim sicut (aiebat Augustinus de urbe gentium uictrice et domina Roma : »non solum iugum, uerum etiam linguam suam domitis gentibus imperiosa ciuitas imposuit;« ita uices rependerunt Romano imperio  extere nationes, quarum iugo ne dum ceruicem submittere, uerum et linguam adoptare, uellet nollet, uit impulsum. Hinc peregrina una simul et barbara uerba in Latinam inuecta linguam, non secus ac mores, iam suo tempore dolebat Fabius lib. I Instit. Orat. cap. 5: »Peregrina uerba, inquit, ex omnibus prope dixerim gentibus, ut homines, ut instituta etiam multa, uenerunt.« Quod cum hec etati sue contigisse testetur, maiori iure posterioribus temporibus euenisse credendum est. Ea enim rerum omnium ferme fatalis conditio est, nedum in apice perfectionis haud diu immorari, sed in dies semper in peius uergere. Itaque et Latina lingua in summa uenustate, ad quam Tulliana tempora eam extulerunt, non diu consistens, sed paulatim sensimque declinans, uitia  sermonis intrusa inolescere, et tandem in ultimam se prolapsam indoluit barbariem. Si qua autem exacta secula huiusmodi miserabili fuere obnoxia infortunio, equidem que Paulini etati propius accesserunt, hac peste pre ceteris laborarunt. Que enim, bone Deus, erat eruditionis doctrineque caritas iis diebus, quibus uel sollicitiores episcopi saltem legere a suis clericis prestolarentur? Concilii Narbonensis Patres an. 589, can. 11 sic statuebant: »Amodo nulli liceat episcoporum ordinare diaconum, aut presbyterum litteras ignorantem; sed qui ordinati fuerint, cogantur discere.« Et ne putes exquisitam exegisse in clericis scientiam, eomet canone mentem suam produnt, dum addunt: »Ad quid erit in Ecclesia Dei, si non fuerit ad legendum exercitatus?« Et  quidem legendi peritia iure tunc desiderabatur; nam ea erat ministrorum Ecclesie ad uerba populo facienda inscitia, ut concilium uasense an. 529 iam sanciuerit, can. 2: »Ut si presbyter aliqua infirmitate prohibente, per se ipsum non potuerit predicare, sanctorum Patrum homilie a diaconibus recitentur.«

III. Processit sequentibus seculis eo usque cleri ignorantia, ut tempore Caroli Magni et Paulini, saltem ea doctrina a parochis ipsis exigeretur, ut uel uernacula lingua mysteria fidei principaliora populum possent docere. Quod si aliquando nec hoc prestare ualuissent, a doctiore quocunque conscripta publice legere iuberentur. Audi, quid statuatur lib. uI Capitular. cap. 185: »Notum est omnibus, impossibile  esse sine fide placere Deo. Et ideo nullus sit presbyter, qui in Ecclesia publice non doceat lingua, quam auditores intelligant, fidem omnipotentis Dei in unitate et trinitate simpliciter credere, et ea que omnibus generaliter dicenda sunt, de malis euitandis, siue bonis faciendis, et iudicio in resurrectione futuro. Si uero ipse uerbis manifeste explicare non poterit, petat sibi ea a doctiore transcribi, qualiter aperte legat, quod qui audiunt intelligant. Et qui amplius non potuerit, uel his uerbis admoneat: Penitentiam agite, appropinquauit enim regnum celorum.« uiden ex his, qua ignorantia laborabant secula illa, quibus saltem legendi peritia in ipsis uiris Deo sacratis desiderabatur?

Iu. Nono seculo, eo scilicet ipso, cuius initio Paulinus  ab humanis exemptus est, nichil aut parum admodum remissior cleri inscitia apparebat, quamuis uigilantia episcoporum sollicite, quantum ea tempora ferebant, pro illa submouenda desudasset. Ex conciliorum Eugenii II an. 826, et Leonis Iu an. 85, canonibus, qui lati sunt uel contra clericorum ignorantiam, uel pro studiis litterarum restaurandis, satis liquet, quantis tenebris etas illa inuolueretur. In canone enim 4 Eugeniani concilii inter cetera legitur: »Si episcopus inueniatur indoctus, a metropolitano proprio, et deinceps sacerdotes presbyteri, diaconi, uel etiam subdiaconi a suo episcopo ut doceri possint, admoneantur. Interim subiecti sacerdotes, et tales clerici ad tempus a celebratione diuine hostie et officiis suspendantur, ut docti ualeant ad  debitum ministerium aduenire. Si autem non potuerint edoceri, in potestate episcopi sit canonice iudicandi.« Canone uero 34 arguitur, huiusmodi ignorantia laborantes ministros Ecclesie facili negotio inueniri potuisse, quippe multis in locis deerant, qui ceteros possent edocere. »De quibusdam locis  ad nos refertur, non magistros, neque curam inueniri pro studio litterarum.« Quod huic malo occurrendi consilium captum fuerit, accipe ex his que sequuntur: »Idcirco in uniuersis episcopis, subiectisque plebibus, et aliis locis, quibus necessitas occurrerit, omnino cura et diligentia habeatur, ut magistri et doctores constituantur, qui studia litterarum liberaliumque artium, ac sancta habentes dogmata, assidue doceant.« Ex his habes,  quorsum se presulum sollicitudo extendebat in litteris promouendis. Sed adhuc clarius ex additione Leonis Iu huic canoni comprehendes, non nimium cordi fuisse humaniorum litterarum cultum, si Scripturam et ad summum canones demus. »Etsi  liberalium artium preceptores in plebibus, ut assolet, raro inueniuntur  tamen diuine Scripture magistri, et institutores ecclesiastici officii nullatenus desint.« Hi erant limites profane sacreque eruditionis communiter tunc temporis. Quid plura? Ea [xliii] erat scitorum uirorum, uel in ipsa Romana Ecclesia curiaque, inopia, ut in concilio supra allegato Eugenii ann. 826 deficiente oratore, qui ex subiecta materia Patribus prefaretur, Theodorus diaconus nomine  pontificis prefationem illam ipsam recitauerit ex scripto legeritque, quam an. 721 Gregorius II pontifex sue synodo preposuerat. Confer, lector, horum annorum concilia, et ita esse deprehendes. Quod et aduertit nuperus scriptor Gallus, abbas Fleury, Histor. eccles. tom. X, pag. 284, edit. Paris. 1704.

u. Nil mirum igitur si pessumdata his seculis adeo immaniter eruditione et doctrina, inualuerit uocabulorum extrema barbaries. Hinc ob uerborum inductam insolentiam satis bene mereri de etate nostra censuerunt illustres uiri, cum in explicandis exoticis uocibus et earum significationibus aperiendis operam suam impendissent. Prestiterunt huiusmodi bonis studiis suffragium Henricus Spelmannus eques  Anglus, et Carolus Du Fresne dominus Du Cange, Glossariis suis: hic tribus tomis, ille duabus partibus ea comprehendentes. Quamuis Spelmanni pars posterior dignitati et merito prioris non affatim respondeat; utrique tamen sic medie etatis studiosos sibi deuinxerunt, ut omni inuidia seposita cogant quemque fateri, sine horum uel saltem alterius, presertim Du Cange, face non dari cuiquam, aut uix dari, tenebrosa illa secula inoffenso pede adire et excurrere.

uI. Que cum ita sint  non est quod mireris, si ipse quoque phrasi et uerbis utatur, que ad Lydium lapidem purioris Latinitatis non essent probanda. Nihil tamen officit, quin doctrina eius non sublimior appareat, et  supra cetera eorum temporum ingenia non se extollat. Quid enim aliud agendum erat Paulino prudentissimo uiro quam uerbis sua tempestate acceptis eloqui et stylo communiori uoto probato orationes suas componere? In ea quippe mala tempora inciderat, que predixerat Sidonius, cum scriberet Esperio lib. II, epist. 10: »Tantum increbuit multitudo desidiosorum, ut nisi uel paucissimi quique meram Latiaris lingue proprietatem de triuialium barbarismorum rubigine uindicaueritis, eam breui abolitam defleamus interitamque: sic omnes nobilium sermonum purpure per incuriam uulgi decolorabuntur.« Si ergo aliter quam mos ferebat Paulinus egisset, redargutionem parem illi incurrisset, qua reprehendit adolescentem quemdam ueterum uerborum  affectatorem Phauorinus apud A. Gellium Noct. Attic. lib. I, cap. 10: »Curius, inquit, et Fabricius, et Coruncanus. . . etatis sue uerbis locuti sunt. Tu autem perinde quasi cum matre Euandri nunc loquare, sermone adhinc multis annis desito uteris: quod scire atque intelligere neminem uis, que dicas. . . uiue ergo moribus preteritis, loquere uerbis presentibus.« At, inquies, negandum haud est tunc male homines locutos. Quid ni? imo et pessime. Sed tamen ea erat communis et omnium loquela, »adeo illis adulterium lingue placebat:« ut loquar cum Hieronymo epist. 22. uidit et ipse Paulinus nasutum quempiam criminari se posse, et inelegantiam barbariemque sibi obiici: ea propter post uersus De Regula fidei, quedam quasi pro apologia disserit;  ad que te, lector, et ad que in ea a nobis adnotata sunt, remittimus. Qui autem sciuit etati sue morem gerere, et prudens genio corrupti seculi se conformare, quis adeo desipiens esse poterit qui credat, si etas illa aliter tulisset, cultiori Latinitati se nescisse aptare, et ad puriorem dicendi phrasim uerba comparare? Duri igitur nimium exactores sunt, qui a ferrea etate aurea exigunt uerba, et palati curiosioris, ne dicam superstitiosioris iniquiorisque, quibus »non sunt suaues epule, que non placentam redolent, quas non condit Apicius, in quibus nichil de magistrorum huius temporis iure suffumat,« ut denuo dictum Hieronymi usurpem epist. 130 ad Marcellum.

 uII. Ut autem doctrinam eius testatam habeas, excurre que scripsit, et quibus de causis, et deprehendes uere suo tempore illam fuisse euangelii lucernam, non delitescentem sub modio, sed ut omnibus preluceret, et uiam salutis et ueritatis ostenderet, super candelabrum in Ecclesia Dei eleuatam, et sal illud, quo a corruptione grassantis Felicis hereseos illese mentes fidelium seruarentur. Sicut enim prioribus temporibus diuina celestis Patris prouidentia, nouis e tartaro erumpentibus heresibus et heresiarchis, strenuos antagonistas tutores fidei opposuit, ut Arrio et Macedonio Athanasium, Nestorio Cyrillum, Pelagio Augustinum, aliis alios, ita Felici et Elipando Paulinum. Fateor quidem non solum et unicum cum hereticis istiusmodi manus conseruisse, nam et Etherium  Uxamensem episcopum, et abbatem nomine Beatum, et Alcuinum in arenam descendisse, manifestum est. uerum ille, »quoniam conatibus par sucessus non erat,«  cum Beato »frustra se opposuit,« inquit quidam lexicographus  et Alcuinus propriis non fidens uiribus, commilitones exposcit a Carolo Paulinum Aquileiensis, Theodulphum Aurelianensis, et Richbodum Treuirensis Ecclesie episcopos, quorum postremos aliquid contra hosce hereticos molitos fuisse adhuc ignoratur. Igitur Paulinus antesignanus in acie erat et primipilus, uel  Ipse erat dux uerbi; qui cum Alcuinus epist. 8 ad Carolum scriberet: »Ego solus non sufficio ad  responsionem,« ipse in concilio Francofurtensi, maiori ne humilitate an strenuitate animi, dicere potuit: »Quapropter ego Paulinus, licet indignus peccator. . . . iuxta exilem intelligentie nostre tenuitatem, sancto perdocente Spiritu, corde, lingua, stylo contra eorum uesanias, qui recte fidei sunt aduersarii, respondere non formido.« Non inficias eo ab illo Carolum rogatum, ut tres libri contra Felicem a se exarati ad manus »Albini summe religionis perspicui oratoris uestri, mihique super omnia dulcissimi deferantur« . Sed hoc erat specimen amicitie premonstrare, ut patet ex epistola, et una simul humilitatem excolere. Neque enim ope alterius indigebat, qui pro omnibus Italie Patribus  onus susceperat solus respondendi. Cuius sapientie et doctrine quantum concilii Patres uniuersi detulerint, ex eo euidenter apparet, quod communi uoto sanciuerint totius concilii nomine, Sacrosyllabum ab eo compositum ad Hispanos episcopos dirigendum.

uIII. Sed quod circa dogma fidei, synodi Patrum unanime iudicium de Paulini doctrina ex facto processit, ex facto alio circa disciplinam par censura emanauit. Nam in causa Heistulfi, qui uxorem occiderat, ad unius homuncionis testimonium adulterii eam accusantis, solius Paulini penitentialis animaduersionis sententia profertur, ratum habentibus Patribus quidquid e Paulini ore prodiret. Quam legibus  Ecclesie et discipline consentaneum id, quod statuerat, foret, perspicue constat ex eo, quod postea inter sanctiones ecclesiasticas c. 32, q. 2, receptum est, et ab episcopis aliis, tanquam similium casuum norma et exemplar, fuit expeditum. uulfadus enim Bituricensis episcopus petiit ab Hincmaro Rhemensi episcopo, ut sibi mitteret Paulini sententiam de uxoricidis, teste Flodoardo histor. Rom. lib. III, cap. 21. Qua tamen de re, uide que uberius diximus in eam epistolam.

IX. Forensium quoque rerum theoriam et praxim calluisse Paulinum, Ioannes Auentinus in annalibus Boiorum lib. Iu, cap. 5, n. 16, illustre dat testimonium, dum a Carolo ad lites dirimendas duodecim ex primatibus prefectis, iuri dicundo ante alios Paulinus  proponitur. »Magnus  duodecim proceres iuris diuini prudentes in Italiam Romamque legat, qui controuersias cognoscant, supplices audiant, causas absoluant, lites dirimant, iusque dicant. Illorum princeps erat Paulinus Aquileie.«

[xliu] X. Sed iam que doctrine Paulini fama et opinio percrebuerit, circa ea ipsa tempora quibus floruit, apud cordatiores uiros, liceat testimonia in medium proferre. Primum illud sit Hincmari archiepiscopi Rhemensis, ex eius ad Carolum Caluum epistola, quam profert Flodoardus histor. Rhem. lib. III, c. 15, qua Paulinum priscis Patribus Ecclesie magistris in canone Gelasii relatis cequat, nedum suo, sed et sedis apostolice iudicio, in causa Felicis damnati heretici prolato. Sic enim ait: »Eorum  etiam sententias qui. . . . doctrina catholica et sanctitate conuersationis in Ecclesia floruerunt . . . . reuerentia pari  amplectimur, ueluti uenerabilis Bede presbyteri. . . . ac uenerande memorie Paulini patriarche Aquileiensis parochie, atque Alcuini uiri religiosi et docti: quorum fidem et doctrinam apostolica sedes Romana non solum benignissime acceptauit, uerum et multis laudibus extulit, sicut in scriptis ipsius sancte sedis inuenimus, que Ecclesie nostre ab eadem Ecclesiarum matre acceperunt tempore diue memorie Caroli imperatoris, quando synodus pro cognita infidelitate Felicis est habita, et ad Romanam Ecclesiam uelut ad apicem Ecclesiarum transmissa. Sed et eorum scripta qui legit, quam sint laudanda et recipienda  intelligit.« Sed audiendus est luculentissimus testis Alcuinus.

XI. Is non uno loco, sed quam sepissime doctrinam Paulini extollit, commendatque, non tamen ultra uiri meritum. Sanctitas enim eius neminem uelle, et amicitia intima cum Paulino ex ignorantia neminem posse fallere suadent. Quamuis uero cum Paulino ipso uerba faciat, nichil tamen adulationis in homine credas. Huiusmodi enim aule blanditiene, an malitie in sanctis uiris nec suspicande. Igitur epist. 62 sic Paulinum affatur, qui sibi ante scripserat: »Plurima mihi de sanctissimo tui cordis epithalamio rarifluo nectare exundantia protulisti exempla, ut uerius Aristotelicum illud in te uideam impleri prouerbium,  qui acutissimas Perihermeniarum scriptitans argumentationes, dicitur in mente calamum tinxisse. Tuum uero sanctissimum cor terra est repromissionis, sapientie melle manans. . . . . Ibi arca sapientie et duorum tabule testamentorum; et hec omnia cherubin in multitudine tegunt scientie. Horum subter alas diuina populis oracula respondent, et flumina uiuentis aque ad salutem sitientibus saliunt eternam. Quo qui sitit, de aridis ignorantie partibus ueniat, et bibat.« Hec Alcuinus, qui ad Paulinum uelut ad oraculum confugiebat, statim ac audisset aliquid uel sane fidei, uel priorum temporum discipline, uel Patrum traditioni repugnans, nouiter inuentum in agro Ecclesie pullulare. Hoc aduertimus cap. superiori n. 3 et 4 ex epistola 81. Nunc  tantummodo ex eadem epistola adnotamus uerba, quibus eloquentiam doctrinamque Paulini commendat in operibus eius, siue contra hereses, siue pro tuitione fidei conscriptis. »Cum beatitudinis uestre, inquit, litteras omni fauo dulciores intueri merear, nonne uideor mihi inter uarios paradisi flores totus conuersari, et auida desiderii mei dextera spiritales exinde carpere fructus? Quanto magis cum sanctissime fidei uestre libellum recensui catholice pacis puritate ornatum, eloquentie uenustate iucundissimum, sensuum ueritate firmissimum, totius animi mei habenas in letitiam laxaui. Ubi de uno lucidissimo et saluberrimo paradisi fonte quatuor uirtutum flumina, non solum Ausonie fertilitatis prata, sed totius ecclesiastice Latinitatis rura irrigare conspexi.  Ubi et auriuomos spiritalium sensuum gurgites gemmis scholastice urbanitatis abundare intellexi.«

XII. Domitis Auaris, et de eorum conuersione anxius Caroli Magni animus oculos, cum proceribus aule uniuersis, in Paulinum defigit, cui prouinciam iugo Christi subdendam demandaret. Ad quod munus subeundum accessit Alcuini sollicitantis epistola, cuius cap. superiori n. 2 partem produximus, qua hortatur eum gentis se constituere doctorem, quia »preter uicinitatem locorum et auctoritatis excellentiam, sapientie decus et cuncta operi necessaria in ipso conueniunt.« Additque commendans eruditionis ubertatem, »de eius pectore abundantissimo flumina  Gehonica per totam Nilotici ruris latitudinem, ad fecundandos diuersi generis flores, diffundere ualere.« Concluditque precando diuine sapientie sedem in ipso futuram eternam, que in eo adeo mirabilis in presentiarum conspiciebatur.

Floreat in uestro diuinis pectore donis
   Semper in eternum sophia, sancte pater.
Alia quoque epistola  ipsum ad predicationis officium sollicitat. »Clama , ne cesses; exalta quasi tuba uocem tuam. Sit guttur tuum tuba Dei. Predica opportune importune. Tu gallus in predicatione, succinctus in castitate; tu aries in ueritate fortissimus, cui nullus regum resistere poterit. Tu lucerna  super candelabrum in domo Dei. Tua lingua celum claudit et aperit, etc.« Scribens etiam Henrico Foroiuliensium duci, ab officio maiora pluraque documenta suggerendi se subtrahit, quia Paulinum uices suas uberius impleturum cognouerat. »Plura tibi, uir uenerande  de Christiane pietatis obseruatione forte scripsissem, si tibi doctor egregius, et pius celestis uite preceptor Paulinus meus presto non esset: de cuius corde emanat fons uiuentis aque in uitam salientis eternam. Illum habeas tibi salutis eterne conciliatorem, ne alicubi tue conuersationis pes impingat, etc.«

XIII. Eius tandem doctrine uberrimi testes sunt eius scripta. Que quidem, si numerum molemque  spectes, non multa nec magna sunt; si rem tamen, cuius gratia exarata sunt, inter grauiora Patrum et digniora adnumerabis. Regestum eorum, ordine chronico seruato, hic tibi paucis subiicio. Anno Christi 794 in concilio Francofordiensi libellum Sacrosyllabum, nomine episcoporum Italie, patribus proposuit, et eorum nutu edidit; quem etiam Carolus, una cum Patribus, Hispanie direxit episcopis. Tunc etiam scripsit epistolam de penitentia Heistulfi. Anno 795 ad Henricum ducem Foroiuliensem scripsit librum Exhortationis, quo rectam homini secularibus curis implicato et in dignitate constituto exhibet methodum, qua inoffenso pede uiam salutis, et qua secularis, et qua magistratus, et qua paterfamilias, arripere et consequi possit. Anno 796 concilium Foroiuliense  cegit, in quo eleganti oratione causam concilii exponit, fidem commendat, symbolum explicat, et tandem 14 canones ad disciplinam ecclesiasticam tuendam proponit. Anno eodem et seqq. tres libros composuit contra Felicem, addita in fine Regula fidei, metri dulcedine ad alliciendum idiotas ut memorie mandaretur, concinnata. Hinc uersus Paulini et fragmenta epistolarum, tanquam incerti temporis opera, reponimus. Tandem anno 803 concilium Altinense cegit, ex quo epistolam Carolo direxit, acta in synodo exponens, et ultionem expostulans patrati sceleris in patriarcham Gradensem, e turri per uenetorum duces proiectum, et casu protritum.

 XIu. Ex his uide, quanto iure et merito Ecclesia Foroiuliensis ipsum nedum pro eximia sanctitate sit uenerata, uerum etiam pro excellentia doctrine. Hinc nulla subire admiratio debet, si aliquando in Ecclesie horis canonicis persoluendis, uel missarum solemniis ad memoriam eius agendis eadem oratione usa fuerit, qua de ceteris Ecclesie doctoribus uti Romana consueuit, uidelicet: »Deus qui populo tuo eterne salutis beatum Paulinum ministrum constituisti, presta, quesumus, ut quem doctorem uite habuimus in terris, intercessorem semper habere mereamur in celis. Per Dominum nostrum, etc.« Hec oratio est [xlu] in lib. ms. signato n. 12 cui titulus: Liber Sacramentorum an. Domini MCCCIII, pag. 229, tergo, In ecclesia ciuitatis Austrie.



CAPUT XuI. Paulim amicitie cum illustrioribus sui temporis uiris.


I. Quod prefabatur Lelius apud Tullium, libro suo nomine dicto, uel De amicitia, inquiens: »Hoc primum sentio, nisi si in bonis amicitiam esse non posse,« et docuit Paulinus noster, cum amicum suum Henricum Foroiuliensium ducem lib. Exhortationis cap. 44 monet tantummodo »perfectorum uirorum consortio frui, et ab eorum uerbis aurem non auertere, quia sunt uita et incolumitas anime: euitare autem superbos, ceterisque uitiis inquinatos, ut uel unum horum in domo non sit habendus:« et prestitit quoque, cum eorum coluit amicitiam, qui ceteros probitatis fama antecellere communi iudicio censebantur. Etenim cum dicat Sapiens Omnis homo  simili sui sociabitur ; et sanctus Leo : »Ea firma amicitia est, quam morum similitudo sociarit;« eos tantum coluit, qui honestate uite commendabiles eminentesque apparebant. Qui enim fieri poterat, ut sanctissimus sacerdos consuetudinem institueret, nisi huiusmodi? Que enim communicatio sancto homini ad carnem? ait Eccli. ibid. 22. Igitur quos amicos habuit Paulinus, digni amicitia eius omnino censendi sunt. Et ii Paulinum amicum habentes satis commendantur, quod amicitia Paulini digni sunt habiti: uicariam mutuamque sibi dignitatem prestantes talibus amicis dignus Paulinus, et tales amici Paulino non indigni.

II. Quamuis autem inter dispares fortuna raro  amicitia coalescat, precipue tamen inter regie priuateque sortis homines rarius conspicitur. Rationem dat encomiastes Traiani Plinius in panegyrico, cum comitatem eius, qua sibi subditorum animos deuinxerat, commendat: »Nam que poterat esse inter eos amicitia, quorum sibi alii domini, alii serui uidebantur? Tu hanc pulsam et errantem seduxisti. Habes amicos, quia amicus ipse es.« Que cum ita reuera sint, hinc factum est, ut qui amabat Paulinum Carolus Magnus Francorum rex, deinde Romanorum imperator, ipse quoque a Paulino amaretur. Huius mutui amoris characteres sunt uerba ipsius Paulini, et facta Caroli. Siquidem Paulinus non uno loco meminit necessitudinis, que ipsum inter et regem inerat. Fatetur in concilio Foroiuliensi, sepius Patrum  conuentibus se accersitum a Carolo adfuisse, ingens in uirum amoris testimonium. Et sane hoc astruunt, que dixit in concilio Francofordiensi circa finem orationis, siue Sacrosyllabi ad Patres, nedum regem laudibus extollens  sed eo usque procedens, ut exemptionem a militie oneribus imploraret clericis, hac una rependenda uice repromissa, clerum uidelicet spiritualibus armis pro eo pugnaturum. »Supplicandus est, aiebat, tranquillissimus princeps noster, ut ille pro nobis contra uisibiles hostes dimicet, et nos pro illo contra inuisibiles hostes spiritualibus armis pugnemus.« Hoc ipsum repetit in quadam epistola, cuius fragmentum superest, admonitionem inserens, que regi  haud displiceret, quia una simul exorabat. Familiaritas huiusmodi ansam prebuit, ut epistolarum communione instituta inter utrumque, et Carolus a Paulino exigeret in Felicem et Elipandum insurgere: et Paulinus insurgens libros, quibus eos impetebat, ipsi Carolo nuncuparet, adderetque epistolam, ut libros Alcuino communicaret, deposcentem. Hec omnia satis ostendunt eam, que cum regibus inesse potest, cum Carolo Magno Paulini fuisse amicitiam.

III. Sed clarius adhuc elucet ex factis Caroli, quo Paulinum amore prosequeretur, uicemque amicitie rependeret. Etenim statim ac Paulini, grammatici tantummodo nomine in orbe cogniti, notitiam hausit beneuolentie pignus exhibuit, dum regio diplomate regiaque eum donatione decorauit, de qua supra  cap. 3. Hinc mirum non sit, si ad patriarchalem cathedram assumpto Paulino, tot priuilegiis Ecclesiam Aquileiensem eius gratia ditauerit, cuius tanta dilectione tenebatur. Quia ergo probatio dilectionis, exhibitio est operis, recole que cap. 4, § 4 retulimus, et patebit quid operatus sit Carolus, et quanta sollicitudine, ut Sigualdo decedenti Paulinum suum in sede Aquileiensi sufficeret, dum non modico tempore non alia intentione immoratus est regionibus nostris, quam ut fato functo patriarcha, cuius mors imminens credebatur, uiduate Ecclesie nouum sponsum Paulinum quantocius accerseret.

Iu. Tandem infula patriarchali insignitum tanto amore et honore prosecutus est, ut que grauioris  erant in curia momenti decernenda, mentem ipsius per epistolas prestolaretur, et quandoque presentiam. Hinc quia solebat Carolus sapientiores et prudentiores  uiros delectos habere, quibus in republica administranda consiliorum suorum opem ferre regi incumberet, in horum albo Paulinum recensendum esse quis neget? Audiendi sunt Patres concilii, ad Sanctam Mariam in finibus Rhemensis parochie an. 881 coacti, quid de Caroli commendabili consuetudine dicebat cap. 8 Ludouico, filio Ludouici Balbi, Caroli Calui filii, dum ad exemplum ataui sui consiliarios prudentissimos ut seligeret, exhortabantur. »Tandem ad uos, domine rex dilectissime, sermonem conuertimus . . .  Sicut quidam nostrum ab illis audierunt qui interfuerunt, Carolus Magnus imperator, qui regnum Francorum nobiliter ampliauit, et per annos quadraginta sex feliciter rexit, et sapientia tam in sacris Scripturis quam et in legibus ecclesiasticis et humanis reges Francorum precessit, nullo unquam tempore sine tribus de sapientibus et eminentioribus consiliariis suis esse patiebatur: sed uicissim per successiones  secum habebat, et que siue in die, siue in nocte de utilitate sancte Ecclesie, et de profectu et soliditate regni meditabatur, in eisdem tabulis annotabat, et cum eisdem consiliariis, quos secum habebat, inde tractabat.« Horum ex numero, qui non semper, sed uicissim per successiones a regis latere non discedebant, Paulinum  habemus, qui  se aule sistebat, tantummodo cum uocaretur. Carolus enim, quamuis episcopos impense coleret, et amice diligeret, ab euocandis tamen eis a regimine suarum dieceseon prudenter se temperabat, hac quidem in re ad scrupulum ferme religiosus: ut constat ex uenia petita a Patribus concilii Francofordiensis, detinendi apud se »propter utilitates ecclesiasticas,« preter Angilramnum Metensem episcopum, cuius mora in aula iam placito Adriani pape fulciebatur, etiam Hildeboldum episcopum Coloniensem, cui synodus tota unanimi uoto consensit, ut patet ex penultimo canone citati concilii. Inter consistentes igitur in aula consiliarios episcopos Paulinum recenseri haud potest; inter uocatos uero statis temporibus reponere,  dignum et iustum est. Et quidem huius uocationis plura in uita eius hinc inde sparsim sunt inserta argumenta, ut ab intimioribus consiliariis selectis a Carolo, imo a censu amicorum eius nullo pacto sit amouendus.

u. Huius tandem Carolum inter et Paulinum amicitie uinculum testatum apprime facit ipsiusmet sedis apostolice iudicium, et consilium quod cepit sanctissimus pontifex Leo III, qui perspecta nedum peritia Paulini et prudentia in rebus agendis, sed et amore, quo prosequebatur eum Carolus imperator, legationis onus uicesque suas in consilio Aquisgranensi commendauit. Ratio enim optime politices suadet eos ad potentiores principes legatos mittendos, [xlui] qui gratiam amicitiamque eorum sibi pre  ceteris fuerint aliquando promeriti. Quid enim boni sperandum, cum non gratus principi legatus dirigitur? quin potius iure uerendum, ne re infecta, quandoque etiam in deterius uersa, nedum uacuus, sed et inglorius recedere cogatur. Hinc Tacitus, uel potius apud eum  Heluidius Priscus, ex delectu senatus legatos mitti ad uespasianum contendens contra Marcellum Eprium, qui sortito creatos uolebat, scite dicebat, »pertinere ad utilitatem reipublice, pertinere ad uespasiani honorem occurrere illi, quos innocentissimos senatus habebat, qui honestis sermonibus aures imperatoris imbuant . . . nullum maius boni imperii instrumentum quam bonos amicos.« Missio igitur Paulini ad Carolum cum legationis apostolice insigniis, et gratum  pontifici, et imperatori percharum fuisse satis superque testatum facit.

uI. A Caroli cum Paulino amicitia non seiungenda uidetur ea, qua a principibus feminis cultus fuit, dilectio sanctissima. Has inter eminet Liutgardis ex uxoribus Caroli quarta, que post Fastradam suffectam Hildegardi, assumpte post repudium Berte Desiderii Longobardorum regis filie, et e uiuis ereptam an. 794 ducta in matrimonium, supra sexum animo uirili pollebat, coniugem uenatum euntem comitabatur, litteras cultiores fouebat, et earum professores regio fauore prosequebatur. Preter has autem regina dignas uirtutes, quibus amorem subditarum gentium sibi comparabat, alias animi dotes preseferebat,  que religiosam et piissimam in Deo feminam  principemque uere Christianam demonstrabant. His igitur pietatis ac liberalium artium studiis intenta, factum est, et cum beato Alcuino, in aula a marito Carolo detento, intimam necessitudinem nancisceretur, quam ex epistolis adhuc superstitibus est deprehendere. Et quia si qua alicubi uerum, in seruis Dei uerissimum est illud Platonis in Lyside: »Conciliatoris Dei ductu amicos fieri;« ea spiritualis dilectio inter Liutgardem et Alcuinum coaluit, ut ab huius ore nutuque in anime sue negotiis ceca  obedientia penderet. Hoc innuit ipse titulus spiritualis filiationis, quo de ea uerba faciens, compellare solebat. Sic enim claudit epistolam 21 cui titulus Epitaphium  Liodgarde, Carolo directam:

Semper in eternum uiuat feliciter opto,
   Filia chara mihi, sit rogo chara Deo.

uII. Quoniam uero sanctus amor zelotypia non tangitur, amatque ab aliis diligi quos ipse diligendos semel iudicauit, Alcuinus in notitiam Paulini Liutgardem, et Liutgardis Paulinum adduxit eo felici rei euentu, ut mutua caritate se inuicem postea sixit prosecuti. Id autem fuit religiosissime mulieris in Paulinum amoris studium, ut crebris muneribus eum afficeret, ut pretiosa suppellectili ipsius ecclesiam donaret. Sic enim scribebat Paulino Alcuinus epist. 95 in Append. 1 nostra, n. 1, epist. 4: »Ex eo sciri potest, quanta mihi esset auiditas loquendi tecum, si facultatem confabulationis iniqua terrarum  longinquitas non prohiberet, dum in unius dexteram partitoris propter causas superuenientes, tres simul posui indiculos, unum sollicitudinis mee, alterum munusculi mei, tertium pro filie mee Liutgardis, femine religiose ac Deo deuote, causa. Nam illa sanctitati tue duas direxit armillas auri obryzi, pensantes 24 denarios minus de noua moneta regis quam libram plenam; ut orares pro ea cum sacerdotibus tuis, quatenus diuina clementia dies suos disposuisset in salutem anime sue, et sancte sue exaltationem Ecclesie. Ego de tua indubius fide suasi ut faceret. Tu uero, pater sancte, mei et illius memor ubique in Christi caritate, ualeto.«

uIII. Insuper Paulinum inter et Henricum comitem, siue ducem Foroiuliensem, ea amicitia succreuit,  que sanctos inter uiros solet assurgere. uidesis uere aureum librum Exhortationis, cuius superius crebram mentionem fecimus, et quem peculiari dissertatione adornare conamur. Titulus ipse libri amicitie intimioris charactere insignitur, dum licet temporibus superioribus ignotum esset Henrici nomen, uel falso Iuliani comitis appellationem preseferret; attamen qui uel tacito, ut pote ignoto nomine, uel falso opus ediderunt, semper uel ad carissimum, uel ad amicissimum directum pronuntiarunt. Et uere talem fuisse ex comitate, qua uirum alloquitur, ex adhortationibus sincerissima caritate conspersis, ex familiaritate, ex simplicitate, ex fratris titulo, quo sepissime Henricum compellat, ex sexcentis aliis argumentis  qui leget cognoscet. Hinc erga Paulinum enatus in Henrico amor et existimatio adeo ad opera pietatis promouendum comitis animum preualuerunt, ut ecclesiam sancti Nicolai Sacili erexerit, pinguioribus prediis ditauerit, et licet inter fines Concordiensis et Cenetensis dieceseon locata esset, Aquileiensi cathedre priuilegiis ab sede apostolica impetratis, in gratiam indubie Paulini sui uoluit de cetero esse subiectam, ut usque in presentiarum uidemus. Sed in his non est cur lectorem nostrum remoremur; potius ad dissertationem 1 citatam, qua fusius hec pertractantur, remittimus. Hec tantummodo commemorata sint, ad amicitiam Henrici in Paulinum perspicuam faciendam.

IX. Conciliator autem huius mutue dilectionis et  incentor fuit idem Alcuinus. Etenim, licet ex quo Henricus prouinciam nostram regendam susceperat, et Paulino innotuerat, semina caritatis mutue in amicabilem familiaritatem exsurgere cepissent; attamen occasione data fouere ea non desiit, et igni pabulum ministrare. Quapropter Henricum expostulantem documenta pietatis, se subducens ab officio ad Paulinum mandat, scribens epist. 94: »Plura tibi, uir uenerande, de Christiane pietatis obseruatione forte scripsissem, si tibi doctor egregius, et pius celestis uite preceptor Paulinus meus presto non esset, de cuius corde emanat fons uiuentis aque in uitam salientis eternam. Illum habeas tibi salutis eterne conciliatorem.« Cum uero Henricus de Auaris insignem uictoriam retulisset, et hostium impedimenta  et spolia ad regem Aquis tunc commorantem deportasset, Paulini epistolam quoque detulit Alcuino, et uicissim Forumiulium regrediens responsum Alcuini Paulino, ut significat rescribens ipse Alcuinus epist. 73: »Acceptis sapientie uestre apicibus . . . per hunc huius presentis chartule gerulum, etc.« ubi uides eumdem esse ferentem et referentem epistolas. In hac Alcuinus Henricum, chartule gerulum, iterum Paulino commendat quoad spirituale anime regimen, spondens dein ampliora salutationis officia per Angilebertum, Romam ad ferenda de spoliis Auarorum domitorum anathemata ad basilicam sancti Petri, regis nomine profecturum. »Ipse, aiebat, uiuo officio lingue nostras uel suas [pro et suas] ostendet necessitates: maiorem nostre salutationis  seriem Angilbertus filius communis noster, Romam iturus uolente Deo, uobis diriget.« De hac epistola mentionem facit ipse Alcuinus alia, nempe 112, in qua circa finem sic ait: »Binas paternitati uestre paulo ante direxi chartulas, unam per sanctum episcopum Histriensem, aliam per uirum uenerabilem Henricum ducem.«

X. uerumenimuero nullum amicitie uinculum fortius, sanctius, dulcius inuenies eo, quo tenebantur Paulinus et Alcuinus; et ferme ita constrictum ut uterque illud Ausonianum ad alium Paulinum epist. 24 meliori iure dicere potuerit:

   Iam nomina nostra parabant
Inserere antiquis eui melioris amicis.
 Non est quod pluribus te detineam, cum ex ipsorum [xluii] mutuis epistolis ad euidentiam rem habeas perspicuam. Quanquam autem Paulini epistole ingenti bonorum omnium damno superstites haud sint, uicario tamen caritatis officio se utrinque prosecutos, ex ipsius Alcuini litteris satis superque comperitur. Quid enim tenerioris amicitie argumentum, quam quod profert epist. 62? Audi: »Dum feruentis Cancri igneus sol sidus ascendit  et nimio diuturnoque calore arida tellus imbres exspectat, sic tua, pater optime, in refrigerium magni amoris sitiens in meo pectore uoluntas tue beatitudinis diu desiderabat litteras. Iterum atque iterum per singula horarum momenta estuans hoc reuolabat elogium: Quando  uenient desiderati mei dulcissimi apices? quando uideam signa salutis dilectissimi mei? quando mihi Ausonie nobilitatis pagina optati prosperitatem ostendet amici? ut uideam, si aliqua federate in Christo amicitie in illius pectore maneat memoria; si Albini sui nomen stylo caritatis in cordis arcano reconditum habeat, sicut suauissimum Paulini patris nomen perpetua dilectione in corde filii eternis uiget litteris inscriptum. Ecce uenit, ecce uenit paterne pietatis pagina, quam diu desiderabam, omni melle palato meo dulcior, omni obryzo oculis honorabilior. Hanc letus ambabus accipiebam manibus, et toto amplectebar pectore, suspensus quid mihi de meo nuntiaret Paulino: solutisque sigillis, auidis oculorum obtutibus per singulas lineas iter aperui,  desiderabilemque optate salutis sospitatem patris agnoscens, in illis non singulis litterarum apicibus oscula libabam, totumque me Deo Christo in gratiarum effudi actiones, dicens: Auditui meo dabis gaudium et letitiam, et exultabunt ossa humiliata. Et qui humiliatus fui in tristitia, nunc exaltatus sum in letitia. Et si quid pleno caritatis modio superaddi potuisset, cumularem utique pristinam dilectionis plenitudinem noue abundantia letitie. Nouit itaque quicunque mellifluo caritatis iaculo uulnera omni fauo dulciora in corde accipiet, non me autumnali frigore flaccentia uerborum folia in huius chartule exaggerare gremium, sed de uiuo caritatis fonte ad irrigandos uere flores dilectionis hec prona pectoris dextera haurire, quatenus mei magni amoris stillicidium  tuis infunderem uisceribus, etc.«

XI. Quid dulcius, quid carius, quid iucundius in amicitie commercio legi potest? Accipe nonnulla alia ex epistolis sequentibus, eque tenerrima et suauissima. Epist. 81 estuantis cordis desiderio, Paulini sui affectus sic promit: »uideor aliquod me refrigerium habere animi mei, ut flamma caritatis in corde abscondita aliquam fortasse scintillam elicere ualeat, ne totum torpescat, quod intus ignescit, dum opportunum mihi tempus aliquid scribere tue caritati occurrit. Quid? Cum beatitudinis uestre litteras omni fauo dulciores intueri mereor, nonne uideor mihi inter uarios paradisi flores totus conuersari, et auida desiderii mei dextera spiritales exinde  carpere fructus? etc.« Et epist. 112: »Si quotidie tue beatitudinis presentia uterer, nunquam tunc mellifluo ex ore tuo dulcedine satiarer? sed quantum auida mens ex fonte uitalis unde biberet, tantum sitis addita cresceret. At nunc tanta locorum spatia uicarie collocutionis familiaritatem diuidunt, ut uix pergentis  chartule gerulus inueniatur. Et in angusto pectoris antro caritatis olla feruescit, nec habet quo fulgorem sui splendoris ostendat, cui coctas caritatis epulas apponat, etc.« Epist. 113 conqueritur denuo de absentia, et ueterem suam amicitiam commendat: »Absentia corporis non oportet dilectionem diuidere, quia amicitia que deseri potest, nunquam uera fuit. Ex quo te sciebam, dulcissime amice, semper amabam,  et pepigit cor meum fedus amicitie cordi tuo. Etsi nomen Paulini mei non in cera, que deleri potest, scripsi: ne, queso, obliuiscaris in tuis sanctis orationibus nomen amici tui Albini, etc.«

XII. Quamuis autem illud Ciceronis  uerissimum sit: »Hominum caritas et amicitia gratuita est,« attamen haudquaquam negandum est, muneribus foueri amicitias, presertim si rationis lance pensentur dona, et prudentia dispertiantur. Hinc reponebat Seneca, epist. 19: »Quid ergo? Beneficia non parant amicitias? Parant, si accepturos licuit eligere; si collocata, non sparsa sint.« Quapropter Deus ipse, qui nos in amicitiam assumere per gratiam dignatur, et benefactis amorem suum non cessat ostendere, uicissim  a nobis testes amoris opera sibi placita, et dona nostra requirit, uti elegantissime dicebat sanctus Petrus Chrysologus, Ser. 10 in Psal. 28: »uidetis, quia celestis Pater sentit amorem donis, datis affectum, probat muneribus caritatem.« Igitur nichil mirum, si amicitiam mutuis muneribus inuicem sibi testati sunt Paulinus et Alcuinus, qui non auaritie gratia se amabant, sed amicitie tesseram muneribus alter ab altero reposcebat. Testatur letitiam suam Alcuinus epist. 73 dum ex acceptis Paulini muneribus nouit se a memoria amici non excisum. »Acceptis, ait, sapientie uestre apicibus et caritatis muneribus . . . ualde gauisus sum, cognoscens prosperitatem uestram, et memoriam nostri, quam semper paterna pietate ut habeas in orationibus sacris, supplex  obsecro.« Faciebat itaque Alcuinus cum Paulino suo, quod Hieronymus cum Marcella, a qua munuscula acceperat, cui scribebat epistol. 20: »Ut absentiam corporum spiritus confabulatione solemur, facit unusquisque quod preualet: uos dona transmittitis, nos epistolas remittimus gratiarum.« Ne suspiceris autem hec munera curiositatis uel uanitatis aliquid preseferre. Ex iis, que promiserat Paulinus aliquando Alcuino, et que Alcuinus tanquam pacta a Paulino reposcit, qualia fuerint colliges, nimirum que sanctos omnino decerent. Sic enim aiebat epist. 113: »Diu dilectionis tue exspectaui promissa hoc est uiuifice crucis, uel aliarum reliquiarum patrocinia. Noli me, obsecro, tanto fraudare  munere . . . . . Nolo longinquitatem uie causeris. Charitas pennas ad uolandum inueniet, nec flumina obruent illam, etc.«

XIII. Et ne quis deesset amoris numerus intime dilectionis mutue hos inter sanctissimos uiros, ne quidem a carminibus manum subtraxerunt, quibus sibi inuicem sacratissime caritatis ardores communes faciebant. Et illud Euripidis in prouerbio acceptum, allatum quoque a Plutarcho :

, .
id est: Musicam amor docet, quamuis quis a musis abstinuerit prius. Quod uerissimum in Paulino et Alcuino apparuit, qui se Musas coluisse, preter uaria eorum carmina, nec   inelegantia que hoc testantur, amicitie officiosa commercia uersibus compacta indubios testes reliquerunt. Eo igitur amicitie uenerunt, ut sibi mutuo delectationis argumenta numeris metricis astricta occinerent. Que tamen cum Paulini non supersint, ex his que supersunt Alcuini, ueritas elicitur. Sic enim is ait, pemate 212, quod integrum cum ceteris, que Paulinum respiciunt, in Appendice 1, num. 2 pema 1, reposita habeto:

Tinge tuos calamos, Charitas, in gurgite Christi,
Atque meum pectus imple celestibus odis,
Ut dignas ualeam Paulino dicere grates.
Mellifluis nostras Musis qui impleuerat aures,
Et memor unanimis longum post tempus amici
Carminibus sacris repetens: Albine, ualeto.

XIu. Sed iam estrum amoris ex ipsius carminibus  intimius pergamus agnoscere. Hoc idem pema sic claudit:

Te mea mens ardet sacris constricta catenis
[xluiii] Diligit, exquirit, complectitur, attrahit, ambit,
Pectoris eterna secumque recondet in arca.
Pemate autem 114 tenerissima compellatione Horatiana  amicum alloquitur, que adeo placuit uel ipsi Diuo Augustino, ut eam  sibi adoptauerit, et primum prolatorem commendauerit. »Bene, inquit, quidam dixit de amico suo: Dimidium anime mee. Nam ego sensi animam meam et animam illius unam fuisse animam.« Igitur modum uenusini uatis usurpans Alcuinus, pema laudatum sic incipit:

 O Pauline pater, pastor, patriarcha, sacerdos,
Pars anime melior, nostre pars inclyta uite.
Claudit autem, postquam celestis uite compotes sanctos pro eo orare precatus est:

Et nunc et semper, mi, mi Pauline, ualeto,
Carminis hic finem lacrymis faciemus amaris,
Sed nunquam sacri finem faciemus amoris.

Xu. Quod inter amicos maxime licet, aliquid ioci seriis interponere, non defuit in Paulini et Alcuini amicitia. Huiusmodi uidetur comprehendisse pemate, 104  Alcuinus, quod sic incipit:

Fer festina patri Paulino, charta, salutem.
   Dic: Pauline pater, dulcis amice, uale.
Ianua parua quidem, et paruus habitator in ede est,
et cetera que sequntur, que uidentur aliquid enigmatici, amico colludendi gratia propositum, continere.  Hoc enim aliquando fecisse Alcuinum, euincunt pemata 233 et 257.

XuI. Ergo Paulinus et Alcuinus quomodo in uita sua dilexerunt se, ita et in morte  non sunt separati. Nam eo ipso anno, quo decessit Paulinus, Alcuinus quoque e uiuis migrauit. Quatuor enim solummodo mensium spatio interposito, Paulini mortem Alcuini mors subsecuta est, illo 11 Ianuarii, hoc 19 Maii e rebus humanis an. 804 exempto. Nos amicorum adeo sibi conuenientium par sic aliquando commendauimus:

Non sic Pirothous dilexit Thesea quondam;
   Dilexit Pylades non sic Oresta suum;
Euryalus Nisum non sic, uel Castora Pollux,
   uel quis amicitia claret in historia;
Albinus quantum sese et Paulinus amarunt,
   Quos et amore sui uinxerat ante Deus.



CAPUT XuII. Sanctitatis Paulini memoria. Cultus uetus et recens.


I. Sanctitatis appellationem nedum uetera Christiana secula, sed et ethnica audierunt. Passim enim sancti et sanctissimi nomine donabantur imperatores, ut uidere sepius occurrit in scriptoribus historie Auguste. Quia tamen ab Ecclesia iis specialiter tribui cepit, qui eminentiori uirtute et uite purioris laude ceteris sic prestitissent, ut inter celites assumpti a Deo credi potuissent, Constantinus imperator, titulo alias usurpato non se compellari passus est, ut Iuuencus cecinit lib. Iu, uers. 811:

Constantinus, adest cui gratia digna merenti,
Quo solus regum sacri sibi nominis horret
 Imponi pondus.

Hoc titulo autem non decorabantur uita functi, nisi quorum uirtutem Ecclesie consensus probaret, que aliquando non consueuit nisi martyribus, et pro fide et Christo, sanguine uitaque spoliatis tribuere, nomine eorum in canone Sanctorum apposito, quod canonizare et canonizatio postea dictum, cum aliquando uindicare diceretur. Optatus Mileuitanus  loquitur de quadam femina Lucilla, que »cum preponeret os nescio cuius hominis mortui, etsi martyris, sed nec dum uindicati correpta cum confusione irata discessit.«  Tractu dein temporis a martyribus ad alios quoque uiros spectate probitatis Sancti nomen attributum, uel publica Ecclesie  consuetudine, uel etiam peculiari solemnitate et ritu facta canonizatione. Insuper ipsa canonizatio, uel particularis alicuius erat ecclesie, uel uniuersalis a Romana sede profecta, et toti Ecclesie per uniuersum diffuse proposita. De his late disserentem uide Bellarminum . Licet autem ritus canonizationis solemnis et uniuersalis serius ceperit uigere in Ecclesia, quam qui ex consuetudine, uel ex minorum ecclesiarum instituto, perperam tamen Dominicus Macer in Hierolexico, u Canonizatio, criminatur Polydorum uirgilium, quod  asseruerit »primam canonizationem sanctorum ab Alexandro III celebratam fuisse.« Nam uirgilius  l. c. non aliud asserit, nisi quod »ut ne unusquisque arbitratu suo hunc uel illum pro Diuo haberet coleretue, Alexander tertius statuit, ut nulli mortalium diuinus honor in terris haberetur publice, nisi illi, qui prius ex edicto apostolico Diuorum esset catalogo ascriptus.« Hinc potius inferes, quod quamuis solemnis canonizatio pontificis Romani serius ortum habuerit, quam cetere inferiorum ecclesiarum adhuc usque ad Alexandrum III uiguisse ritum iam receptum, et consuetudine probatum apud minores ecclesias, Sanctorum albo ascribendi uiros pios eximieque uirtutis, quod ne deinceps fieret, decreto suo cauit Alexander. Quod si qua de sancto Suitberto a Leone III inter sanctos relato dicuntur, cum recentioribus criticis infirma uideantur, adhuc tamen  ante Alexandrum III canonizatio solemnis a pontifice Romano prodita reperitur, ut falso quidem diceretur eum primum canonizatorem inter pontifices Romanos fuisse, quod reuera uirgilius non dixit. Nam sanctum Udalricum Augustensem episcopum Ioannes Xu, an. 993, diplomate dato III Nonas Februarii, inter sanctos solemniter reposuit. uide Pagium ad hunc annum, et ibi Mabillonium ab eodem relatum, qui nonnullas canonizationes Sanctorum profert, a uariis Pontificibus inter Ioannem Xu et Alexandrum III profectas, et subdit: »Per illud autem interuallum temporis, nempe a seculo X quo pontifices Romani suam in Sanctis canonizandis auctoritatem interposuere, ad Alexandrum III nichilominus metropolitani antiquum morem quodammodo retinuerunt, tum annuendo  simul cum papa sanctorum eleuationi et canonizationi, tum etiam sola sua auctoritate utrumque pro sua ecclesia prestando.«

II. Ritum autem, quo Paulinus noster fuerit inter celites connumeratus, arbitror  eum ipsum fuisse tunc temporis ut plurimum seruatum; nempe non uniuersali et solemni ritu canonizationem eius latam, sed populi et ecclesie Aquileiensis prius consensu, que miracula eius uiderat et probauerat, deinde conterminorum Carantanorum religione, quorum eruditionem obiuerat, appellationem Sancti profectam fuisse, propagatum deinde cultum eius in Germania et Gallis, quibus illustria, dum uiueret, toties dederat spectande probitatis testimonia. Hoc  suadent uetera martyrologia Germanicarum Gallicarumque ecclesiarum, uidelicet inter cetera Chartusianorum Colonie, Sancte Marie Ultraiectensis, Sancti [xlix] Martini Treuiris, ipsum Martyrologium Germanicum, in Aquileia Aglar appellatur, a nobis ex Bollando cap. 13, n. 9, huius uite relata, que de sancto Paulino agunt III Idus Ianuarii.

III. Et quidem non longe ab eius decessu, Sanctitatis appellatione honoratur. Nam in Litaniis Caroli Calui  Paulinus reponitur et inuocatur cum ceteris sanctis. Qui enim alius Paulinus ibi inuocatus esse potest, quam noster? Nam cum ibidem census habeatur Sanctorum confessorum non martyrum, manifestum est alicuius  Paulini confessoris non martyris eam esse inuocationem. Is autem erit uel Paulinus Nolanus, uel Eboracensis, uel Brixiensis, uel Capuanus. Nullum horum esse puto, de quo hic mentio; quia  hi sancti inuocantur, qui aliquo modo ad Gallias, uel Germaniam Belgiumue attinent: nullus autem horum est huiusmodi. Insuper Nolanus, qui ceteris est celebrior, alio loco esset reponendus, nempe saltem post sanctum Leonem. Obseruandum est ergo, quod omnes hi confessores, exceptis quatuor ecclesie latine doctoribus, et sanctis Benedicto, Leone, Paulo eremita, et abbatibus Antonio et Macario, qui nimium celebres sunt, quin possent omitti, ceteri sunt Sancti uel Germani, uel Galli; uno uerbo, ditionis Caroline. Nam Hilarius  est Pictauiensis, Martinus Turonensis, Medardus Suessionensis, Germanus Parisiensis, alius Antisiodorensis, tertius uessontiensis; Remigius Rhemensis, Fortunatus, etsi Italus ortu, episcopus tamen Pictauiensis; Anianus Aurelianensis, Florentinus Argentoratensis; Columbanus, quamuis mortuus Bobii in Italia, ex Hibernia ortus, Gallias tamen diu illustrauit, Clodoaldus presbyter in territorio Parisiensi, Amandus Traiectensis, uedastus Atrebatensis, Arnulphus Metensis, Landebertus Lugdunensis, Audenus Rhotomagensis, Eligius Nouiomensis; Sulpitii, alius Pius, Seuerus alius, uterque Bituricensis; Seuerinus autem, qui claudit censum Sanctorum confessorum, unus ex his uidetur, qui res Gallicas contigerunt, nempe uel Agaunensis abbas, uel Coloniensis  episcopus, uel monachus Lutetie, uel episcopus Treuirensis: nisi forte putes sanctum Serinum, Noricorum dictum apostolum, qui tamen et iste ad Germanie Sanctos pertinere optime potest. Etenim ex copioso censu Sanctorum ad ditionem Carolinam pertinentium presumi iure potest eos, qui hanc ditionem tangunt, non reliquos uoluisse recenseri. Eorum ergo Sanctorum hic memoria est, quorum esset aliqua relatio uel natione, uel dignitate, uel conuersatione cum regnis Carolo subiectis. Cum autem Ecclesie Germanie Galliarumque, Paulini nostri sanctitate et doctrina illustrate fuerint, probabilissimum fit nomen eius esse, et non alterius Paulini, quod in hisce Litaniis inuocatur. Tunc enim Foroiuliensium gens, Francorum suberat sceptro,  tunc cathedra Aquileiensis inter Ecclesias ditionis Francice accensebatur, et quod precipuum erat, nomen Paulini in ore omnium tunc inerat, cuius memoria recens in benedictione erat, et sanctitatis opinio eo tunc seculo percrebuerat, quo adhuc in uiuis erant, qui inter Germanos Francosque sanctissime conuersationis suismet oculis hausissent exempla. Ergo rationi omnino consentaneum est sentire, Carolum Caluum in suis precibus reposuisse inuocandum non alium Paulinum, quam Aquileiensem, et quia cum ceteris Paulinis confessoribus nulla, uel remotissima ei erat relatio, et quia cum Aquileiensi omnis analogia, quem ex gente sibi subdita, ex notitia in aula adhuc durante, ex amicitia  aui sui Caroli Magni, ex recenti conuersationis recordatione, ex sanctitatis uulgata opinione, miraculis etiam  comprobata, etsi uellet, non poterat ignorare.

Iu. Hoc quod ferme, omni dubitatione seposita, asserendum uidetur, probabilius fit adhuc ex concordia  que inter Aquileiensem et Germanas Gallicasque Ecclesias ab immemorabili intercessit. Quandoquidem plurimi sanctorum, qui apud has regiones uel floruerunt, uel ab his culti specialiter sunt, in diecesi quoque nostra coluntur; et insuper nonnullorum reliquiis ecclesia Aquileiensis se donatam congaudet. Inter hos sunt sancti Sigismundus Burgundie rex Gereon et socii martyres  Colonienses, quorum reliquie Aquileie asseruantur. Inter illos autem sunt sanctus Uldaricus Auguste episcopus, qui adeo in hisce regionibus cultus est aliquando, ut eius nomine prepositura, in pago ad Tiliauenti oras posito, eius nomine dicto, instituta fuerit, que deinde translata in ecclesiam Utinensem nostram, pariter Uldarici nomine dictam quondam a Bertoldo patriarcha fundatore, dein Sancte Marie Maioris sub titulo Annuntiate appellatam, approbante tituli mutationem beato Bertrando patriarcha, per ipsum Bertrandum canonicis, qui prius in ea erant, adiuncta fuit. Hec omnia ex unionis huius prepositure documento  clarius patebunt. Sanctus Egidius abbas Narbonensis, qui temporibus Clodouei floruit,  et Gallias illustrauit; sancta Fides, uel potius Fidis, Agenni in Gallia uirgo et martyr; sancta Ursula et socie, Colonie requiescentes; sanctus Leonardus Lemouicensis, confessor: qui omnes nunc usque officio anniuersario in Aquileiensi Ecclesia et diecesi coluntur. Hos autem et non paucos alios huiusmodi inuenies, si Kalendaria uetera Aquileiensia euolues, ut est illud prepositum Breuiario Aquileiensi anni 1496, et Missali Aquileien. anni 1519. In his enim, uel in altero ex his, sequentes Sanctos reperies, quorum quidem in presentiarum non fit memoria, qui tamen superioribus temporibus precipuo ritu colebantur. Hi autem sunt Walpurgis uirgo 25 Februarii; Gertrudis 7 Martii; Rudbertus 23 eiusdem mensis; Maii 4 Sanctus Florianus martyr; et 13 eiusdem,  sanctus martyr Gangulphus. Afra et socie sunt 7 Augusti. Lambertus episcopus et martyr 17 Septembris. Sancto uero Remigio, qui usque in hodiernum diem celebratur prima Octobris semiduplici officio, addebatur sanctus uedastus. Eiusdem mensis die 16 sanctus Gallus abbas; 25 sancti Crispinus et Crispinianus m. m., et 31 sanctus Wolfgangus, et tandem Nouembris 16 sanctus Othmarus abbas. Hos omnes, qui ad Ecclesias Germanie et Galliarum pertinent, Ecclesia quoque Aquileiensis uenerata est. Insuper apud ipsam quedam festa, communia Ecclesiis predictarum regionum celebrantur, ut festum Diuisionis apostolorum 15 Iulii, quod Germanis in obseruatione fuisse colligitur ex Du-Cange, u. Festum,  ubi Compilatio chronologica an. 1291: »Rex Romanorum Rudolphus obiit in Diuisione apostolorum.« quod festum in presentiarum quoque celebratur. Sancti Martini uero, Turonensis episcopi, in Kalendariis Breuiarii et Missalis supra laudatis est cum octaua; quod hodie non fit, nisi duplici communi officio. Addere autem festa Breuiario et Missali erat pro sua diecesi patriarche Aquileiensis, ut patet ex charta Appendicis 2 n. 15 pro festo sancte Marie Magdalene celebrando. Ecclesie quoque sanctis huiusmodi dicate non infrequenter occurrunt. In montibus est sancti Galli abbatis, ubi quondam abbatia et monasterium, cuius originem ex testamento in Appendice 2, n. 12, reposito cognosces. Ibi nominatur inter celites, in quorum honorem dicatur  templum, Sancta Columba; non secus ac in Litaniis Caroli Calui. Sancta Columba Osopii reliquias et uenerationem habet. De hac consule Fontaninum, libello De sancta Columba. An hec sit, que hic utrinque proponitur, liberum iudicium esto. Equidem in spiritualibus Osopii ecclesia ab abbatia Mosacensi tanquam a matrice dependet, ut hec inter Sanctos suos Sanctam ad se uelut pertinentem amplecti iure potuerit. Prope Utinum est Sancti Gothardi templum, exstructum ope beati Bertrandi patriarche, quondam Camaldulensium [l] eremitarum incolatus, ut patet ex charta institutionis cuiusdam Fratris in Priorem, quam habes in Appendice 2, n. 38. Huius Hildesheimensis episcopi Gothardi templum, quotannis magno populi prouincie conuentu,  inuisitur quinta Maii. Preter templum maius Utinense, quondam  sancto Uldarico Augusten. sacrum, est sancti Antonii abbatis templum, sub titulo sancti Antonii de uienna, uti appellatur in constitutionibus Marquardi patriarche mss. an. 1381 quas apud me habeo, constitutione 1 de feriis et festiuitatibus celebrandis, sic: »Item in festo sancti Antonii de uienna;« que denominatio  que denominatio, inquam, etsi alicubi inualuit, indicat tamen consensum, qui inter Ecclesias Galliarum et nostram uigebat. Huius templi prospectum hoc anno 1733 quo hec scribo, Dionysius Delphinus patriarcha, post innumera magnificentie eque ac pietatis monumenta, quibus ciuitatem nostram illustrauit, sectis marmoribus affabre ordinatis ad umbilicum, postquam in eo locum sepulture sibi uiuens parauerat, perduxit. Ergo cum tali nexu teneretur Aquileiensis Ecclesia cum Germanicis et Gallicis, nil mirum si et ipse pariter Sanctos Aquileienses inter suos reposuerint, et in Kalendariis  uel Martyrologiis suis adnotauerint; ut supra de sancto Paulino uidimus, et in Litaniis hisce Caroli Calui rationabiliter putamus factum fuisse.

u. Cum autem apud exteras regiones Paulini cultum seculo ipso, quo e terris ad paradisi gaudia translatus est, uideamus, indubium restat, apud nostrates semper uenerationem consecutum fuisse, quanquam testimonia per singula secula non suppetant. Est XII seculi testimonium documentum Peregrini I patriarche, datum in Ciuitate Austrie an. 1139 in capella sancti Paulini . Sub finem eiusdem seculi assumitur Peregrinus in patriarcham, qui fecit tabulam argenteam, in qua preter quosdam sanctos uniuersalis cultus in Ecclesia Dei, inter Ciuitatenses  et Aquileienses locum habet et sanctus Paulinus. Ex hac eduximus effigiem, quam in fronte huius libri proferimus. In Missa  addimus orationes ex archiuio ecclesie Ciuitatensis extractas, alteram ex ms., qui inscribitur: »Ordo Missalis secundum consuetudinem Romane curie an. MCCLIu,« que quidem non ea manu, qua cetera libri illius, scripta est; quia secundum consuetudinem Romane curie Missale erat, apud quam de sancto Paulino non occurrit memoria. Forte tamen sub eo tempore, nimirum 1254 a clero Ciuitatensi in usum sue ecclesie apposita fuit; quod euincere habet seculo XIII uiguisse cultum Paulini. Alteram pariter ex eiusdem  ecclesie archiuo extractam ibi pariter producimus ex libro signato n. 12 cui titulus: Liber sacramentorum an. Domini MCCCIII, quod aliud est XIu seculi testimonium. In Kalendario autem, quod ibi premittitur, in Ianuario litteris rubeis  sic legitur: »III Non. Paulini Aquileien. patriarche, IX lect. duplex.« Accedendo autem temporibus nobis propioribus, occurrunt primo lectionarium ms. Ciuitatensis ecclesie, quod sapit seculum saltem Xu ante scilicet typographiam inuentam, in quo pro sancto Paulino leguntur lectiones Iu ex sermone sancti Maximi episcopi, Ad Sancti. Insuper Missale Aquileiense anni 1519 in quo ad diem 11 Ianuarii missa precipitur ex communi confessorum pontificum, a quo nos eam, quam in Appendice proferimus,  extraximus. Et tandem Kalendaria, Francisci Barbari patriarche iussu edita an. 1595 et 1598, in quibus officium de sancto Paulino quidem inseritur, sed non eodem ritu utrinque: nam in Kalendario anni 1595 est euangelium uigilate, in Kalendario autem 1598 est euangelium Homo peregre. Nostris diebus fit de communi confessorum pontificum primo loco.

uI. Sed et oratorium ipsi Paulino dicatum anterioribus temporibus fuisse, ex ms. de antiquitatibus Foriiulii Marci-Antoni Nicolletti didicimus. Is enim, loquens de aduentu patriarche prima uice, ad capiendam  possessionem temporalem in Ciuitate Austrie, uti fecerat Aquileie spiritualem,  sic habet: Poichè il patriarca nobilmente accompagnato giungeua alla porta di questa città , uno della nobile famiglia de' Boiani, eseguendo il carico onorato de' suoi maggiori gli faceua riuerenza; e portandogli dinanzi una spada alta, uestita d'un fodero bianco a modo Tedesco, l'accompagnaua sino alla scala del palazzo di Calisto patriarca. Nell' intimo corpo del quale. . . uisitaua la chiesiola sacra al medesimo Paolino, ricca di marmi bellissimi, e di figure espresse da eccellenti pittori. Finita l'orazione, circondato di tutti gli ordini saliua al coro della chiesa maggiore. En tibi sacellum in palatio patriarchali  Paulino dicatum. Idem Nicolletti de patriarchatu Wolferi, successoris Peregrini II patriarche,  qui decessit initio seculi XIII de exequiis huius patriarche Peregrini uerba faciens, sic habet: Il corpo sotto un baldachino d'oro, donato pur allora da' ministri di Dio Corrado decano e Pellegrino preposito agli usi sacri, dalla chiesiola di san Paolino fu portato nel coro della chiesa maggiore della Città del Friuli, dal quale luogo leuato, ebbe sepoltura nella santa chiesa d'Aquileia. Et infra, loquens de infirmitate, qua sublatus est idem Wolferas, hec habet uerba: Non si poteua a gran pena muouere. . . si faceua portare nella chiesiola di san Paolino, doue eleuato in ispirito mandaua a Dio le sue orazioni, e pregando perdono a' peccati suoi udiua messa. Huius sacelli, Paulino quondam sacri, nec uestigium in presentiarum apparet, nec locum ubi fuerit, perquisiti  Ciuitatenses sciuerunt indicare. Cum lustrarem archiuum Ciuitatensis Capituli, inueni quemdam librum, qui uulgo inscribebatur: 1564 Ruotolo di prebende, item degli altari e uicaria; in quo ad pag. 284 hec uerba erant: Entrata della cappella de' Santi uincenzo, San Paolino patriarca d'Aquileia, e Santa Massima uergine, nella chiesa di Santa Maria di Corte, de iure patronatus Domini Michelis Nicolletti et fratrum, posseduta dal Reuerendo uicario di detta chiesa. Hec ecclesia restaurata, nunc usque superest. In ea  sanctus Paulinus specialiter cultus est. In pago Premariacensi, quo ortus creditur Paulinus  templum commune habet cum sancto Mauro abbate, quod sancti Mauri et Paulini dicitur, in eoque altare  eius nomini dicatum est. Sed et in eiusdem pagi ecclesia maiori, que sancto Siluestro pape est sacra, inter imagines Sanctorum in ara maxima positorum, sancti Paulini quoque iconem conspeximus, cum loca illa, ueteres memorias rei nostre inseruientes quesituri, accesserimus. Dictum quoque ibi nobis fuit, quod a familia Saccauinorum quotannis die 11 Ianuarii memoria Paulini, qui eius progeniei creditur, inuitatis uicinarum uillarum sacerdotibus, ad sacrificia Deo in honorem gentilis sui facienda, celebrior habetur.

uII. Quod attinet ad reliquias sancti Paulini, miro fragrantes odore , Kalendaria  bina ex iussione Francisci Barbari patriarche, que supra retulimus, asseuerant Foroiulii repositas [li] asseruari: »Cuius reliquie  in altari maiori ecclesie collegiate ciuitatis Foriiulii quiescunt.« Inuentarium  uetus 15 Iunii 1584 reliquiarum in archiuo capituli sic habet: »Corpus sancti Paulini, quod positum fuit in altare maiori, in ecclesia collegiata Ciuitatis Austrie, an. 1578.« Non puto alio delatum, sed quod erat iam in ecclesia, in altare maius translatum fuit. Et forte ibi antea erat, uel non longe, ut patet ex chronica Iuliani mox citanda. Sed aliquo casu, puta terremotus an. 1348 quo ruit templum, inde semotum, et postea an. 1578 repositum. Ceterum ante hoc tempus reliquias minores corporis eius in uasibus separatim aliquando seruatas,  patet ex regestis capituli. In quodam  inuentario anni 1407, die 19 Octob. legitur: »Item, una alia capsitula uitrea, fracta et deaurata, in qua et una Pissis eburnea paruula cum reliquiis sanctorum Hermagore et Fortunati, et in eadem capsitula est de capite sancti Paulini.« Regesta quoque posteriora  de reliquiis Paulini mentionem faciunt. Chronica ms. Iuliani, canonici Ciuitatensis, de Gregorio a Montelongo uerba faciens: »Anno Domini MCCLXuIIII, die octauo intrante Septemb. in Ciuitate Austria Gregorius patriarcha Aquileien. obiit in Domino, qui exstitit patriarcha annis 17 menses 10 et diebus 16, et iuxta corpus sancti Paulini sepultus est.« Idem habes in uitis patriarcharum Aquileien. apud Muratorium tom.  Iu in Anecdotis Latinis. uide et Ughellum in Gregorio. Sed et eadem chronica ms. designat, et ueluti digito indicat locum, nempe altare maius, sic: »Anno Domini MCC nonag. nono, in festo sancti Ioannis Baptiste in aurora diei, fulgur percussit in maiori turri ecclesie Ciuitaten. et peruenit ad tertiam crucem, et interfecit Iacobum subdiaconum, qui erat monachus, ante altare sancti Paulini in choro. Et sciendum est, quod plures de dominis occidisset, sed in choro non erant, quia in sero dixerant matutinas.« Et quidem res nota uel exteris, nam P. Philippus Labbe, in additionibus ad Bellarminum de scriptoribus ecclesiasticis: »Paulinus, inquit . . . . obiit, sanctitate et miraculis in uita et post mortem clarus, sepultusque est in maiore urbis Foroiuliensis basilica.« Ferrarius  quoque in Catalogo Sanctorum Italie: »Foroiulii in maiori basilica sepultus.« Cum autem altare maius eiusdem ecclesie an. 1716 restauratum, et noua structura erectum uellent canonici, corpus seu potius reliquie potiores corporis inuente sunt in capsa lapidea, nimium, ut uerum fatear, abiecte recondite. Urna enim est impolitus nudusque lapis, cauatus quidem, et lapidea tabula gypso firmata tectus tantummodo. Nouum reconditorium hisce diebus in sacello et altari sub choro posito moliti sunt. Documentum translationis huius nouissime habebis hic infra n. 9. Specimen autem reconditorii, imo et altaris, hic sub oculis tuis subiicimus. Aliquid ex Paulini reliquiis aliquando Aquileia translatum fuit, et  eo in sacrario canonici Aquileienses dicunt asseruari, forte nobilior pars, quam hodie ostenditur: nam aliquando ab eo capitulo decretum fuit argenteam statuam construendi, puta aliquid reliquiarum Paulini in ea collocandarum causa . Sed et ante hoc tempus Aquileiensis Ecclesia caput sancti Paulini argenteum iam habebat. Nam inuentarium uidimus, an. 1409, die 17 Maii scriptum per Ioannem de Merlatis scholasticum Aquileien. et scribam capituli, in quo sic legitur: »Caput beati Paulini argenteum, cum litteris smaltatis ante pectus.« uidimus et alium an. 1485 ult. Septemb. factum, cum consignarentur modo depositi restituendi reliquie et alia pretiosa cimelia a canonicis Aquileiensibus, syndicis Ciuitatis Austrie, qui  »imposita super suam carrucam conduxerunt in suam ciuitatem« ut in eo dicitur. In eo tamen mentio capitis sancti Paulini non facta, sicuti nec sanctorum Laurentii et Sigismundi, ut in anno 1409 facta fuit, indicat, tunc hec capita sanctorum  non exstitisse, et ideo anno 1494 alia capita, et presertim sancti Paulini fieri decretum fuit. In presentiarum Sigismundi et Laurentii insunt capita argentea Aquileie. Non autem Paulini.

uIII. Postrema uero reliquiarum sancti Paulini repositionis historia est huiusmodi. Ab anno 1716 quo ab altari maiori remota fuit, capsa lapidea superius descripta, in qua Paulini ossa quiescebant, locata iacuit; sed tamen tanquam in loco non suo, et  prouisionis modo, in altare sancti Donati  martyris  donec locum decentiorem nancisceretur. Delectum fuit quod sub choro est sacellum, Pietatis dictum, et Confessionem si appellas, ueteri nomenclature te conformabis. Ergo interuentu plurium canonicorum, et D. Laurentii a Turre decani capituli, una cum Ignatio Scuffonio, Francisco Fana chirurgis, et Hieronymo Zanuttino medico, sub uespera diei uigesime sexte Ianuarii huius anni 1734 denuo recognita capsa et aperta fuit, inuentaque ossium corporis maior et nobilior pars, uidelicet cranium non quidem integrum, nam pars asseruabatur antea, et nunc quoque est in uasi uitreo facilioris ostensionis gratia; mandibula superior et inferior, dentibus uiginti quatuor instructa; uertebrarum  dorsi bona pars; ossa coxendicum, crurium, tibiarumque. preter alia ossium minutiorum fragmenta. Optabam huic detectioni interesse, et rogaueram moneri. Sed nescio quo fato, nec monitus fui, nec etsi pridie indicte repositionis adfuissem, uidere quid licuit: nam statim ac ossa recognita fuerunt, et per notarium Ioannem Baptistam Pistachium, publicum detectionis signatum documentum fuit, denuo reposita in eadem, qua prius iacuerant, urna lapidea, fuerunt et illico collocata in capsa alia ferrea, et hec in altari sacelli sub choro  maltha illinita, muroque a tergo firmata fuit, inserto in ea postica parte lapide, qui alias uidebatur in pauimento nouis ad meridiem basilice inter ceteros, qui uelut  fascia intersecabant aream templi, ibi ex aliquo digniori loco quondam imperitia artificum cum communioribus lapidibus interpositus. Forte antiquiori urne Paulini fuerat aptatus, nam sic inscribitur: T PAULINUS PATHA et olim legendum, utpote inscriptio tumuli: Hic requiesciT uel iaceT PAULINUS PATRIARCHA, fracto lapide post requiesci, uel iace: superest enim T. Que inscriptio in causa fuit, ut lapis a tergo depositi in muro insereretur. Sperabam, inquam, ossium detectioni et recognitioni interesse, sed mea spe frustratus, que adnoto, ab astantibus collegi. Ergo in crastinum ceterarum plurium sanctorum reliquiarum repositio in eumdem sacelli locum destinata est. Die autem uigesima octaua mensis Ianuarii, qua die officium sancti Paulini  solet Ecclesia Ciuitatensis quotannis celebrare, feria quinta post Dominicam tertiam ab Epiphania, cantata tertia, instituitur processio et reliquiarum translatio. Post cantores, qui indesinenter laudes sanctorum, hymnosque canebant, procedebant canonici, singuli aliquod uas reliquiarum ferentes; post quos decanus caput sancti Donati deferens, diaconus sancti Paulini fragmentum cranii, et subdiaconus alterius Sancti reliquiam portantes, pluuiali et dalmatica, tunicellaue respectiue induti, sub baldachino, precedentibus thuriferariis, anteeuntibus et subeuntibus funalibus et intorticiis, subsequente etiam magistratu ciuitatis, et nobili uiro Laurentio Orio, pro serenissimo uenetiarum domino prouisore, rubra ueste  induto, a sacrario procedentes, circumeundo ambitum interiorem ecclesie, ad sacellum sub ara maxima descenderunt. [lii] Reliquiis in armario ad caput sacelli post altare repositis, que sancti Paulini erat, in altare tunc fuit exposita, reponenda deinde peracto sacro cum ceteris. A domino decano missa solemnis celebrata fuit: qua completa, locus datus nobis fuit in cornu epistole ad orationem habendam, quam hic habebis inferius.

IX. Placet interim exscribere documentum detectionis, recognitionis, et repositionis reliquiarum sancti Paulini, et producere ea uulgari lingua, qua proditum fuit, quod est huiusmodi:

Nel nome di nostro Signore. L'anno della santissima sua natiuità 1734, indizione XII, giorno di martedi  26 Genaro, fatto in Ciuidale del Friuli nel duomo, a' piedi della mensa dell'altare della cappella di san Donato, alla presenza, etc. Oue

Essendo che con definizione 17 del corrente Genaro sia stato preso nel reuerendissimo capitolo di questa città di leuar l'urna, in cui sta inchiuso il corpo di san Paolino, ed in ora riposta sopra il suddetto uen. altare di san Donato, e la cassa collocare con decente forma, cioè in altra cassa di ferro adornata, dorata, in faccia segnata con crocetta perforata, con iscrizione: CORPUS SANCTI PAULINI PATRIARCHAE AQUILEIENSIS, e ben munita con serratura e chiaue, e quella pure  riporre sotto la mensa del uen. altare di nuouo cretto sotto il coro, intitolato Della Pietà: e perciò  radunati qui a tal effetto i magnifici e reuerendissimi signori Lorenzo del Torre decano, uincenzo Sillani, Carlo Boiani, Luca de' Massotti, ed Andrea Foramitti teologo, e tutti canonici di questa insigne collegiata, deputati specialmente all'effettuazione sopraddetta, come in detta definizione 17 corrente, alla quale, etc. Quali esequendo l'ordine di far collocare l'urna sopraddetta nelle forme disposte, come sopra; fu la stessa leuata dalla mensa di detto altare di san Donato, e posta a' piedi di detta mensa fu ritrouata un'urna di pietra uiua, bianca, di lunghezza di piedi 2, oncie 4, larga piedi 1, oncie 5, ed alta piedi 1, con portella siue coperto, ouato in sommità, e prefilata nel resto, chiusa da due arpe di ferro con due forti luchetti, ed esaminata in fianco a detto coperto fu osseruata  una picciola crocetta lunga oncie 1, ed alla parte estrema, che corrisponde all'ouato, una croce lauorata a corda, alta oncie 8 e mezza, e stessamente larga. Qual urna aperta da Monsignor decano, sempre uestito con cotta, cioè aperti li due luchetti, e poscia leuato il coperto coll'interuento delli sunnominati magnifici e reuerendissimi sigg. canonici deputati, ed alla presenza degl'infrascritti testimoni, nec non assistendo iui il molto reuerendo D. Domenico Franchini uicecancelliere capitolare allo spirituale, e lo sp. signor Candido Candido cancelliere capitolare al temporale, tutti assistendo alla reuisione siue inuentario delle sacre ossa con due torcie accese, esaminati dall'eccellentissimo signor dottor Girolamo Zanottini medico fisico, con gli eccellenti signori Ignazio Scuffonio e Francesco  Fana chirurghi professori in questa città, narrarono ed esposero, ritrouarsi in essa urna le seguenti ossa: cioè la fronte in parte glabra; parte della caluaria con la sottura sagittale; l'osso petroso uicino ali'orecchio, col naso, con la mandibola superiore con noue denti, parte molari e parte incisori; maggior parte della mandibola inferiore con otto denti, tre incisori ed il resto molari; altro pezzetto di mandibola superiore con tre molari; altra simile con altri tre denti molari; altro pezzetto d'osso petroso; cinque uertebre del collo con l'atlante; un dente occhiale; una uertebra del dorso; tutto l'osso dello sterno; una clauicola intiera, e parte altro pezzetto di clauicola; la cresta dell'osso ileon con altri ossi adiacenti; i due cubiti intieri, cubito e radio di tutte due le parti  della gran mano; li due femori, e fibia, e fibola de' gran piedi, ed altre particelle d'ossa, che non si possono rileuare.

Il che auuto e rileuato, fu di nuouo da detto Monsignor decano, coll'interuento de' sunnominati signori canonici, presenti essi signori uicecancelliere, e cancelliere, e testimoni, rinchiusa l'urna con due luchetti laterali, uno per parte, ed apposta la calce alle fessure attorno esso coperto, e poi con deuozione leuata da uomini, fu portata sotto il coro, e riposta essa urna nella cassa di ferro come auanti descritta, serrata con serratura e chiaue, e questa rimessa nel corpo della mensa del detto altare, intitolato Della B. u. di Pietà, riponendoui appesa a detta cassa di ferro una scatola  piaca  di latta, con entro una scrittura scritta dal magnifico e reuerendissimo canonico Giulio Pisenti di questa città, sotto il dì 29 Settembre 1733, che narra quanto gli è occorso di uedere nel 1716, quando fu ritrouata detta urna di pietra nella mensa dell'altare maggiore. Altro foglio autentico dei 17 Decembre 1733 d'esame assunto dal signor Pietro Checcia, figliuolo del quondam signor Giannantonio de uico, con sua legalità de' 22 detto. La definizione preallegata di questo reuerendissimo capitolo de' 17 corrente rogato in atti di me nodaro, il tutto in autentica forma con sua legalità, che ogni cosa sarà unito anco al presente, chiudendo poscia il coperto di detta cassa di ferro con due suste forti, e poscia con chiaue, quale con l'altre due de' luchetti rimasero nelle  mani d'esso sig. decano, rilasciandosi l'ordine di subito fare il muro alla detta mensa alla parte posteriore, ad perpetuam custodiam.

Presenti per testimoni alle cose tutte premesse gl'illustrissimi signori Brandis de' Brandis, illustrissimo signor Liuio Carlo, Fabio d'Attimis figliuolo dell'illustrissimo signor Giouanni, il reuerendo dottor Antonio Stradiotti quondam domino Bartolommeo, molto reuerendo D. Giulio Triuisano mansionario di questa insigne collegiata, eccellentissimo signor dottor Gian Giorolamo Grudena q. D. Giouambatista, monsignor Antonio Prouisano q. uincenzo, monsignor Carlo Braga q. Pietro, Francesco, Antonio, e Giuseppe fratelli Coceani, figliuoli di mestro Domenico, mestro Paolo Zanottino q. Domenico, mestro Andrea Rampone  q. Simeone, messer Filippo Artesano q. Giouambatista, mestro Giacomo Dussolino figliuolo di Leonardo, Gian Maria Zuliano figliuolo di Giouambatista, Pietro Cepellotto q. Bartolommeo, mestro Giouambatista uicenzuto, detto Casalotto, q. Antonio, tutti di questa città; e mestro Filippo Lanteriis q. Zuane d'Udine, di presente in questa città.

Ommesse le carte di sopra citate, e poste nella cassa di ferro appresso l'urna, nella scatola di latta, etc.

Ex actis suis Ioannes Baptista Pistachi ciuis publicus ueneta auctoritate, ac collegiatus ciuitatis Fori Iulii notarius, sic requisitus fideliter rogauit, publicauit et extraxit, seque in fidem manu propria subscripsit. L. D. O. M.

X. Ne quid tandem desit, lector optime, quod ad  Paulinum spectans alio petere cogaris, subdam hic binas inscriptiones, eam scilicet quam olim, et eam quam nunc sub Paulini effigie in aula patriarchali Utinensi conspicuas legimus. uetus est huiusmodi.

[liii] SANCTI PAULINI PRAECLARA GESTA TAM MULTA EXSTITERUNT UT AQUILEIENSIS ECCLESIA PRAETER DISCIPLINAM DEBEAT SUAM PRAECIPUE AMPLITUDINEM ILLIUS APUD CAROLUM IMPERATOREM AUCTORITATI.

Noua uero, que cum restauraretur aula palatii. et recentes icones efformarentur, a tunc prefecto bibliothece patriarchali, publico perennique commodo a Dionysio Delphino patriarcha munificentissimo  exstructe, Bernardino Angelo Serli, nunc Utinensi collegiate insignis canonico proposita fuit, talis est:

SANCTUS PAULINUS SUB ADRIANO I CONTRA HAERESIM FELICIS ET ELIPANDI CONCILIUM FOROIULIENSE CELEBRAuIT IN FRANCOFORDIENSI LIBELLUM OBTULIT SUAQUE APUD CAROLUM MAGNUM AUCTORITATE DISCIPLINA PROuINCIAM AMPLITUDINE AQUILEIENSEM ECCLESIAM DECORAuIT.

Imagines, sub quibus epigraphe huiusmodi scripte, ut arbitrarias, omisimus. Producimus autem, et in fronte uoluminis istius locamus illam, quam etsi  forte et ipsa pro libito effingentis facta fuit, attamen uetustate sibi patrocinante, quippe efformatam exeunte XII, uel ineunte seculo XIII, sicuti propiorem etati Paulini, ita uerisimiliorem archetypo recentioribus cunctis arbitrati sumus. Hec ex tabula argentea et inaurata, in qua uarias sanctorum, presertim Aquileiensis et Ciuitatensis ecclesie, iconas Peregrinus secundus patriarcha celare fecerat, et ecclesie ciuitatis Austrie quam ipse refecerat, dono dederat, desumpta est. Eius tabule meminerunt chronice Foroiulienses edite et manuscripte, de Peregrino uerba facientes, et inter ceteras quam habet in Anecdotis suis tom. Iu Muratorius in Peregrino III  sic habet: »Iste  reedificauit ecclesiam Ciuitatis Austrie, que  cum omnibus libris et thesauris exusta fuit, fecitque in ea tabulam argenteam.« Alia manuscripta sic: »Fecit tabulam argenteam ualde pulchram in dicta ecclesia.« Hec illa tabula est, que nunc in altari maiori locata cernitur, estque altitudinis, seu longitudinis pedum 3, unc. 6, latitudinis uero pedum 6, sub qua se ipsum Peregrinus imprimi curauit, genu flexo uirginem matrem, que medium et principem locum tenet, adorantem, cum hac circumscripta epigraphe et precatiuncula: Sacerdos  Peregrinus patriarcha: Mater Dei,  miserere mei. In superiori tabule parte  sunt hi uersus:

MATER. SUME. DEI. DEUS. HUIUS. MATERIEI
PRAESTANS. PLACATA. PEREGRINO. REGNA. BEATA.
HOC. QUI. DEuOTE. CURAuIT. OPUS. FORE. PRO. TE.
EXORA. REGEM. FIRMAM. CONSCRIBERE. LEGEM.
NE. QUIS. FUSCARE. uELIT. HOC. uEL. CONTAMINARE.
In inferiori uero parte hi, qui sequuntur:
AD. LAUDEM. CHRISTI. SEDI. SEMPER. INHAEREAT. ISTI.
ARAE. SUBLIMI. FIANT. ET. IN. AETHERE. PRIMI.
HAEC. QUIBUS. EST. CURA. QUO. PERSTET. TABULA. PURA.
AST. uIOLATORES. HEREBI. SINE. FINE. DOLORES
   FRIGORE. uIBRANTE. PATIANTUR.

 Nunc quidem, argentea lamina detrita et disrupta, desunt hec uerba in primo et in altero uersu, uidelicet AD. CHRISTI. ET. FIANT. Sed ex chartario capituli eiusdem ecclesie, ubi inscriptio asseruabatur, rimas suppleuimus. Ex hac igitur tabula, in cuius sinistra inferiori area Paulinus noster conspicitur, effigiem ipsius educimus. Nec sit qui dubitet alius Paulini quam Aquileiensis esse imaginem: nam preter apostolos quosdam, et martyres confessoresque nonnullos, qui generali pietate in ecclesia Dei coluntur, reliqui sunt Aquileiensis ecclesie et Foroiuliensis omnino proprii   ut nichil dubii supersit, quin sanctus Paulinus patriarcha noster, et non alius sit, qui hic effingitur. Ut autem clarius tabule ideam efformes, et collocationem imaginum in eadem contentarum concipias; accipe idolum ab hoc schemate, quod solerti diligentia ab autographo extraxit una mecum Henricus Palladius consobrinus meus, cuius quoque ope imago sancti Paulini in fronte huius uoluminis ab ipso hinc delineata prodit  , ad hoc dedita opera nouissime Forumiulium itinere alio instituto, et ex nominibus locum sanctorum comprehendes.
 [Figure: 92Kb]




[liu] ORATIO HABITA u KAL. FEBR. 1734 IN REPOSITIONE SOLEMNI RELIQUIARUM SANCTI PAULINI PATRIARCHAE AQUILEIENSIS In sacello sub choro basilice maioris ciuitatis Austrie.

 I. Quam leta dies hec, N. N. quam boni ominis, quam iucunda, que post tot seculorum euolutas periodos, inclyti confessoris Dei, eximii doctoris fidei, et prestantissimi patriarche sancte nostre Aquileiensis ecclesie pretiosas sacri corporis reliquias ostendit, et sub oculos promit uenerandas! Alma dies, et candidiori pre ceteris uite nostre calculo consignanda, cui nos reseruauit Dei optimi maximi benigna prouidentia, ut cuius sapientia edocti fueramus, cuius preceptis imbuti, cuius pre licatione instructi, organum ipsius sapientie, corpus  eius intueremur letabundi, et gestientes gaudio susciperemus, amplecteremur, oscularemur. Quis enim grati animi sensibus adeo est destitutus, ut memorans sancti patris nostri Paulini ingentia facta, exantlatos  labores percurrens, eximia scripta reuoluens, quibus nedum prouinciam nostram, sed orbem pene uniuersum illustrauit, non subita commoueatur letitia, dum hodierna luce lipsana eius et cineres reuerendos, ab iniuria temporum uindicatos, postque tot annorum centurias superstites, coram positos prospicit et contemplatur? Ego enim ille non sum, quem hec non tangant: quinimo dum preterita mente reuoluo, et presentia oculis aspicio, me ferme extra me ipsum elatum sentio, cor letitia subsultat, et quadam exstasi iactatus ad audendum supra uires me raptum cognosco. Quod presentis temporis ratio postulat, et diei celebritas requirit, orationis officium libens assumo: muneri, fateor, uiribus impar, et non pro dignitate rei uerba facturus. Sed uos pro  humanitate uestra ueniam dabitis oratori exsultatione exsultanti, si extra oleas quandoque excurret, et scopum adeo supra se positum, etsi iaculum dirigat, non contingat.

II. Hec est, etsi uicaria, [a 1Kb] illa dies, que anno octingentesimo quarto reparate nostre salutis ad superos transitu Paulini decorata, natalem eius quotannis anniuersaria memoria reducens, nobis celebriori officio est ueneranda. Quam ergo opportune, quam sapienter sanxisti, o celeberrima Foroiuliensis ecclesia, cum illam ipsam, que eum intulit celo, solemni repositioni corporis eius dicares, ut qua spiritus eterna inter celites pace potitus est, ossa quoque eius requiem, ad finem usque mundi duraturam, in gremio tuo inuenirent. Ea enim semper  fuit nationum omnium non omnino ab humanitatis legibus abhorrentium consuetudo, suorum uita functorum manibus, castis officiis, et supremis  muneribus parentare, eo celebrius, quo illustrior uita, uel carior eorum exstitit conuersatio.  Nam cum mors sit ultima linea rerum, nichilque nobis cum e uita sublatis commune amplius sit, saltem quod extrema uice futurum erat superstitum erga eos officium pietatis, ut nobilius, ut solemnius haberetur, pia humanitatis lege sancte est institutum. Non patitur eruditio uestra, ut exemplis doceamini, qua funeris pompa, qua exsequiarum magnificentia, qua rituum ceremoniarumque uarietate antiqui uel ethnici iusta suis persoluerint, apotheosi quandoque, et inter diuos publica translatione parentalia sua coronantes. Que cum uos non lateant, fateamini necesse est, boni genii ope nobiscum actum fuisse, ut sanctum Paulinum iam nongentis, et quod excurrit, annis e terrenis exemptum, noua funeris ne dicam an triumphi potius pompa, rediuiua  celebritate prosequeremur, et solemni hodierne repositioni honorandi pignoris, recenti conditorio collocati astaremus. Sed ut huiusmodi officio partes sue ex equo responderent, non deesse debuisset, qui uirum pro rostris saltem utcunque laudaret. Quam prouinciam peculiari in sanctissimum presulem latus deuotione suscipiens, eo in triuio, quo constitutum laudantem consimili euentu Ignatium Antiochenum patriarcham se fatebatur Chrysostomus, me positum quoque deprehendo. »Prius ne illum  laudabimus martyrem, an apostolum, an episcopum? Triplicem enim, imo uero multiplicem coronam gratie Spiritus contexit, qua sanctum illius caput redimiuit . . . Ac principio, si uobis placet, ab episcopatus  laudibus incipiamus.« Hec Chrysostomus, uiam nobis sternens ad preconium Paulini.

III. Post humaniorum litterarum professionem laude et premio, collatione Laberiane uille, a Caroli Magni equissimi litteratorum estimatoris munificentia remuneratam, ad patriarchales infulas eo auspice assumitur. Quo studio, qua uigilantia muneris sui partes impleuerit, non est quod comprobando uos multis detineam. Sufficit enim uel per transennam concilia, quibus interfuit, aduertere, ut zelus illius, doctrina, robur animi uere episcopalis innotescat. Ferme nullum eorum temporum inter multiplicia a Carolo coacta inuenitur, in quo Paulini presentia fuisset desideranda; quinimo ubique primas habuisse, si non semper iure dignitatis, merito  tamen doctrine. Hec enituit in Ratisponensi conuentu, hec in Francofordiensi, utrobique in causa Felicis et Elipandi Hispanorum episcoporum, male de Christi persona sentientium quos ore tenus et luculentissimis scriptis confecit, contriuit, dispersit.  [Figure: 43Kb] [Figure: 14Kb]  De illa autem synodo quam Altini habuit, uel de ea quam in suo percharo Foroiulio collegit, quid dicam? cum et epistola ex illa data, et canones ex hac prolati, quot periodos habent tot uirtutis doctrineque eius testes prodant, ut spiritum Paulini ipsa mera lectio demonstret? In his enim elucet ecclesiastice discipline reparande sedula cura, immunitatis ecclesiis seruande ardens uigor, festorum dierum religionis custodiende ingens studium, matrimoniorum honestatis, asceteriorum uirginum decoris, templorum reuerentie tuende uel restituende robur inuictum, diligentia indefessa, zelus acer, et, ut uerbis utar Scripture, ne dum comedens, deuorans.

Iu. Forma factus gregis ex animo, quos sanctissimis  institutis uel predicationibus imbuerat, exemplo in uia Dei preibat; ut uel silente ipso, uirtutibus suis conuersationeque morigera, quid fugere, quid tenere haberet subditus grex, uita pastoris ostenderet. [lu] Is ille erat episcopus, quem Paulus Timotheo  uel Tito  scribens desiderabat, et graphice depingebat, sine crimine, irreprehensibilem, benignum, prudentem, sanctum, iustum; amplectentem eum, qui secundum doctrinam est, fidelem sermonem; ut potens sit exhortari in doctrina sana, et eos qui contradicunt, arguere. Quod prestitisse Paulinum, ut pateat, non uacat per singulas uirtutes eius excurrere. Satis sit aduertere, quam mordicus amplexus sit fidelem sermonem doctrine incarnati uerbi Dei, ut potens fuerit sua synodo Foroiuliensi  exhortari suos in doctrina sana, et Hispanos qui contradicebant, arguere. Ceteras autem uirtutes eius liceat tantummodo delibare ex pauculis uerbis amici eius, quibus encomia precipua complectitur. Is est beatus Alcuinus, cuius pietas et doctrina commendabilem pre primis fecerant, nedum in aula Caroli Magni, sed toto orbe Christiano, ut laudari a laudato uiro digna Paulino laus habeatur. »Tuum sanctissimum cor  terra est repromissionis, sapientie melle manans, et suauissime caritatis luce redundans, in qua uerus et gloriosus Salomon uirtutum gemmis, templum pulchre habitationis, sue maiestati construxit. Ibi arca sapientie et duorum tabule testamentorum; et hec omnia  cherubin in multitudine tegunt scientie. Quid in tam affluenti tui cordis thesauro non inuenitur, cuius habitator ille agnoscitur esse, in quo sunt omnes thesauri sapientie et scientie absconditi.« Et alibi Henrico nostratium duci, pietatis scribens documenta, ait se a prolixiori scriptione calamum temperare, et monitis ulterioribus parcere, cum oculismet suis haurire Paulini posset exempla, et auribus uerba percipere, omnibus a se tradendis preceptis efficaciora. »Plura tibi , uir uenerande, de Christiane pietatis obseruatione forte scripsissem, si tibi doctor egregius, et pius celestis uite precepter Paulinus meus presto non esset, de cuius corde emanat fons uiuentis aque in uitam salientis  eternam. Illum habeas tibi salutis eterne conciliatorem.«

u. uerum quem sibi Aquileiensis Ecclesia in episcopali munere pontificem optimum senserat, aliene prouincie apostolum indefatigabilem agnouerunt. Non hic in scenam produco Paulinum in Germanie Galliarumque frequenti conuentu cum hostibus fidei in arenam descendentem, ut coronam apostolatus eius ex protritis heresibus consertam recenseam. Hereticos confundere et prosternere doctoris est; ethnicos ad cognitionem fidei traducere et doctoris et apostoli. Insignia apostolatus Paulini, sunt Carinthie, sunt Hungarie nationes, cuius ope lux euangelii hisce prouinciis, qua exstincta, qua nondum accensa, uel refulsit, uel affulsit. Non inficias eo, ante tempora Paulini  euangelium Carinthie populis innotuisse; sed temporum iniuria morum barbaries ita erat restituta, ut noua missio discipulorum Domini, et recentes apostoli ad eorum conuersionem Paulini etate affatim necessarii uiderentur. Zelo dilatande fidei succensus Paulinus sibi Spartam hanc ornandam suscepit eo libentius, quo Carinthia tanquam membrum corpori, diecesi Aquileiensi a priscis temporibus accensebatur. Apostolico in munere tantopere et tanto tempore desudauit, quousque presuli Iuuauiensi in archiepiscopum recens euecto, neometropoli Salisburgensi Ecclesie Carantana neophyta gens ascriberetur. Non egre tulit distractionem prouincie sue, pacis studiosissimus Paulinus, qui omnem spiritum laudare Dominum probauerat, et sibi desudatum apostolicum decus  eripere neminem posse confidebat. Ex eo tempore limitibus positis ad Drauum fluuium, qui usque nunc seruantur, assignata trans amnem Carantana terra Salisburgensi metropolite, cetera cis Drauum campus fuit, quem deinceps Paulini apostolatus excoluit, et patriarchis Aquileiensibus in tutelam et curam remansit.

uI. Ad Auaros etiam Ecclesie Dei adiungendos sedulam nauauit operam, quos armis Caroli deuictos, et Henrici ducis Foroiuliensis, Paulini amicissimi, copiis non una clade subactos nouum suscepisse apostolum subindicat Alcuinus, cum scribens Paulino de uictoria Auarica, et de conuersione illarum gentium tentanda, sic uerba faciat : »Quam plurimorum in te, pater optime, oculi respiciunt, quid  uestra ueneranda sanctitas facere uelit; quia et uicinitas locorum tibi competit, et sapientie decus suppetit, et auctoritatis excellentia tibi appetit, et cuncta conueniunt, que tali operi necessaria esse uidentur.« Hoc autem erat equo calcaria subdere, et stimulis agitare currentem. Postulauerant dynaste Hungarorum, sibi uiam sterni sacerdotum missione ad fidem complectendam, quorum caput, et  ipse dux uerbi factus, regiones illas penetrauit ingenti animarum lucro, et Ecclesie cui studebat dilatande profectu. Sic nobis temporum malignitas non inuidisset clariora eius apostolatus monumenta, ut uidissemus eum idola subuertere, fana destruere, lucos euellere superstitionis. Hinc populo uerba facere,  illinc neophytos instruere, qua catechesibus rudes excolere, qua sacris lustralibus undis catechumenos abluere, qua renatos ex aqua et Spiritu sancto manuum impositione confirmare, exstruere templa, erigere altaria, sacerdotes constituere; ut non temere, sed uere, et minus adhuc uero locutum haberemus, qui  inter Pannonie primos apostolos Paulinum recensuit.

uII. Ad episcopale decus, ad apostolatus gloriam, martyrii tandem coronam adiunxisse Paulinum leui negotio sibi suadere poterit, quicunque rationem martyrii optime nouerit, et gesta Paulini intimius perspexerit. Non semper sanguine sunt decorata martyria, et quamplures inter martyres ueneratur Ecclesia,  quorum mors non fuit cruore consignata. Ut quis in censu martyrum computetur, satis est si fidei causa ab hostibus fidei ea qualiacunque penalia perpessus sit, que et odium fidei in illatore et zelum in patiente demonstrent. Sic in albo martyrum Pontianum, Marcellum, Ioannem, Siluerium, Martinum pontifices Romanos, Eusebium uercellensem, Felicem Nolanum, et plurimos alios repositos ueneramur, quorum uitam gladius persecutoris non abstulit; palmam tamen martyrii non amiserunt  quia quantum in eis fuit, uitam in discrimine posuerunt pro fide, et quantum fuit in hoste, nec odium defuit, nec uiolentia, quin mors pro fide subsequeretur. Sed aliter actum, eius tantummodo prouidentia, qui sibi quandoque  complacens in animi suorum preparatione uotum requirit, non exitum; et preueniens eos in benedictionibus dulcedinis, ponit in capite eorum coronam de lapide pretioso martyrii. Quanto igitur iure, quantoque merito inter martyres locum habere Paulinus debet, qui in predicatione euangelii ne dum tot labores subierit, sed tot pericula offenderit, tot penas pertulerit, tot iniurias uorauerit? Fedifragi Auares quam fidem amplexi fuerant, tandem aliquando eiurarunt; Deoque et Carolo repetita apostasia rebelles, quos primum ut apostolos susceperant, uti martyres contumeliis penisque affectos eiecere. Si martyrem non facit pena, sed causa, ex mente Augustini   non est quod remoretur martyrem dicere Paulinum, cui nec causa defuit, nec pena. Imo si ex Cypriani  sententia martyrium uel mente conceptum coronatur, quomodo non martyris corona dignus habebitur Paulinus, qui nedum uoto et ardore animi, sed reuera et de facto martyrium arcessebat, et manibus ferme complectebatur? Sit uenia hac uice profano uerbo

   Et, si fata fuissent,
Ut caderet, meruisse manu. 
[lui] Hinc, ut uerum fatear, nimium remisse et modestiori quam par erat laude, biographus quidam de eo scripsit : »Martyrii cupidus fuit, licet uoti compos non fuit; multas  nichilominus a barbaris perpessus est iniurias et molestias.« Quomodo enim, saltem ex parte, optati martyrii compos non fuit, quem a barbaris in odium fidei molestias et iniurias perpessum fuisse ultro citroque fatetur?

uIII. Ergo cum Paulino nec episcopatus gloriam, nec apostolatus insignia, nec martyrii coronam defuisse, saltem summatim ostensum sit, nunc ad uos mea se uertit oratio, qui tanto pignore decoramini. En tibi, o Domini sacerdotum electa manus, uenerandos cineres episcopi uigilantissimi, apostoli feruentissimi, martyris re et uoto ardentissimi, quos eterni Patris prouidentia tue fidei commisit. Depositum custodi, et hic ubi est thesaurus tuus, sit et cor tuum. Letari pre ceteris, amplissime huius  prouincie Foroiuliensis Ecclesia, iure potes optimo; que cum spiritu Paulini quondam cum ceteris uiuificareris, nunc pre ceteris corpore eius potiris. Intuere artuum eius, et que membrorum supersunt; et misto stupori gaudio exsultans exclama: Hic ille est, quem commendabant pontifices, quem uenerabantur reges. a cuius ore aula pendebat Magni Caroli, cuius monita suscipiebat Germania, cuius sententias complectebatur Gallia, cuius mentem sequebantur concilia, cuius doctrinam, auctoritatem, sanctitatem stupebant, pauebant, colebant principes, populi, nationes. Os aureum illud est, cuius eloquium detonabat in synodis, cuius lingua interpres ueritatis eterne legitima habebatur. Manus, ille sunt manus, cuius articulos scribentes heresis horrebat Hispana,  cuius efformatos apices ceu fulmina nationes ille, etsi a nostris adeo dissite, formidabant. Quam speciosi pedes euangelizantis pacem, euangelizantis bona Carantanis et Auaris regionibus, per quas excurrerunt quidem ad lucra animarum, dum uiueret; sed quasi sibi precepisset creator omnium, qui requieuerat in tabernaculo cordis eius, in hac ecclesia inhabitare, et in electis suis huius populi mittere radices; hic firmatus est, et in ciuitate sanctificata similiter requieuit, et radicauit in populo honorificato, donec spiritu ab humanis exempto in plenitudine sanctorum fieret detentio eius. Gratulamini igitur uobiscum, o uos qui nunc eum adoratis in loco, ubi steterunt pedes eius, quibus apprime conuenit, quod dicebat Chrysostomus Antiochenis suis, suscipientibus  Ignatii eorum quondam episcopi ossa Roma relata Antiochiam: »Roma  stillantem illius sanguinem excepit.« Et ego dico: Gallia, Germania, Carinthia illius sudores, et forte Hungaria cum sudoribus sanguinem excepit. »uos autem reliquias eius suscepistis; uos illius episcopatu gauisi estis. Illi apostolatu et martyrio sunt letati. Certantem illi, et uincentem, ac coronatum conspexerunt; uos perpetuo illum possidetis. Exiguum ad tempus eum uobis ademit Deus; sed maiore cum gratia restituit. Emisistis episcopum; et apostolum et martyrem recepistis.« Sic Antiochensibus Chrysostomus, sic ego uobis, quibus hec pignora sunt credita, apud quos sunt deposita, et  hodie exposita. O igitur, Ecclesia Foroiuliensis, depositum tuum custodi!

IX. Custodi, inquam, illud, a quo custodiris: nam si uel mortuis sepulturam apud confessorum fidei et Christi martyrum sarcophagos nancisci, prodesse posse non negat Augustinus  quid presidii, quid tutele non tibi presumere poteris ab eo, apud cuius cineres uigilas, oras, meditaris, psallis? Qui enim fieri poterit, ut non de celo tibi prospiciat, cui sic prospicis; non tueatur, quem sic tueris; non custodiat quem sic custodis? Crede, nec dubita, Paulinum tuum tibi studiosas rependere curas, et uicaria sollicitudine quem seruas seruare. Quia nemo carnem suam odio habet; diligit adhuc Paulini spiritus has carnis sue apud te depositas  reliquias, quondam uas Spiritus sancti in eo inhabitantis. Ergo et te, que eas conseruas, non diligere non potest; nec ad eas se conuertere, quin ad te, in cuius sunt manu, non conuertatur. Hec itaque est tue galea salutis, hoc scutum, hoc ancile tuum, quo defenderis, quo protegeris, quo fulciris.

X. Ergo, pater optime, et sanctissime cultor agri Dominici Aquileiensis, respice de celo, et uide, et uisita uineam istam, et perfice eam , quam plantauit dextera tua, quam sudoribus rigasti, quam doctrinis coluisti, quam sanctionibus putasti, quam igne zeli et caritatis fouisti. Tu, ceu agricola ille euangelicus  sepem ei circumdedisti, cum hereses ne in eam irruerent, scriptis tuis premunisti. Turrim in medio eius edificasti,  cum patriarchalem sedem, tua ope priuilegiis compluribus a magno rege et imperatore Carolo donatam, ad uere turritam celsitudinem euexisti. Torcular in ea fodisti, cum celeberrimam illam tuam synodum Foroiuliensem habuisti, in qua uina purioris doctrine et acrioris discipline tuis canonibus expressa adhuc in dies nostros cum letitia cordis hauriuntur, quo uino torcularia, id est posteriora  tuum imitantia concilia, redundarunt. Eam ergo quam sic plantauit in terris dextera tua, de celo perfice intercessione et suffragiis. Respice, quia episcopus: uide, quia pater: uisita, quia pastor, perfice, quia sanctus.

XI. Sed ut eam, quam respicis, uides, uisitas uineam tua dextera plantatam, perfectam habeas, fiat manus tua super uirum dextere tue, super illum, inquam, uirum, qui non tam est sedis quam zeli, non tam dignitatis, quam uirtutis tue heres non degener, Dionysium Delphinum patriarcham, qui uineam tuam dilectam non absimili uigilantia respicit, ut episcopus; amore uidet, ut pater; sollicitudine uisitat, ut pastor; et non impari studio perficere contendit, quia ad sanctitatem tui successore dignam  aspirat. Is est uere uir dextere tue, quia ipso operante ita te operari credas, ut te in eo ferme rediuiuum conspicias. Fiat ergo manus tua super uirum dextere tue, et super filium hominis, quem confirmasti tibi, quia pro te, et loco tui operatur. Ego quidem non ambigo, te  intercedente datum, et diutino episcopatu confirmatum, ut uita, exemplo, doctrina partes tuas adimpleret. Confirma adhuc eum nobis ad tempora longiora, ut in Delphino nostro, qui sic adamussim uirtutes tuas emulari satagit, te perennatum agnoscamus.

XII. Nos autem, qui solemni sacrorum ossium tuorum repositioni interfuimus, non discedemus a te, nisi uiuifices nos, quia nomen tuum inuocauimus. Ego  quidem non dimittam te nisi benedixeris mihi , qua benedictione percepta, ibo per uiam meam gaudens; et qui in operibus tuis euoluendis, et publice luci parandis allaborans iam spiritum tuum conspexi, et nunc post tot secula elapsa corpus tuum ueneratus sum, quis cohibere me poterit, quin repetens dicam: uidi Paulinum meum facie ad faciem, et salua facta est anima mea? 





[luii] SANCTI PAULINI uITA ALTERA, Excerpta ex prolixiori ms. Marci Antonii Nicoletti, asseruata apud Patres societatis Iesu Grecii in Styria, transcripta anno 1736, mense Ianuario, ab Andrea Foramitti canonico et theologo insignis Collegiate ciuitatis Austrie. [1Kb]



PRAEMONITUM.

 Iam supremam manum operi nostro circa sancti Paulini Aquileiensis uitam et scripta imposueramus, imo iam typographo ms. nostrum commissum prelum subibat, cum D. Laurentius a Turre decanus capituli Foroiuliensis certiores nos fecit, tandem aliquando a D. Andrea Foramitti canonico sue ecclesie, ob res forenses eiusdem Grecii commorante, detectam fuisse apud Patres societatis Iesu uitam inscriptam sancti Paulini a Marco Antonio Nicoletti confectam. Curauimus, ut quantocius eius exemplar ad nos mitteretur: quod non nisi Aprili huius anni 1736 ineunte nacti sumus. Putabam, lector optime,  me tibi munus eximium oblaturum. Sed male omnino et tibi, et mihi consultum issem, si eam uitam, ut ab auctore prodita est exhibere uoluissem. Centum enim triginta quatuor paginas uulgaris folii transcriptor non indiligens impleuit. Hinc collige, quam multa nichil ad rem facientia auctor consarcinauerit, qui tamen nullam questionem criticam expendit, non chronologiam discutit, non concilia profert, non scripta Paulini ulla producit, aut iudicat. Conciones plures et quidem longas effingit, quibus non quid dixerit uere Paulinus, uel alius quispiam, quem loquentem inducit, sed quid dicere potuisset,  comminiscitur. Huiusmodi commentis ferme tota res agitur. Non inficias tamen eo, aliquando nonnulla hic legi et memoratu digna, et que frustra aliunde requiras. Omissis igitur superuacaneis et ad libitum effictis concionibus, que mere Paulinum attingunt ex eius mente exhibemus, iis tantummodo fidem habituri, que se uidisse uel legisse testatus est. Pro ceteris sibi uadem inquirat.

Marcus Antonius Nicoletti Foroiuliensis seculo XuI floruit, et quidem post annum 1578, ut in postrema nota nostra ad hanc uitam aduertimus, in uiuis erat. Plura de patriarchis Aquileiensibus, de scriptoribus illustribus, de uetustioribus Foroiuliensium legibus, de bello inter Foroiulienses ab anno 1360 ad an.  1367 acto scripsit, et nonnulla preterea, que mss. inter comprouinciales nostros circumferuntur. Dolebamus aliquando uitam Paulini non superesse: quandoquidem uti ardenter efflagitabamus, ita diligentissime conquisieramus frustra. Nunc a Patre Antonio Sponno Utinensi, societatis Iesu Uniuersitatis Grecensis, ut dicunt, cancellario uoti compotes facti, qui illam communicauit canonicis Foroiuliensibus, ab eorum humanitate facile impetrauimus, ut ea nobis uti liceret. Hanc, ut supra dixi, contractam et compendio expressam damus, quam et ex Itala Latinam fecimus, non interpretes uerborum, sed sensuum, ut plurimorum utilitati consuleremus.



INCIPIT uITA.


 I. Quo tempore res Longobardorum protrite, et Desiderius eorum rex regno a Carolo Magno exauctoratus fuerat, Signoaldus episcopus, siue patriarcha Aquileiensis, in ciuitate Foroiulii ex sanguine Grimoaldi regis progenitus, fato concessit, munere pontificio quadraginta duobus annis sanctissime functus. Per cleri [a 1Kb] populique suffragia electum, successorem habuit Paulinum.

II. Putatur Paulinus ex earum illustriorum una familia exortus, quas Alboinus rex apud Gisulfum Foroiuliensium priorem ducem reliquerat. Alii Premariaci oriundum autumant, ubi predia possederat. uisuntur etiam nunc edium protritarum maceries, quas incoluerat, campusque quo tunc inerat, cum nuntium electionis sue in patriarcham accepit; qui  manu baculum tenens dixit: Cum lignum hoc flores frondesque proferet, tunc electum me in presulem credam. Quod statim gemmis turgentibus flores frondesque eduxit. Quo uiso uocationi credidit, et manus dedit, accedente breui temporis interuallo assensu Adriani I pontificis, et placito Caroli regis.

III. Turbas interim seditionis mouet dux Rotgandus in regem, a quo uictus captusque extremo supplicio multatus est. Ceciderunt etiam eo in bello Felix [b 1Kb] frater Rotgandi, Ioticausus, et Guiselpertus, inter uiuos seruatis eorum uxoribus Gorimberga, Beralda, et Brunichilda. Lupo, filius Felicis, in Franciam ductus in carcere obit. Carolus supremis officiis iis, qui in bello ceciderant, persolutis, Aquileiam tendit, exceptus a patriarcha, cleroque, ibique  legatos prouincie uniuerse, qui ei gratulatum uenerant, recipit. Audit concinnam Paulini orationem de excellentia [luiii] et officio principis, cuius eloquentiam admiratus Carolus Labariani uilla eum donat, et postea eius electioni ad patriarchalem sedem an. 776 [c 1Kb] ultro assentitur.

Iu. Sublato Rotgando, ceteri Longobardorum  ad Caroli deuotionem reuertuntur. Qui paschalibus diebus Taruisium inuisens, ibi ducatum Foroiuliensem regno adnectit unitque, comitibus per singulas ciuitates ad regimen designatis. Quod egrius Foroiulienses ferentes, rati decori patrie officere ducis dignitate priuari, ueterem gubernationis normam  exoptant. uota populi, ut creditur, Paulinus exponit; quorum compotes facti sunt, suffecto [d 1Kb] in ducem post Rotgandum Henrico, et additis Carinthia Styriaque, nondum Christo baptismate regeneratis, Foroiuliensi ducatui.

u. Saxonum noue rebellioni occurrit Carolus, qui eos uincit, manus auxiliares prebentibus sub Henrico duce etiam Foroiuliensibus. uicti ueniam et baptisma expetunt. Quibus in fide firmandis Paulinus, qui gratulaturus Carolo aduenerat, multum allaborat. Is ad sedem suam reuertens, per menses aliquot Carinthiam excolit predicatione et exemplis, non sine uite quandoque discrimine, et tantum sanguine non martyr. Multos Christo lucrifacit, cuius rei certiorem apostolicam sedem fecit, primum datis epistolis,  dein oretenus, cum non multo post Romam adiit; ubique Carolum e prelio ad Pyreneos, ubi Saracenos fugauerat, reuersum salutauit. Ab eo benigne exceptus, astitit, ipso uolente, coronationi Ludouici filii eius in regem Aquitanie, que illis diebus per manus pontificis facta est.

uI. Post hec Paulinus ad sedem suam regressus animum ad prauos mores tollendos conuertit. Erat tunc in contractibus, pactionibus et huiusmodi, consuetudo exprimendi contrahentium nationem et testium: insuper qua lege, siue romana papali, siue Longobardica, siue Bauarica nati essent et uiuerent. Huius rei exemplum in chartulario capituli ciuitatis Foroiuliensis non semel perspicue uideri potest. Unicum tantummodo sufficiat pro multis, quod est  huiusmodi: »Nos quidem in Dei nomine Ugo et Acella, mater et filius, et Leuza uxor eiusdem Ugonis, qui professi sumus mater et filius ex natione nostra lege uiuere Bauarorum, et ego ipsa Leuza, que professa sum ex natione mea lege uiuere Longobardorum, sed nunc pro ipso uiro meo lege uideor uiuere Bauarorum, presentibus promittimus et spondemus nos quidem mater et filius et coniux una cum nostris et proheredibus, tibi quidem Corado ac tuis heredibus et proheredibus, aut cui ius dederitis, infrascriptas casas, massaritias, ac uineas, et cetera.

»Signum manus. . . . . suprascripti Ugonis et Acelle matris et filii iugalium et Leuze uxoris eiusdem  Ugonis, qui hanc chartulam promissionis scribere rogauerunt, et latine acceperunt, ut supra.

»Signum manus . . . Sigepoti et Goueni lege Bauarorum ex earum natione uiuentium, et Rantuli, Sfrederici, Cazilini, Egili, Droponis, Ardenei, et uarneri q. Lutoni ex eorum natione uiuentium lege romana papali.«

Usus hic igitur, cum inter homines uarios ritus, moresque et habitus induceret, simultates dissidiaque fouebat, et litium questionumque seminarium Paulino uidebatur. Ea propter tanquam caritatis pestem eliminare studuit. Et quidem diebus suis mos fuerat abolitus, qui postea superuenientium negligentia denuo inoleuit.

uII. Interim nouiter turbas Saxones cientes nouiter  a Carolo domantur, interuenientibus ad prelia Foroiuliensibus sub eorum duce Henrico. Qua clade exterritus Ildebrandus Spoleti dux properat se Carolo submittere, ueniam et pacem uitamque humaniter exoraturus. Forumiulium pertransiens humaniter excipitur a Longobardis gentilibus suis, et a Paulino, sibi orationibus et benedictionibus fausta apprecante dimissus, Germaniam penetrat, et a Carolo quod exoptat, et petit et impetrat.

uIII. Decreto pontificis Constantinus et Irenes 350 episcoporum concilium Nicee conuocant, in quo impietas cultum imaginum Christi sanctorumque, et eorum reliquiarum tollentium sepelitur. Quare Paulinus supra modum letatus est, et in omni Ecclesie sue ditione gratias agendas Deo decernit.

 IX. Tassilo Baioarie dux in Carolum arma urget ad Alpes usque Foroiulienses Tirolum uersus. uictus filium Theodonem duodecimque proceres Bauaros oppignorate fidei exhibet obsides. Liutberga uirum ad euocandos Hunnos in Francos sollicitat, et noua implicat rebellione. Quo de crimine accusatus conuictusque penam subiit, bonitate principis et intercessione Paulini aliorumque episcoporum, mitissimam. Ipse etenim filiusque in cenobio monachum induunt. Interea Hunni, siue Hungari euocati aderant duplici exercitu, altero Baioariam, Carinthiam altero Forumque Iulium igne ferroque uastantes. Carolus a Gallia progressus e Bauaria, Henricus e Foroiulio hostes pellunt. Huius rei in parua sancti Pantaleonis ecclesia prope ciuitatem Foroiuliensem  etate [e 1Kb] Nicolai Maccheropii, in peticis uti dulcis carminis, ita noti nominis uiri, et in antiquitatibus peritissimi, uisebantur icones due, tanquam rei testes, rudi quidem pennicillo antiquitus efficte, nunc longa annorum serie consumpte: in quarum altera Paulinus considens in throno suo exercitum in hostes proficiscentem benedicebat, in altera prelium et congressio cum hostibus exprimebatur. Subtus uero barbara quidem scriptura uerba hec legebantur: Foroiulienses a Paulino benedicti Hungaros superant.

X. Carolus autem occurrens nouis Baioarie seditionibus in prouincie formam uariis sub presidibus eam redigit. Hortatur insuper uirgilium episcopum  Salisburgensem, et Paulinum Foroiuliensem conuersioni Styrie Carinthieque incumbere. Ille trans Sauum Bauariam uersus, hic cis, uersus Foroiuliensem regionem, fidem rusticis tantum hominibus suaserunt, nobilibus conuersionem detrectantibus. Manebat Ingonem ducem huius facti gloria: qui conuocatis ad mensam prouincialibus suis, coram se rusticis quidem auro argentoque ministrari, exquisitasque epulas apponi precipit, proceribus a se remotis in figlinis ligneisque, communibus cibis appositis, causam discriminis interroganti respondit: mundiores sibi esse rusticos plebeiosque aquis lustralibus ablutos, sordidiores contemptibilioresque magnates baptismate recusato. Quo audito et hi quoque nomen Christo per lauacrum regenerationis dedere.  Hac opera, ut creditur, factum est, ut mercedis ueluti loco laboribus Paulini, patriarchali sedi Aquileiensi iurisdictiones spirituales, quas hodie quoque circa Sauum et Muram sub lege canonica per suos archidiaconos administrat, et temporalia insuper quamplura in Foroiulio, Histria, et Germania a Carolo concederentur.

XI. Cum uero copie quedam Italice in Hunnos directe stationem Aquileie haberent, militari licentia res Aquileiensis pessum ibat. Retimburchum Paulinus recta contendit, apud Carolum conqueritur de militum arrogantia, a quo diploma obtinet priuilegium continens uariarum immunitatum, et precipue exemptiones ab iis, que dicebant foderum et mansionaticum.

 XII. Ad sua Paulino reuerso, heresis, antea in Hispaniis exorta, extulit caput. Nam Felix episcopus Urgelensis in Pyrenatis quesierat ab [f 1Kb] Elifando solutionem dubii, uidelicet an Christus credendus esset adoptiuus an naturalis et proprius Dei Filius. Elifandus adoptiuum respondit. Quam blasphemiam in concilio Francofordiensi iussu Caroli regis Paulinus confutauit, cuius sententie Patres concilii subscripsere. Captus deinde Elifandus missusque Romam, ibi in ecclesia sancti Petri coram pontifice errorem suum confessus est. Finito concilio, patriarcha comitatus est Carolum Lutetiam Parisiorum, sedem principem regni, ubi una cum Albino Flauo, Isuardo [g 1Kb] monacho, Paulo Diacono conciue suo, aliisque doctissimis uiris Uniuersitati studiorum normam  dedit et leges.

XIII. Post hec Carolus Rhenum inter et Mosam, in loco, cui Aque Grani nomen, unde presens urbis Aquisgranum, uel Aquisgrana dictum est, templum edificat magnis sumptibus. Paulinus nedum e ruderibus Aquileiensibus erutos lapides affabre scalptos, sed ex omnibus ecclesiarum sacrariis extractas sanctorum reliquias [h 1Kb] Carolo ad decus et ornatum templi transmittit. Moritur inter hec Adrianus papa sibi succedente Leone III, cuius coronationi Paulinus interfuit. Post que ad sua reuersus datis epistolis suffraganeos, quos uocant, episcopos in concilium cogit in ecclesia Foroiuliensi, uirgini tunc ut hodie sacra, anno 796 [i 1Kb] .

 XIu. Irringo Hunnorum [k 1Kb] dux Carinthiam Styriamque populatur. Cui Pippinus Italie rex Henricum Foroiuliensem ducem cum suis aciebus opponit. Paranti se obuiam ire hostibus Paulinus benedicit, et [lix] cum clero pro eius sospitate preces Deo dirigit, longaque oratione ducem militesque ad bellum proficiscentes confirmat. uincit Henricus, Ringumque Hunnorum nobilem regiam occupat, spolia multa diripit, que Carolo Aquisgranum incolenti remitti, ipse uero Carolus per Angilbertum eorum partem Romam anathema ad altare Apostolorum appendit. Nouum prelium in Hunnos, noua exorta belli causa, Pippinus cum Henrico instaurat. Hic hostium non leuem manum Teusati in Liburnia receptam dum persequitur obsidetque, a Teusatensibus dolo occiditur.  In fragmentis perantiqui arcus marmorei, operis Longobardici, que in maiori ciuitatis Foroiuliensis templo uisuntur, in quibus breuia ducum Foroiuliensium elogia non iam multis ab hinc annis legebantur, Henrici quoque inerat; sed incuria eorum, qui ceteris negligentiores esse haud deberent, uel latent clam subtracta, uel confracta dispersaque sunt. Interim Paulinus suprema funeris sacris precibus Henrico in tota prouincia mandat sacerdotibus persolui, eiusque pro anime requie eleemosynas elargitur, et pro rostris meritum ducis commendat, memorans uidelicet caritatem ipsius in captiuis redimendis, et ab infidelium manibus compeditis soluendis, ingenti auri copia ad eorum leuandam miseriam pluries erogata.

 Xu. Leone III, male habito a gentilibus decessoris sui Paschali et Campulo, Carolus uindictam immanis sceleris meditatus Italicum iter disponit. Quod cum nouissent Paulinus et Foroiulienses, accelerant reparationem edium sacrarum profanarumque, ut condigno honore eum recipiant. Differtur negotiis superuenientibus discessio: quo temporis interuallo Baioarii res Foroiulienses pessumdant, sublato duce, qui eas tueretur, animosiores. Paulinus patrie infortuniis occurrens Alpes transmigrat, et Moguntiam ad Carolum pergit, a quo perhumaniter excipitur. Iter is statuit mense Augusto anni 800 Italiam uersus, quod autumni tempore tantummodo complet. Ab instituta uia aliquantum declinans Liburniam petit, de Teusatensibus ob Henrici necem penas capturus, quorum  aliquos capite plectit; et diriora aggressus fuisset, ni Paulinus a sententia eum submouisset. Impetrat interea loco Henrici in ducem Foroiuliensem suffici Cadolacum: excipitque regem Histriam Forumque Iulium pertranseuntem magnifice. Adsunt etiam Mauritius pater et Ioannes filius uenetorum duces honore Carolum in itinere prosequentes. Paulinus Romam Carolo petenti comes adiungitur, qui in causa Leonis multa dicit de priuilegio prime sedis a nemine iudicande. Insuper ne Longobardi omnino exterminentur prolixa oratione disserit, cuius suffragium pontifex et Carolus amplectuntur. Preces et supplicationes ante triduum Ascensionis ab Mamerto episcopo uiennensi institutas, ob metum terremotus, qui sub  illis diebus ualde Italiam concusserat, Romano episcopo ritum amplectente, Paulinus regressus ad suos instituit quotannis pariter fieri.

XuI. Belli motus Hunnis adhuc cientibus, Gerardus cum manu Bauarorum in fines eorum transilit, pluresque neci dat, sed tandem in prelio occumbit. Accurrunt interim, consilio Paulini et Cadolaci, siue Cadoli ducis, Foroiulienses minitantibus Barbaris, obstruentes Alpium aditus, sed frustra. Nam uastata Baioaria regionem Foriiulii aggrediuntur igne ferroque, etati non parcentes nec sacris. Paulinus in ciuitatem Foroiuliensem se recipit [l 1Kb] . Carolus ad diuidendas hostium uires Carolum item filium suum  in Hungariam cum lecta militum manu mittit. Post nonnullas hinc inde uelitationes  tandem Francus de hostibus triumphat, et spoliis opimis ditatur, eorum partem militibus distribuit, partem Patri amandat, que in pauperes diuidit, et in sartatecta Romanarum et Aquileiensium ecclesiarum.

XuII. Ut querulas procerum populorumque uoces sedaret Carolus Imperator, conuentum, quem parlamentum dicunt, conuocat, filiosque Carolum ab Hungaria, Pippinum ab Italia, ab Hispaniis Ludouicum accersit, et comitiis generalibus interesse iubet. A quibus Pippinus recedens, et Italiam repetens ob res ibi non satis tutas, a Carolo epistolam, [m 1Kb] qua legum custodiam commendat, recipit. Qui ratus presentiam legislatoris efficaciorem esse quam uerba, in Italiam descendit, Romamque aduenit. Ibi ad res ecclesiarum  tuendas non semel episcopis congregatis cum pontifice et imperatore, Paulinus adest lamentabilem Ecclesie sue conditionem commiserans, incursiones et clades Hungarorum exponens. Carolus pape et episcoporum consilio sex episcopatus Aquileiensi Metropolite concedit: qui quondam prouincie Aquileiensi accensebantur: »Unum uidelicet [n 1Kb] Concordiensem, alium Cenetensem, tertium illum qui apud ciuitatem nouam Histrie constitutus esse noscitur, quartum uero Ruginensem, quintum Renetensem, sextum Tersatiensem. His ditatus ad ecclesiam suam Paulinus remeat, reliquum uite spatium operibus pietatis et episcopali sollicitudini donans. Ter saltem in anno monasteria mulierum sub regula sancti Benedicti inuisit, qua de re seniorum ab atauis  tritauisque accepta traditio est, eum insignia his beneficia contulisse, precipue monasterio sancti Quirini et Monasterio Maiori, quem uocant, ciuitatis Foroiuliensis, in quo usque in presens reliquie eius non pauce asseruantur. Ex conterminis prouinciis Carinthie Styrieque multos paganorum miraculis et exhortationibus ad fidem conuertit. Commercia litterarum cum Guilelmo [o 1Kb] Aquitanie duce, cum Turpino [p 1Kb] episcopo, cum Paulo diacono, et cum aliis insignioribus habuit sui seculi uiris.

XuIII. Cum huiusmodi esset Paulini uita et conuersatio, Christo complacuit ad felicitatem eum eternam uocare. Correptus non tam morbo quam senio, in ede patriarchali, quam Callisti palatium dicebant  decumbit. Ingrauescente autem mala ualetudine sacramentis Ecclesie munitus die 11 [q 1Kb] Ianuarii an. 804 in Domino requiescit. Ossa celebri pompa marmoreo sepulcro, non quidem celato, sed simplici conduntur. Eius fragmentum cernitur uel hodie in ecclesia maiori cum hac nuda inscriptione [r 1Kb] :


PAULINUS PATRIARCHA AQUILEIENSIS.

XIX. uiuus mortuusque miracula operatus est. Quare supreme [s 1Kb] sedis decreto sanctorum confessorum catalogo ascribitur. Ceptum est, ea die recurrente, quotannis in uniuersa patriarchali ditione natale eius coli, eius nomini et honori altaria dicari. Successores patriarche in eodem Callisti palatio in sinistro latere sacellum concameratum et altare struxerunt, barbara quidem structura, sed lecto lapide et affabre  elaborato, precipue crustato uariegatoque multicolori marmore pauimento.

XX. Sacellum hoc, quod horum ego scriptor, antequam anno 1553 una cum palatio Callisti solo equaretur, multoties uidi, et deuote ueneratus sum, satis longum erat, et equa proportione latum, semicircularique ambitu in capite procedens, undique ornatum, nedum electis lapidibus, minutissimis insuper picturis, ut prope et procul aspicientes eamdem elegantiam, diligentemque artificis manum cognoscerent, non secus ac opera Giotti suspiciuntur. Creduntur fuisse operum Paulini omnium uerissima simulacra. Huius sancti confessoris deuota admodum erat sancta Elisabeth Lantgrauia. Gregorius de Montelongo patriarcha, sanctissime mentis uir, adeo magni fecit Paulinum, ut prope eius suum sepulcrum eligeret.  Successores eius adeo ipsum reueriti sunt, ut in peculiarem patriarchatus apud superos patronum haberent, quotidianasque hostias laudis Deo super altare eius offerrent. Capitulum denique ciuitatis Foriiulii elogium [t 1Kb] eius satis longum, uite et actuum illius rationem exprimens, in officio recitari solitum his uerbis in peroratione concludit:

XXI. »Paulinum huic terre nostre admisit Dominus, ut actuum illius informaremur exemplis, et animarum nostrarum facies ad eum respicientes tanquam ad speculum componamus, et tanquam boni filii  similitudinem patris excolamus in nobis. Sicut autem aliquis magnus paterfamilias splendidissime cupiens pingere domum suam, perquirit formas et imagines, quas ante studiosi pictoris proponat aspectum, et pictor ille figuris diligenter inspectis, in artis sue meritum sollicitus rapiat opus alienum, et de tam docta manu transferat in parietem nitentem faciem, personarum uiuentium dignitatem, ita ille uerus huius paterfamilie Deus noster ad pingendam domum suam, id est ad exornandas animas uestras in Ecclesia sua curam maximam gerens, uidetur huic ciuitati quedam uiuendi, tanquam pingendi exemplaria, Paulini sancti gesta et merita protulisse et demonstrasse, uestris cordibus imprimenda: nimis cito ad se reuocando imaginem suam. Secundum hec  ergo animarum uestrarum uultibus Paulini unusquisque uestrum uirtutum quam pretiosos superinducat colores: rapiat sibi alter gratiam, spiritum compunctionis; alter pigmentum candidissimum nitide castitatis; pallorem ille abstinentie; ruborem iste, uerecundiam spiritualem; ille [lx] ardentem in Dei rebus fidem, uelut auri splendorem radiantem: atque hoc modo spiritualia interioris hominis sui membra, quasi in unum corpus plebis sue compaginata transeat ad celum, et ad unam illius faciem omnes ornemus domum, id est uniuersam pingamus Ecclesiam Dei; et uidens nos uel de eterni tremore iudicii, uel de futura beatitudine cogitantes, illam euangelicam Christi uocem possit assumere: Pater, rogo, ut ubi ego sum, et illi sint mecum. Et nos quandoque  ex hoc seculo migraturos, patronus uester beatus Paulinus in sedem suam et sinum suum, uelut Abraham, peculiares accipiat, et in illa die incolumes oues suas letus pastor agnoscat, ipso adiuuante, qui uiuit et regnat in secula seculorum. Amen.«

XXII. Patriarchatum annis 27 et aliquot mensibus sanctus Paulinus gubernauit. Cuius ossa diebus meis [u 1Kb] a collegio canonicorum eius patrie, in altari maiori, quod in choro est positum ecclesie maioris, recondita fuerunt, supra que sicut quotidie Deo sacrificium offertur, ita quotidie, imo perpetuis precibus Deum pro suorum sospitate Paulinus exorat.





1 SANCTI PAULINI PATRIARCHAE AQUILEIENSIS [a 12Kb] LIBELLUS  SACROSYLLABUS CONTRA ELIPANDUM [1 1Kb] Concilii Francofordiensis an. 794 decreto missus ad prouincias Hispanie. [2Kb]

Incipit libellus sacrosyllabus, catholico salubriter editus stylo, in concilio diuino nutu habito in suburbanis Moguntie metropolitane ciuitatis, regione Germanie in loco celebri qui dicitur Franconofurdi, sub presentia clementissimi principis domini Caroli, gloriosique regis, anno felicissimo regni eius 26. Placuit igitur sancto uenerandoque concilio, quatenus hic libellus pro causa fidei ad prouincias Gallicie ac Spaniarum mitti deberet ob noxios resecandos errores: specialiter autem ad Elipandum Toletane sedis episcopum in quo omnis huius negotii constat materia questionum.


[b 4Kb] IN NOMINE PATRIS, ET FILII, ET SPIRITUS SANCTI [2 1Kb] .

 I. Sancto incitante Spiritu, ac zelo fidei catholice  scintillatim sub pectore feruescente, tranquillissimi [a 1Kb]  gloriosique [1 1Kb] Caroli regis, domini terre, imperii eius decreto per diuersas prouincias regni, eius ditioni subiectas, summa celeritate percurrente, multitudo antistitum, sacris obtemperando preceptis, in uno collegio aggregata conuenit. Quadam die [2 1Kb] , residentibus cunctis in aula sacri palatii, adsistentibus in modum corone presbyteris, diaconibus [b 2Kb] , cunctoque clero, sub presentia predicti principis allata est epistola, missa ab [c 1Kb] Elipando, auctore noxii sceleris, Toletane sedis pseudo-episcopo, Hispalensi termino circumsepte. Cumque, iubente rege, publica uoce recitata fuisset, statim surgens uenerabilis princeps de sella regia, stetit supra gradum suum, ac locutus est [3 1Kb] de causa fidei prolixo sermone, et adiecit: Quid uobis uidetur? Ab anno prorsus preterito,  et ex quo cepit, huius pestis insania tumescente, perfidie ulcus [4 1Kb] diffusius ebullire, non paruus in his regionibus, licet in extremis finibus regni nostri, error [5 1Kb] inoleuit, quem censura fidei necesse est modis omnibus resecare. Cumque imprecata et concessa esset morosa [d 2Kb] dilatio per dies aliquot; placuit eius mansuetudini, ut unusquisque quidquid ingenii captu rectius sentire potuisset, 2 per sacras syllabas die statuto, eius clementie oblatum sui cor pectoris, fidei munus styli ferculo mentis uiuacitate deferret. Sed, sicut mos est hereticis, tristia letis, dulcia permiscere amaris, ueneni poculum mellis [e 2Kb] sapore temperare; quedam in eadem epistola plena blasphemiis, et catholice fidei reperta sunt modis omnibus inimica: quedam uero, si dici liceat, inueniri  poterant non reiicienda. Sed in eodem poculo in quo gutta ueneni infusa turgescit, mellis nichilominus amarescit dulcedo.

II. Quapropter ego Paulinus, licet indignus peccator, omniumque seruorum [a 2Kb] Domini ultimus seruus, Aquileiensis [6 1Kb] [b 3Kb] sedis Hesperiis [7 1Kb] oris accincte, cui Deo auctore deseruio, nomine [c 2Kb] non merito presul, una cum reuerendissimo et omni honore digno Petro Mediolanensis sedis archiepiscopo [8 1Kb] cunctisque collegis, fratribus, et consacerdotibus nostris Ligurie, Austrie, Hesperie, Aemilie catholicarum Ecclesiarum uenerandis presulibus, iuxta exilem intelligentie nostre tenuitatem, sancto perdocente Spiritu, corde, lingua, stylo, contra eorum uesanias qui recte fidei sunt aduersarii, respondere non formido:  cum sit sancta et uniuersalis Ecclesia super firmam nichilominus immobiliter fundata petram, et porte inferi nequeant preualere aduersus eam. uerum tamen quia in mari huius seculi constituta persistit [9 1Kb] ,  [d 1Kb] aduersis hereticorum flatibus, uiolentis perfidorum procellis, spumantibusque maledicorum undis illisa concutitur: licet quassari possit, et mergi nequeat, Christi firmata dextera, et apostolico gubernaculo moderata; necessarium tamen existimo omnibus Christianis cunctisque fidelibus, maxime apostolicis uiris, contra hostes eius fidei armis dimicare. Non enim Christi miles impetum irruentis belli debet eneruiter expauescere, nec effugii latibula inermis palando appetere: sed armis militie sue precinctus irrumpentium hostium pectora spiritalibus iaculis [e 1Kb] ex arcu intorquens [10 1Kb] Scripturarum intrepide perforare: quatenus et semetipsum fidei clypeo munitus illesum custodiat, et inimicorum latera spiculis cruentet acutis. Nam ante certaminis tropeum, tironis non plectitur [11 1Kb]  circa uerticem triumphalis corona. Cuius rei ratio apostolicis euidentius approbatur documentis. Oportet, inquit egregius predicator et de castris Dominicis probatissimus miles, hereses esse, ut qui probati sunt manifesti fiant . Alta etenim nonnunquam dispensatione agitur, ut unde cadere ad ruinam timetur uacillantibus plantis, inde ualentius roborata, firmiter inconcussa persistat, et antiquus hostis unde se uicisse superbe gloriatur, inde diuina superatus potentia, se succubuisse doleat prostratus. Nam quia super [f 1Kb] fidei fundamentum [12 1Kb] omnium uirtutum fabricam persistere non ignorat, ipsam fidei malitie sue manu soliditatem eradicare festinat, quemadmodum de eius satellitibus, id est malignis spiritibus per Psalmistam dicitur: Qui dicunt, exinanite,  exinanite usque ad fundamentum . Usque ad fundamentum quippe maligni spiritus animam inaniter se exinanisse gloriantur, si ab ipso fundo mentis [13 1Kb] fidei firmitatem, tentationum iacula exaggerando, eradicare ualebunt. Sciunt utique nichil esse boni omne quod uidetur bonum, nisi fuerit super fidei fundamentum firmiter radicatum. Sine fide enim impossibile est Deo [14 1Kb] placere . Firmum autem Dei [15 1Kb] fundamentum stat, habens [16 1Kb] signaculum hoc: Nouit Dominus qui sunt eius . Licet ille seuiat, ac mille modis fraude calliditatis serpendo extra septa [17 1Kb] sancte Ecclesie, hinc inde squamas nequitie sue syrtis [18 1Kb] scopulis illisus exspoliet, ac per hoc circumquaque discurrens, modo in orbe circumlato latenter se iuxta  uiam obiiciens, ut pedem simpliciter calcantis mordeat, modo in summa sese suspendens falsitatis cauda hereticorum pectora ueneno perfidie inficiendo tumida reddat, ut sauciata ea [19 1Kb] uitalia fastidiendo  spiritalia [1 1Kb] alimenta euomat. Sed quia super firmam petram fundata est, porte inferi non preualebunt aduersus eam.

III. Huius nimirum serpentis instinctu pestiferi, fellisque poculo debriati [2 1Kb] quidam, quorum non sunt nomina in calculo candido [a 3Kb] Agni inscripta, heresim ueternosam illustrium, fortium scilicet uirorum, calcibus mirabiliter inculcatam [pro conculcatam], catholicaque falce olim funditus detruncatam spinoso moliuntur rediuiua radice suscitare de stirpe. Astruunt igitur, sed falsis assertionibus, Dominum nostrum Iesum Christum adoptiuum Dei Filium de uirgine natum; quod diuinis nequeunt approbare documentis. Hec igitur dicentes, aut in utero uirginis eum suspicantur adoptatum, quod dici nefas est, quia de  beata uirgine inenarrabiliter sumpsit, non adoptauit carnem; aut certe purum eum hominem sine Deo natum, quod cogitare impium est, necesse est, fateantur, ac per hoc postea [3 1Kb] , quasi eguerit adoptione, a Patre in Filium sit adoptatus: cum nichil Deus eguerit, qui erat in eo non per gratiam, quemadmodum in ceteris sanctis purisque hominibus, sed essentialiter per naturam. Deus, inquit Apostolus, erat in Christo mundum reconcilians sibi . Quo [4 1Kb] igitur pacto nobis adoptionem tribuit filiorum, si ipse necessarium [b 3Kb] eguit, ut sibi haberet? Nam quia peccatum non habuit, ideo nobis peccata donauit: quia non accepit ut uita esset, sed ipse essentialiter uita est, idcirco nobis uitam eternam indulsit.

 Iu. uideamus nunc quid de eius incarnatione Gabriel, cui creditum fuerat secrete dispensationis sacramentum, ad Mariam uirginem dicat: Aue, inquit, gratia plena, 3 Dominus tecum . Cumque turbata esset in sermone, subiunxit angelus: Ne timeas, Maria; inuenisti enim gratiam apud Deum. Ecce concipies in utero, et paries filium, et uocabis nomen eius Iesum. Hic erit magnus, et uocabitur [5 3Kb] Altissimi Filius. Iamque credula angelicis dictis, cum ordinem tante nouitatis [6 1Kb] inquireret, quomodo sine uiro fieri possit; mox angelus addidit: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei. Non enim ait: adoptiuus uocabitur Filius Dei, sed absolute Filius Dei, et Filius Altissimi.  Denique non de sola excellentia maiestatis eius loquebatur angelus, sed potius de incarnata diuinitate. Porro quod pronomen neutri [7 1Kb] generis est, et sanctum similiter neutri generis est. Ait enim: Quod enim ex te nascetur sanctum, uocabitur Filius Dei. Et rursus Mattheus narrat, angelum dixisse: Quod enim in ea natum est, de Spiritu sancto est . Ut non dubites de corpore dixisse, quod de inuiolata  uirgine sumpsit, more sacri eloquii, partem pro toto, ut per solum corpus totum intelligas [8 1Kb] hominem in anima rationali ex ea natum. Sed ne quilibet scrupulus [a 2Kb] ambiguitatis remaneret, quia de incarnationis eius mysterio dixerit [9 1Kb] , statim post pauca subinfert: Dabit ei Dominus Deus sedem Dauid patris eius. Secundum carnem uidelicet, Dauid filius dictus est, non secundum diuinitatem. Habes igitur, quoniam de quo supra dixerat: Quod enim ex te nascetur sanctum, uocabitur Filius Dei, non adoptiuus, sed uerus; non alienus, sed proprius; de eo [10 1Kb] subiecit: Dabit ei Dominus Deus sedem Dauid patris eius . Nam quis eum adoptasse in filium credatur, cum tota sancta Trinitas hominem Christum in utero uirginis operata sit? sicut scriptum  est, et iuxta historiam de primo Adam, et de secundo, id est Christo, in prophetie sacramento: Faciamus hominem ad imaginem et similitudinem nostram . uel certe quemadmodum in hac eadem euangelica lectione angelica uoce declaratur. Ait enim: Spiritus sanctus superueniet in te. Habes Spiritus sancti tertiam de Trinitate personam. Et uirtus Altissimi obumbrabit tibi. In uirtute namque Altissimi Filii persona demonstratur, quia ipse est Dei uirtus Deique sapientia. In Altissimi nomine, Patris nichilominus persona accipienda est. Dicant ergo [b 1Kb] , si ualent heretici  quis [11 1Kb] de his tribus personis eum adoptauerit [12 1Kb] [c 1Kb] , cum tota eum Trinitas in utero immaculate operata sit uirginis?

 u. Porro adoptiuus dici non potest nisi is qui alienus est [a 1Kb] ab eo a quo dicitur adoptatus, et gratis ei adoptio tribuitur; quoniam non ex debito, sed ex indulgentia tantummodo adoptio prestatur: sicut nos aliquando cum essemus peccando filii ire, alieni eramus a Deo; per proprium, et uerum filium eius, qui non eguit adoptione, adoptio nobis filiorum donata est, Paulo attestante, qui ait: Cum ergo uenit plenitudo temporis, misit Deus Filium suum factum ex muliere, factum sub lege, ut eos qui sub lege erant, redimeret, ut adoptionem filiorum reciperemus per ipsum . Proprius Filius factus est ex muliere, non adoptiuus. Hinc alias idem ipse egregius predicator dicit: Proprio filio suo non pepercit, sed pro nobis omnibus tradidit illum . Igitur cum ad Iordanis  alueum, Ioanne comite, qui Christus a populis existimabatur, appropinquaret, et, ut sanctificaretur [b 1Kb] aquarum natura, mediis sese Iordanis intinxisset in undis; ut manifestius inter adoptiuum et proprium filium discerneret, statim uox Patris intonuit dicens: Hic est Filius meus dilectus, in quo mihi bene complacui . Et rursus cum esset in monte sancto cum discipulis quos uoluit, et uisi essent  cum eo Moyses et Elias loquentes, mox paterna uox fulgida per nubem discurrens intonuit, discreuitque, qui essent serui per gratiam et per adoptionem filii, et qui uerus ac proprius Filius. Hic est, inquit, Filius meus dilectus, in quo mihi bene complacui: ipsum audite. In Adam quippe sibi Deus pater displicuisse innotuit [1 1Kb] , qui peccando filii dignitatem amisit. Penitet, inquit, me fecisse hominem super terram . In unigenito sibi filio complacuit, quia propria non habuit, sed aliena peccata tulit: qui nunquam a paterna uoluntate discordans, factus pro nobis est Patri obediens usque ad mortem, mortem autem crucis. Propter quod et Deus exaltauit illum, et donauit illi nomen quod est super omne nomen . Si igitur iuxta hereticos adoptiuo nomine  censetur, ut nos puri et ingrati homines; quo ergo pacto Apostolus eum nomen perhibet super omne nomen habere? Adoptiui [2 1Kb] etenim nomen non est super omne nomen, sed commune, et infra nominum tenetur mensuram.

uI. uideamus iam nunc qualiter primus [3 1Kb] pastor Ecclesie fidei posuerit fundamentum. Nam cum magister et Dominus sagacius discipulos exploraret [4 1Kb] quid de se homines dicerent, et illi singulorum sermones diuerso sermone retexuissent [5 1Kb] , qui eum unumquemlibet de adoptiuis filiis existimabant, quorum adoptio nondum in re, quam per mediatoris perceperunt [6 1Kb] aduentum, sed adhuc in spei serrabatur occulto; illico Dominus, quid illi de se fixius corde retinerent [7 1Kb] adiunxit, uos, inquit, quem  me esse dicitis? Moxque beatus Petrus, cui non caro et sanguis, sed Pater celestis reuelauit, Tu es, inquit, Christus Filius Dei uiui. Ecce fidem beati Petri apostoli, quam heretici surda aure transiliunt, perfunctorie [a 3Kb] legere non pertimescunt. Petrus confessus 4 est Christum uerum Filium Dei uiui, et tu heretice dicis, Christus adoptiuus filius est? Enim uero fortassis erigeres perfidie aurem, si absolute dixisset: Tu es Filius Dei uiui. Fingeres forsitan more tuo [8 1Kb] falsa argumentatione, ut diceres: Secundum eum Filium Dei confessus est. Sed quoniam cum additamento dixerat: Tu es Christus Filius Dei uiui, omnium hereticorum ora fidei sue pugno [b 2Kb] attriuit. Christi namque nomen ab homine, quem assumpsit, accepit, quia unctus in homine fuit. Nihil tibi restat  quid dicas, nisi solito more faciens, sumas de [9 1Kb] officina mendacii ueneno illita spicula, quibus simplicium corda iaculando falsis assertionibus perforare non erubescas. Frons enim meretricis facta est tibi,  erubescere noluisti . Defraudare etenim sacram non ueremini Scripturam [10 1Kb] , paruipendentes magistri gentium prohibitionem, dicentes: Nolite adulterare uerbum Dei .

uII. Sed quid mirum, si stulti in his erratis [a 1Kb] , que allegorica sunt silua condensa, et umbrosis [11 1Kb] phalerarum enigmatibus obuoluta, carpere nescitis docta manu de sub foliis litterarum pendentia spiritalium fructuum poma, cum in propatulo per sanctos predicatores eductam male intelligentes orthodoxam deprauatis doctrinam? Cuius temeritatis et audacie estis, o infelices, inflati superbie fastu, ut ipsa Ioannis euangeliste mirabilia documenta peruersis non erubescatis fabulis deprauare, iuxta [12 1Kb] uestram uecordiam, et non secundum sanam doctrinam intelligentes  [13 1Kb] mystica sacramenta? Dicitis enim quod Ioannes scribat in Epistola sua: Habemus aduocatum apud Patrem Iesum Christum : et hoc aduocatus, quod et adoptiuus; [14 1Kb] cum longe aliud sit aduocatus, et aliud sit [15 1Kb] adoptatus. Nam aduocatus ille mihi est [b 1Kb] , qui pro me iudicem interpellat, et causam necessitatis mee propria tuitione defendit. Conuenientius quippe propitiatus dici potest quam adoptatus, quia ipse est propitiatio pro peccatis nostris. Cum enim naturam nostram [c 1Kb] , quam in se assumpsit, in [16 1Kb] dextera Patris collocatam ostendendo patri incessabiliter manifestat, propitium eum nobis aduocatus noster quasi interpellando efficit, et benignum [17 1Kb] . Adoptiuus uero dicitur, cui nichil a patre adoptante debetur, sed gratis indulgendo conceditur. Abusiue  namque, et non essentialiter, adoptiuus est filius dictus, sicut Moyses in filium adoptatus est filie Pharaonis, alienus ab ea et generatione [d 1Kb] et sanguinis affinitate. Hoc ideo posuimus, ut patenter daretur intelligi, eum dici adoptatum, qui nondum prius fuerat proprius filius adoptantis. Unde in Dei Filium non cadit nomen adoptionis, quia semper uerus Filius, semper Dominus, ac per hoc et post assumptum hominem ueri Filii uocabulum non amisit, qui nunquam uerus desiit esse Filius. Quod si iuxta uestram uesaniam hoc putatis aduocatum esse, quod et adoptatum, confitemini ergo [18 1Kb] [quod est deterius, et omni blasphemia plenum] duos adoptiuos, Filium, et Spiritum sanctum. Non enim negare ualetis Spiritum sanctum paracletum [e 55Kb] esse. Quod enim Grece , hoc Latine dicitur  aduocatus. Fatemini quin etiam [quod est super omne malum deterius, super omnem impietatem scelestius] duos adoptiuos filios, uerbum scilicet, et Spiritum sanctum, ut sitis deteriores Ario, et Eunomio,  et maranatha [f 61Kb] anathemate [1 1Kb] Macedonio digni. Adoptiuus enim non nisi affectate locutionis alienus dicitur filius. Omnis enim adoptio ex affectione ducit uocabuli sui originem, quanquam etymologie sue non uideatur trahere similitudinis sonum. Habet enim ex utraque parte utinam aduerbium eleganter insitum, ut si dicas: Utinam sis mihi in filium adoptiuum; et e contra: Utinam merear a te in filium adoptari. Ex affectu quidem dilectionis pars subrepit parti [2 1Kb] , ut in utraque conueniat dilectionis affectus. Sed uideant heretici, qui porte sunt inferi, quid dixerint; quinimo peruerso garriant ore. Obdurata nempe illorum corda, mendacii latibula, per abrupta perfidie debacchantes, semper inquirunt, et ne ueritatis luce perfundantur [3 1Kb] , in speleo [4 1Kb] [g 1Kb] se falsitatis occulere festinant. Cecidit, heu, proh dolor! super  eos inuidie ignis, et ideo iustitie solem non meruerunt uidere .

uIII. Sancta autem catholica atque apostolica Ecclesia, que licet in toto sit orbe terrarum diffusa, una tamen est amica Sponsi, proxima, et columba, que pennis deargentatis sacri eloquii refulget pulchritudine, et in pallore auri posteriora eius perfecte fidei puritate [5 1Kb] clarescunt, confitetur quin potius [6 1Kb] sanctam, et ineffabilem Trinitatem in unitate; salua scilicet inconfusibiliter proprietate personarum, inseparabilem substantiam [7 1Kb] confitetur. Ita sane ut alius credatur pater, quia Pater est, qui genuit ceternum sibi sine tempore et omni initio Filium: et alius credatur Filius, quia Filius est qui genitus est sine initio a Patre, non putatiue, sed uere: et alius credatur  Spiritus sanctus, quia Spiritus sanctus est, et [8 1Kb] a Patre Filioque procedit. Et non est aliud Pater, et aliud Filius, et aliud Spiritus sanctus; sed unus sunt inseparabiliter Pater, et Filius, et Spiritus sanctus: non unus [a 1Kb] , sed unum: quia alia est persona Patris, alia Filii, alia Spiritus sancti; sed una, et equalis, et consubstantialis, et ceterna est Patris, Filiique et Spiritus sancti inenarrabilis diuinitatis maiestas, quia unus est Deus. Unionem namque in essentia confitemur; Trinitatem uero in personarum discretione predicamus. Dominum igitur nostrum Iesum Christum Dei Filium, uerum Deum [9 1Kb] 5 semper in Patre, semper cum Patre, semper credimus apud Patrem. In ultimis namque temporibus propter nos  et propter nostram salutem, secundum secrete dispensationis arbitrium descendit de celo, unde nunquam recesserat: uenit nimirum in propria, ubi nunquam deerat: natus est de Spiritu sancto et Maria uirgine, dicente angelo: Quod enim in ea natum est, de Spiritu sancto est . Factus uerus homo iuxta id quod scriptum est: Et uerbum caro factum est, et habitauit in nobis , permansit  uerus, et omnipotens Deus in utraque natura, unus Dei Filius, idemque hominis filius. Nihil enim humana natiuitas diuine preiudicauit natiuitati: assumpsit quod non erat, permansit in id essentialiter quod erat, non commixtionem passus, neque diuisionem; sed in una persona Christi Deus uerus et homo permanet uerus, non duo filii Deus et homo; sed unus filius Deus et homo: non alius filius hominis, et alius Dei, sed unus idemque Dei hominisque filius. Unde et eos ualde exsecramur, qui eum adoptiuum impio grunniunt [b 3Kb] ore: quia, sicut prefati sumus, adoptiuus dici non potest nisi is qui prius alienus est ab eo a quo adoptari desiderat. Dei ergo Filius qua ratione credi potest adoptiuus, qui inseparabiliter assumpto homine in una persona ceunte utraque natura, non duo filii,  alius Dei, et alius hominis, ut, sicut illi errando estimant, adoptiuus sit hominis filius, et sine adoptione Dei Filius; sed in una persona unus idemque Dei et hominis filius qui nunquam hominem, quem assumpsit, deseruit, etiam nec in cruce, quando inclinato capite tradidit spiritum, Paulo attestante, qui ait: Si enim cognouissent, nunquam Dominum glorie crucifixissent . Dominus glorie dicitur crucifixus, cum sola caro sit crucifixa: sed quia Dominus glorie idem ipse erat qui et hominis filius qui crucifigebatur, et nunquam hominem deseruit, sicut dictum est, quem assumpsit; ideo dicitur Dominus glorie crucifixus.
[b 1Kb] [c 16Kb]

IX. Sunt etiam plerique qui astruunt ex tribus substantiis unam mediatoris personam, uerbi, carnis,  et anime, cum in causa fidei non uideatur necessarium sophistica disputatione secularium litterarum calculos syllogistica spargere manu. Sufficeret [10 1Kb] enim, iuxta precedentium catholicorum Patrum saluberrime promulgationis doctrinam, sincera simplicitatis uoce ex utraque natura unam personam confiteri, ueri Dei uerique hominis Christi, diuina scilicet et humana: sed propter eos utique, qui semiplenam sine anima rationali, et ad uicem anime diuinam [a 2Kb] naturam in carnis dispensatione assumptam suspicantur, cum Psalmista alacri pectore dicat: Ecce enim Deus adiuuat me, et Dominus susceptor est anime mee . Pro hac igitur re, et huiuscemodi erroris nubilo, styli flabello ex ere  [11 1Kb] mentis uentosas nubium umbras dispergere festinamus, quatenus eterni solis perfusa radio, micantes stellas per celos ualeat puris obtutibus inspicere Scripturarum. Non enim ignoramus, ex duabus substantiis humanam subsistere naturam, ex anima nimirum, et carne: sed unum sine altero perfectum non efficere [12 1Kb] hominem. Quid enim caro sine anima nisi terra? et quid anima sine carne? Nonne spiritus?  Homo enim ex utroque, et non ex uno. Unde quia Redemptor noster perfectum hominem assumpsit in Deum, idcirco ex duabus naturis Deum et hominem confitemur. Non enim caro sine anima perfecta humana dici potest integraque natura. Nam cum ex limo terre finxisset hominem Deus, protinus insufflauit in eum spiraculum uite, sicut scriptum est: Et factus est homo in animam uiuentem . Non igitur alter qui formatus est, et alter qui insufflatus [1 1Kb] , sed unus idemque. Ex flatu namque animata est terra, tam incomprehensibili arte mirabilique modo summi artificis manu configurata [2 1Kb] , ut inuestigari plenius nequeat qualiter et unum sit anima et caro que perfectum efficiunt hominem, et tamen diuersa sit substantia carnis et  spiritus. Nam cum scriptum sit: Ad te omnis caro ueniet ; et rursus: Non timebo quid faciat mihi caro ; et iterum: Et uidebit omnis caro salutare Dei nostri ; nullo namque pacto sine anima uidere potest, ut uideat salutare Dei; nec uenire ualet, ut ueniat ad eum omnis caro.

X. Ponamus igitur, exempli causa, secundum humane rationis affectum, necessitate super omnia compellente, materialia themata disputandi. Nam sicut in planis et solidis figuris linea, et in quadrangulis punctus [a 2Kb] , licet sint indissecabiles et diuidi nequeant, et idcirco egregie depingant dimensionum figuras; omnium tamen numerorum multitudinis summam in se sociatam retinent, et ex se usque ad  infinitam [3 1Kb] numerositatem procedentes, et rursus in se usque ad unum recurrentes, indiuiduam retinere probantur unionis censuram. Fingamus [b 3Kb] igitur animam in forma corporis, quasi lineam, uel punctum in planis, solidis, atque quadrangulatis figuris cunctas membrorum partium in se indiuidue continentes positiones, unumquodque in iunctura sua insertum, ita ut et unum sit et diuersum. Nam si subtrahas lineam, et punctum equalitatis [4 1Kb] , nobilitas degeneratur figure. Instante autem linee [5 1Kb] iacentis primordio, punctique circumfusa numeri quadratura, quique segregari, uel non segregari possunt, resolui insolubili sectione in linee punctique priuilegio demonstratur. Ita sane uis anime, cum sit incorporea et inuisibilis, nec diuidi potest, nec recipit  sectionum scissuras; totam tamen corporis molem, que diuidi uel segregari potest, in se continentem 6 mirabiliter regit, et per totum diffusa animando uiuificat, et quasi punctus in medio suam  indiuidue retinet dignitatem, et in alienam non resoluitur qualitatem. Nam, sicut dictum est, cum sit incorporea, corporaliter cuncta per corpus disponit: et cum sit substantia carnis corporea, per incorpoream creaturam, id est animam, corporeas perficit actiones. Tanta enim societatis conuenientia sibimet sunt iuncte [6 1Kb] , ut unum sine altero nichil possit, et alterum sine altero plenam non possit [7 1Kb] humanam monstrare [8 1Kb] [c 1Kb] naturam: et idcirco placuit ex utraque humanam definire naturam. Nam anima incorporea per corporeos [9 1Kb] oculos uidet, audit, sentit: et corporei oculi per incorpoream animam uidere probantur. Nam si recedat anima, oculi aperti remanentes, et aures patentes, nec uidere [10 1Kb] possunt, nec audire. Per linguam loquitur anima, et lingua  loquitur per animam. In qualibet enim parte corporis incisa carne anima dolet: sine anima uero in frusta [11 1Kb] secata caro, nec dolere nec sentire potest. Per carnem nempe anima, et per animam caro esurit, sitit, tristatur. Nunquid potest dici caro sine anima humana natura, cum nichil sit aliud nisi terra? Animata uero terra [12 1Kb] humana perfecto [13 1Kb] potest dici integra, perfectaque natura. Omne enim imperfectum amittit nominis proprietatem, nisi perfectionis ei [14 1Kb] commodius adiiciatur supplementum. Ex quatuor igitur diuersis elementis humana subsistere fertur natura, calido, frigido, humido, sicco; id est igne, ere, terra, et aqua. Cum ex his quatuor uariis homo subsistat naturis, nunquid debemus in uno homine quatuor substantias profiteri? Si hoc  placet, addatur quin etiam quinta, id est anima, ut constet homo ex quinque, et uerbi omnipotentis sit sexta: et tunc  fateantur sex in una Dei hominisque Christi persona substantie [16 1Kb] .
[b 1Kb]

XI. Tu forsitan suspicaris, quicunque es nostre refragator assertionis, de memoria nobis auolasse quia dixerit beatus Apostolus, in interiore homine habitare Christum per fidem in cordibus nostris . Hec nos tota deuotione mentis totaque simplicitate ueraciter retinemus cordis [17 1Kb] : et adiicimus ea que  idem uas electionis Paulum dixisse reminiscimur. Ipse autem Deus pacis sanctificet uos per omnia, ut [19 1Kb] integer spiritus uester et anima, et corpus sine  querela in aduentu [20 1Kb] Domini nostri Iesu Christi seruetur. Tria, inquam, dixit: [a 2Kb] spiritus, et anima, et corpus. Nunquid aliud est spiritus, et aliud anima? Non diuisit substantias, sed dignitatem distinxit.  Spiritalis quippe anima, et spiritale corpus uult ut in aduentum Domini nostri Iesu Christi seruetur. In hoc [1 1Kb] spiritali homine, qui et interior dicitur, profitetur idem mirabilis doctor habitare Christum per fidem in cordibus nostris. Nam est homo animalis, et est spiritalis, non per substantiam, sed per meriti qualitatem. Animalis quippe ab anima, spiritalis uero a spiritu nuncupatur: quemadmodum idem ueridicus [2 1Kb] uidelicet doctor alterum ab altero discreuit. Animalis, inquit, homo non percipit ea que sunt spiritus Dei . Hic est exterior, qui foras se ad exteriora appetenda effundit: Spiritalis autem diiudicat omnia, id est discernit, et ipse a nemine iudicatur. Hic est, inquam, interior, in quo Christus creditur habitare, qui introrsus se  per contemplationis gratiam retinet, et interne refectionis dulcedine depastus, in amore sui conditoris suauiter requiescit.
[a 2Kb]

XII. His itaque [3 1Kb] prelibatis, ad ea que reliquimus, reuertamur. Quero igitur ut dicas mihi in qua natura ipse mediator Dei et hominum homo Christus iehsu dignatus est esurire, sitire, passionum sentire dolores. Quid moraris? non uales negare: melius est [4 1Kb] ut profitearis quia secundum humanam. Diuina enim natura impassibilis, inuiolabilis et [5 1Kb] semper permanet immutabilis. uerum est, omnino uerum, quia in humana. uolo ergo ut liquidius definias quid sit humana natura: sola caro, an sola anima, an utraque, anima et caro? Non enim possumus, nec fas est, ueritati contradicere: ex utraque  nichilominus humana constat natura, ex anima siquidem et carne. Dicito ergo mihi, in sola carne, an in sola anima, an, quod uerius est, in utraque pertulit uulnera passionum? Caro enim sine anima nichil sentit: anima enim sine carne non esurit, neque sitit, nec potest crucifigi, et tamen crucifixa est per carnem. In summis etenim palmis, et in extremis [6 1Kb] crucifixa est plantis. Quod si non est crucifixa cum carne, cur sensit dolorem? Caro enim, sicut dictum est, sine anima nichil sentit. Quod si per carnis cognationem sentit [7 1Kb] dolorem, et caro per animam dolet incisa; nec caro ergo [8 1Kb] sine anima, nec anima sine carne plena potest humana dici [9 1Kb] natura. Ex utraque namque connexione, carnis scilicet et anime, perfecta constat humana natura. Unde  et maiores nostri hac definitione sancite; quorum sagacissima capacitatis peritia [10 1Kb] longe ualde a nostre tarditatis distat ignauia, placuit eis, sancto annuente Spiritu, duas in una Christi persona indubitanter profiteri naturas, diuinam scilicet et  humanam: quia anima et caro non sunt duo, sed unus homo. Deum [11 1Kb] enim et hominem Dei filium confitetur [12 1Kb] . Mediator, inquit Apostolus, Dei et hominum homo Christus iehsu , qui ex anima et carne non duo, sed unus est dictus homo.

7 XIII. Cessent ergo iam nunc omnes superflue mussitantium [a 19Kb] adinuentiones, cessent calumniatrices querularum questionum obiectiones, que ad rem non pertinent, sed magis ad simplicium subuersionem. Doctrinis uariis et peregrinis non abducamur, sed confiteamur cum sanctis Patribus nostris catholicis orthodoxisque uiris, qui rectam fidem et corde perceperunt, et inuiolabili ore Ecclesie filios [b 52Kb] salubriter docuerunt, duas in Christo naturas, diuinam nimirum et humanam, uerum Deum uerumque hominem:  in utroque proprium Dei Filium, non adoptiuum; sempiternum [c 2Kb] ex Patre [13 1Kb] , temporaliter natum ex uirgine matre; consubstantialem in sua Deo Patri sanctoque Spiritui, consubstantialem etiam nobis in nostra. Nostra dicimus, in carnis conditione, non in peccati uel miserie communione. Peccatum enim non fecit, sed alienum tulit, nec dolus inuentus est in ore eius; sed dolores [14 1Kb] nostros ipse portauit, uulneratus est propter iniquitates nostras, attritus est propter scelera nostra: disciplina pacis nostre super eum, et liuore eius sanati sumus . Omnia autem hereticorum peruersa dogmata cum auctoribus et sequacibus suis eterno anathemate percelli iudicamus. Elipandum namque et Felicem, nouos hostes Ecclesie, sed ueternosa [d 2Kb] fece  perfidie [15 1Kb] pollutos, nisi ab hac stultitia resipiscant, et per recte fidei satisfactionem lamentis se abluant penitentie, indignos et ingratos eos a consortio catholicorum perpetua animaduersione eliminare decernimus, et a gremio orthodoxe Ecclesie censemus [16 1Kb] alienos. [17 1Kb] Optamus tamen et omni annisu mentis, immense pietatis boni pastoris, qui animam suam posuit pro ouibus suis, et neminem uult perire, clenentiam imprecamur, ut perfidie relicto errore, ad uiam ueritatis que Christus est, et ipso redeant perducente, quatenus in sinum matris Ecclesie dilectionis suscepti amplexu, tranquilla suauiter fidei pace quiescentes, largissima sugant ubera bonitatis Dei, ac per hoc perpetue felicitatis gaudia, gratia Dei, qui pro omnibus mortem gustauit, largiente,  sine fine ualeant adipisci. Eos etiam qui post hanc tam saluberrimam definitionem, quam plenaria [e 2Kb] synodus sancto afflata Spiritu concorditer subtili sinceritate terminauit, falsissimis eorum assertionibus, siue clam, siue in publica uoce, prebuerint assensum,  simili eos sententie uindicta sancimus esse plectendos, reseruato per omnia iuris priuilegio [f 2Kb] summi pontificis domini et Patris nostri Adriani, prime sedis beatissimi pape.
[a 2Kb] [b 1Kb] [c 1Kb]

XIu. Nos autem, domini et karissimi fratres, sequentes precedentium Patrum sanam doctrinam [1 1Kb] , respuentes per omnia deliramenta nugacium hominum, corde credamus ad iustitiam, ore autem confiteamur ad salutem, Dominum nostrum Iesum Christum uerum Dei Filium, non putatiuum; proprium in utraque natura [2 1Kb] , non adoptiuum: equalem et ceternum Patri sanctoque Spiritui; qui Ecclesiam suam proprio sanguine acquisitam, sine macula et ruga immaculatam custodiat, et corda nostra in recta fidei puritate immutilato iure conseruet. Catholicum  atque clementissimum, semperque inclytum domnum [3 1Kb] Carolum regem per intercessiones beate et gloriose semperque uirginis Dei genitricis Marie, per quam meruimus auctorem suscipere uite, et beati Petri primi pastoris Ecclesie, omniumque sanctorum, uerum etiam suffragantis precibus uestris, omnipotens et sancta Trinitas sua cum gratia circumcingat, suaque dextera semper protegat [4 1Kb] et defendat, ut faciat semper que illi sunt placita, quatenus [5 1Kb] celestibus fretus armis, inimicos nominis Christi auxilio fultus de celo ad terram prosternat. Barbaras etiam nationes infinita Deus omnipotens ditioni eius potentia subdat: ut ex hac occasione ad agnitionem perueniant ueritatis, et cognoscant uerum et uiuum Deum creatorem suum. Regenerati siquidem  [6 1Kb] unda baptismatis in gremio aggregentur matris Ecclesie, ut impleatur quod bonus pastor promiserat, dicens: Et alias oues habeo que non sunt ex  hoc ouili, et illas oportet me adducere, et uocem meam audient, ut  fiat unum ouile et unus pastor . Multiplicetur pax in diebus eius, ut sit sancta Ecclesia libera, et ab omni strepitu mundi secura; qua libertate Christus eam liberauit: liceatque Domini sacerdotes, iuxta euangelicas et apostolicas canonicasque regulas simpliciter Domino deseruire, militare in solis castris Dominicis: quia iuxta eiusdem Domini uocem, Nemo potest duobus dominis seruire . Et Paulus: Nemo militans Deo implicat se negotiis secularibus, ut placeat ei cui se probauit . Nemo sibi blandiatur quod utrumque possit et Deo et mundo seruire, quia ueritas est et mentiri non potest, qui hoc fieri non posse testatur. Unde supplicandus est tranquillissimus  princeps noster, ut ille pro nobis contra uisibiles hostes pro Christi amore, Domino opitulante, dimicet; et nos pro illo contra inuisibiles hostes, Domini imprecantes potentiam, spiritualibus armis pugnemus, quatenus uicariam ei retributionem in illa die pro Ecclesia sua Dei Filius rependat; ut quemadmodum ille nunc eam [7 1Kb] inter tot mundanos tumultus constitutam reddit securam, ita eum illa [8 1Kb] celestis regni faciat esse participem. Indulgeat miseratus captiuis. subueniat oppressis, dissoluat fasciculos deprimentes, sit consolatio uiduarum, miserorum refrigerium, sit Dominus et Pater, sit rex et sacerdos, sit omnium Christianorum moderantissimus gubernator, auxiliante Domino nostro Iesu Christo, qui cum Patre et Spiritu sancto uiuit et  regnat Deus in Trinitate perfecta, per omnia secula seculorum. Amen.





15 SANCTI PAULINI PATRIARCHAE AQUILEIENSIS EPISTOLA AD HEISTULFUM.
Ex ms. codice Rhemensi collato cum cap. 40 lib. uI Decretorum Burchardi Wormaciensis Ecclesie episcopi.

[3Kb] Incipit epistola Paulini patriarche Foroiuliensis, edita in loco celebri nomen Franconofurt, in synodo magna, contra Felicem hereticum, de Heistulfo, qui uxorem suam occidit causa adulterii propter unius testimonium.

 [a 4Kb] Admonere te cum lacrymis et multo gemitu cordis curaueram [1 1Kb] , fili [b 1Kb] Heistulfe [2 1Kb] , si tamen [c 1Kb] filius dici debeas, qui [sed non fil. dici debet qui, Grat.] tam  crudeliter infelix homicidium perpatrasti. Nam occidisti uxorem tuam partem [d 3Kb] corporis tui legitimo tibi matrimonio sociatam, sine mortis causa, non  tibi resistentem [e 2Kb] , non insidiantem quocunque [3 1Kb] modo uite tue. Non inuenisti eam cum alio uiro nefariam rem facientem, sed incitatus [4 1Kb] a diabolo, impio inflammatus furore, latrocinii [5 1Kb] more atrocius eam gladio tuo, crudelior omni bestia, interemisti [atrocior et crudelior o. b. eam. g. t. interemisti. Ex Labb.]. Et nunc post mortem eius addis iniquitatem super iniquitatem, filiorum tuorum improbe [f 1Kb] predo, qui matri non pepercisti, et ideo [6 1Kb] filios tuos orphanos [g 2Kb] esse fecisti, inducere uis [h 2Kb] super eam mortis causam post mortem per unum homicidam et reprobum [7 1Kb] testem, cum [8 1Kb] nec secundum Euangelium [i 42Kb] , nec ulla diuina humanaque lex unius testimonio etiam idonei [9 1Kb] quempiam condemnat uel iustificat [incusare uis mortuam. Hec nec Euang. concedit,  nec u. d. h. lex ut u. t. etiam idoneo aliquis condemnetur et iustificetur. Ibid.]. Quanto magis per istum flagitiosissimum et tam [10 1Kb] scelestissimum nec illa debuit uiua condemnari, nec tu poteris [11 1Kb] post eius mortem excusari: prius causa criminis subtiliter in ueritate [12 1Kb] fuerat inuestiganda, et tunc, si rea [13 1Kb] fuisset inuenta, secundum legis tramitem, debuit excipere [14 1Kb] ultionis uindictam. Nam etsi uerum, quod absit, fuisset, sicut adulter ille mentitus est, post octo [15 1Kb] annos penitentia [k 2Kb] forsitan [16 1Kb] peracta dimittere eam per approbatam causam poteras si uoluisses: occidere eam [17 1Kb] tamen nullatenus [l 2Kb] debuisses. Non enim uult Deus mortem peccatoris, sed ut conuertatur ad penitentiam et uiuat. Idcirco placeat tibi concilium nostrum, et fac hoc quod  tibi melius et leuius uideri potest, miserere anime tue, ut non sis tuus [18 1Kb] tibimetipsi homicida. Quapropter [19 1Kb] homicida, rogamus te, relinquere hoc malignum seculum [Duo consilia proponimus tibi: accepta tecum deliberatione duorum, elige magis quod placeat: et miserere anime tue, et tu hic in isto angusto tempore positus. Ibid.], quod traxit te ad tam immanissimum peccati facinus. Ingredere in [in Grat. deest, in] [m 33Kb] monasterium, humiliare sub manu abbatis, multorum [et multorum, Grat.] fratrum precibus adiutus [20 1Kb] . Obserua cuncta simplici  animo que tibi fuerint [Ed. Labb. add. ab abbate] imperata, si forte ignoscat [n 64Kb] infinita Dei bonitas peccatis tuis, et refrigeret animam tuam, priusquam crucieris perpetuis flammis. Hoc tibi leuius et melius esse certissime scias [istud consilium ut certissime scias leuius et salubrius est, ut sub alterius custodia lugeas deflenda peccata. Ed. Labb.]. Sin autem penitentiam publicam in domo tua permanens, uel in hoc mundo uis agere [21 1Kb] , quod tibi grauius et durius et peius esse non [o 2Kb] dubites, ita ut agere debeas te exhortamur. Omnibus diebus quibus uixeris [22 1Kb] penitere. uinum et omnem siceram [p 3Kb] non bibas [23 1Kb] . Carnem [q 1Kb] nullo unquam tempore [24 1Kb] ullam quamlibet comedas preter [Grat., preterquam] [25 1Kb] Pascha et diem Natalis Domini. In pane et aqua et [r 62Kb] sale penitere  [Grat., penit. age] [26 1Kb] . In ieiuniis, uigiliis et orationibus atque eleemosynis omni tempore perseuera. Armis [s 4Kb] nunquam cingere, nec [27 1Kb] causa in quolibet loco litigare [t 1Kb] presumas. Uxorem nunquam [u 1Kb] ducere, nec concubinam habere [Grat., concub. non hab.], nec adulterium committere [28 1Kb] . In balneo nunquam lauare [x 2Kb] [29 1Kb] : in conuiuiis letantium nunquam te miscere [30 1Kb] . In ecclesia segregatus ab aliis Christianis post ostium et postes te similiter [31 1Kb] reponere. Ingredientium et egredientium te [32 1Kb] suppliciter orationibus commendare [Grat., commenda te]. [y 2Kb] A communione sacri corporis [y 2Kb] et sanguinis Christi cunctis diebus uite tue indignum te existimans [33 1Kb] abstinere. In ultimo tamen exitus uite tue die pro uiatico [34 1Kb] , si merueris ut sit qui tribuat, tantummodo uenialiter  [z 1Kb] ut accipias tibi concedimus.

Sunt et alia multa que tibi durius et satis acrius erant iuxta tam [35 1Kb] magnum pondus peccati, infelix, adiicienda: Sed si hec omnia que [36 1Kb] supra misericorditer dicta sunt, perfecto corde Domino auxiliante feceris et custodieris; confidimus de immensa 16 Dei clementia remissionem te tuorum habiturum peccatorum et secundum [37 1Kb] boni iustique pastoris imperantis iussionem resoluit te [Grat., resoluet te] sancta Ecclesia ab hoc uinculo peccati in terris, ut sis per ipsius gratiam, qui eam sanguine suo acquisiuit,  solutus in celis. Sin autem [Grat., si autem] aliter feceris, et sancte matris Ecclesie tam salubrem admonitionem despexeris, ipse tibi sis iudex, et in laqueo [38 1Kb] diabolico inretitus permanebis. Sanguis [Grat., [aa 1Kb] et sanguis] tuus super caput tuum. Nos alieni a consortio tuo pro aliorum filiorum Dei salute, ipso opitulante, omni sollicitudine intenti [39 1Kb] innitimur desudare, et Domini attentius misericordiam quotidie implorare. Qui cum Patre et Spiritu sancto uiuit et regnat Deus in trinitate perfecta, per omnia secula seculorum. Amen.

 Secundum autem consilium tale est. Arma depone, et cuncta secularia negotia dimitte. Carnem et sagimen omnibus diebus uite tue non comedas, excepto  uno die Resurrectionis Domini, et uno die Pentecostes, et uno die Natalis Domini: ceteris temporibus in pane et aqua et interdum leguminibus et oleribus peniteas in ieiuniis, in uigiliis, in orationibus, et in eleemosynis perseueres omnis tempore. uinum medonem et mellitam ceruisiam nunquam bibas nisi in illis predictis diebus. Uxorem ne ducas, concubinam non habeas, adulterium non facias, absque spe coniugii perpetuo permaneas. Nunquam te laues in  balneo, equum non ascendas, causam tuam et alterius in conuentu fidelium non agas; in conuiuiis letantium nunquam sedeas, in ecclesia segregatus ab aliis Christianis post ostium humiliter stes, ingredientium et egredientium orationibus suppliciter te commendes, communione sacri corporis et sanguinis Domini cunctis diebus uite tue indignum te existimus: in ultimo termino uite tue pro uiatico, si obseruaueris consilium, ut accipias tibi concedimus. Sunt et alia multa duriora, que tibi iuxta pondus tanti facinoris essent adiicienda: sed si hec omnia que supra misericorditer dicta sunt, perfecto corde Deo auxiliante perfeceris et custodieris, confidimus de immensa Dei clementia remissionem tuorum peccatorum habiturum, et secundum boni iustique  pastoris imperium, resoluat te sancta Ecclesia ab hoc uinculo peccati in terris, ut per ipsius gratiam, qui eam suo sanguine redemit, sis solutus in celis. Sin autem aliter feceris, et sancte matris ecclesie salubre consilium despexeris, ipse tibi sis iudex, et in laqueo diaboli, quo irretitus teneris, maneas, sanguisque tuus sit super caput tuum. [bb 1Kb] Nos alieni a consortio tuo: et sub indissolubili anathemate permaneas, donec Deo et sancte Ecclesie satisfacias.





22 SANCTI PAULINI PATRIARCHAE AQUILEIENSIS LIBER EXHORTATIONIS, uULGO DE SALUTARIBUS DOCUMENTIS, AD HENRICUM COMITEM SEU DUCEM FOROIULIENSEM SCRIPTUS, UT uIDETUR, CIRCA AN. 795, Collatus cum pluribus editionibus, et notis opportunis illustratus. [2Kb]



CAPUT PRIMUM. Iustitia et beatitudo amare Deum.


O mi frater, si cupias scire, quamuis ego nesciam [1 1Kb] quam perfectissima atque plenissima est iustitia, Deum toto corde amare, illique tota adherere uoluntate, qui est summum bonum! Summum uero  amare bonum summa est beatitudo. Qui Deum amat bonus est: si bonus ergo [a 1Kb] et beatus: quem quanto quis ardentius amat, [b 1Kb] tanto melior efficietur. Quatenus hoc beatissimo bono abundare te faciat, carissime frater, ipse qui est hoc bonum, quotidianis precibus integro cordis desiderio eum, etsi indignus, deprecari [2 1Kb] studeo.



CAPUT II. Hominis in creatione prerogatiue.


Tu uero, frater carissime, intellige quia consilio [a 2Kb] sancte Trinitatis, et opere maiestatis diuine creatus es: ex primoque conditionis honore intellige quantum debeas Conditori tuo, dum tantum mox in conditione dignitatis priuilegium prestitit tibi Conditor eternus, ut tanto eum ardentius amares, quanto mirabiliorem te ab eo esse conditum intelligeres.



CAPUT III. Imago Dei quomodo in homine.

Nec hoc solum [b 1Kb] quod consilio sancte Trinitatis sic excellenter a Conditore conditus es, sed etiam quod ad imaginem et similitudinem suam ipse Creator  omnium te creauit: quod nulli alii ex creaturis, nisi soli homini concessit. Et hec est imago unitatis et trinitatis omnipotentis Dei, quam anima tua habet in se: primum quia secundum Dei donum uiuis ac sapis [1 1Kb] , secundum quia ad imaginem tui conditoris creatus es: tertium licet unus appelleris homo [c 1Kb] , tamen tres habes a Patre, et Filio, et Spiritu sancto concessas dignitates, id est intellectum, uoluntatem et memoriam. Quod idem, licet aliis uerbis, in Euangelio designatur, dum dicitur, Diliges Dominum Deum tuum ex toto corde tuo, et ex tota anima tua, et ex omnibus uiribus tuis . In his igitur [d 1Kb] tribus imaginem Conditoris nostri mirabiliter gerit  in sua natura noster interior homo, ex quibus quasi  excellentioribus anime dignitatibus iubemur diligere Conditorem, ut quantum a nobis intelligitur, diligatur; et quantum diligitur semper in memoria [2 1Kb] qua recipitur, habeatur. Nec solum sufficit nobis Deum intelligere, nisi fiat in amore eius uoluntas nostra: imo nec hoc sufficit, nisi cum memoria et uoluntate opus addatur.



24 CAPUT Iu. Conuerti ad Deum.

Tuo uero capiti, frater carissime, addatur gratia spiritualis scientie, que mentem tuam illuminet, et ad uitam eternam, sicut desidero et opto, perducat. Toto enim cordis mei affectu opto, Deumque deprecor, ut semper ad anteriora te extendas, donec peruenias ad sublimem perpetue beatitudinis coronam,  et animi tui nobilitatem, quam in te optime scio, nullis amicorum consiliis, nulla secularium ambitione desideriorum, ab amore Christi immutari permittas. Noli tuam bonitatem aliorum malignitate obscurare; sed ubique quantum uales, amabilis coram Deo et omni populo appareas [3 1Kb] . Non deerit tibi gratia adiuuantis Dei, si tibi aderit uoluntas admonitionis sancte, quam sepius in Scripturis diuinis mens bonitatis tue attendit.



CAPUT u. Eleemosynam et pia opera suadet.

Esto, queso [4 1Kb] , quamuis laicus, ad omne opus Dei  promptus, pius ad pauperes [5 1Kb] et infirmos, consolator  merentium, compatiens miseriis omnium, largus in eleemosynis, memorans euangelice uidue duo minuta , et prophetam dicentem: Frange esurienti panem tuum , at caute [1 1Kb] preuidens discretionem eleemosyne, ita ut utrisque, danti scilicet et accipienti, solatium sit.



CAPUT uI. Consiliariorum delectus.

Itaque non solum de salute tua, uerum etiam de multorum profectu et prosperitate meditare. Elige tibi consiliarios [a 1Kb] optimos [2 1Kb] , Deum timentes, et ueritatem amantes. Sepe enim adulatores blanda facie decipiunt animas audientium se, et perpetua morte interimunt. De talibus enim dicit Psalmista: Quoniam  Deus dissipauit ossa eorum qui hominibus placent: confusi sunt, quoniam Deus spreuit eos . Et Apostolus dicit: Si hominibus placerem, Christi seruus non essem . Unusquisque amicus ad edificationem, non ad destructionem, placeat proximo suo, quia non omnis amicus consiliarius esse poterit, dicente Scriptura: [b 1Kb] Amici tibi sunt multi, consiliarius autem unus .



CAPUT uII. Amicitia uera.

Licet enim me mutationis locus [3 1Kb] longe [c 53Kb] tulisset a uobis corpore, sed nullatenus caritate: quia caritas, [d 9Kb] que deseri potest, nunquam uera fuit. Ideo intima amicitiarum caritate, quantum possumus;  Domino Christo coniungamur, quia ipse ait: uos amici mei estis, si feceritis que ego precipio uobis . Et iterum ad discipulos suos: Iam non dicam uos seruos; sed amicos meos .



CAPUT uIII. Amicitia Dei et mandatorum commendantur custodia.

Et si premia eterne uite uolumus promereri, illius precepta totis uiribus satagamus custodire. Precepta namque eius nolentibus [a 1Kb] grauia sunt, uolentibus leuia, sicut ipse ait: Iugum enim meum suaue est, et onus meum leue . Et iterum: Super quem requiescam, nisi super humilem et quietum et trementem sermones meos?  Seculi enim [b 1Kb] amicitia aut lucro, aut beneficiis, aut diuersis honoribus constat: Saluatoris autem amicitia in  se et proximos diligendo consistit. Igitur quotiescunque bonis actibus mandata Christi facimus, toties Christi amici uocamur. Ille nos semper inuitat ad amicitiam suam et diabolus inuidens querit nos mergere in infernum. Saluator nos amat, et proditor nos odit: ideo non pretermittamus Redemptorem, nec sequamur predonem. Charior nobis sit qui libertati restituit, quam qui nos captiuauit, et seruituti subdidit. Semper ante oculos cordis pone, quod non amicorum turba, nec familie multitudo, non auri argentique congestio, non gemmarum lapilli fulgentes, non uindemiarum ubertas, non densitas segetum, non  iucunditas extensa pratorum possunt anime [c 1Kb] exeunti  de corpore ullum afferre presidium; sed [1 1Kb] plus lugent [d 1Kb] qui ea plus diligunt. Ideo diligendus est uerus amicus noster Dominus iehsu Christus, qui presentem felicitatem [2 1Kb] et eternam nobis tribuet beatitudinem. Nam Redemptor noster ideo dicitur, quia nos redemit a diaboli captiuitate: et Saluator, saluando nos a peccatis nostris: Adiutor, adiuuando nos in opportunitatibus, in tribulatione: Protector, protegendo nos, ut inter inimicos nostros maneamus illesi: susceptor, suscipiendo nos in eterna tabernacula. Ideo caritatem et precepta et amorem tanti amici nostri totis uiribus adimpleamus, et nobilitatem imaginis illius in nobis seruemus. [3 1Kb] Rememoremus semper quam inclytus et ualde gloriosus est imperator et amicus noster. Ille a nobis non aliud  querit munus, nisi spiritale. Caueamus [e 1Kb] quantum possumus, ne aliquid in nobis [4 1Kb] inueniat, quod oculos eius offendat. Et si forsitan, ut solet humane fragilitatis conditio, aliquam negligentie maculam malignus spiritus in nobis [5 1Kb] infigat, citius per confessionem et penitentiam fontemque [6 1Kb] lacrymarum abluere eam omni studio festinemus, ne diu sine amici nostri maneamus amplexu, quia paratior est nos recipere [7 1Kb] quam perdere, tantum si non tardemus [8 1Kb] de die in diem reuerti ad illum. Hec enim [f 1Kb] duo mala omnipotens Deus odit in omnibus hominibus, id est, negligentiam reuertendi, et desperationem salutis.  Tantum hec absint a cogitationibus procul nostris:  et ille tunc animis prope erit nostris. Ne, queso, de terrena felicitate gloriantes confidamus; sed gratias agamus ei, qui dum homines esse uoluit rationales, non superbia, sed humilitate 26 prosequi se rogauit. Que, rogo, maior [a 1Kb] esse nobis gloria poterit, uel sublimior honor, quam eius imperatoris esse amicos, qui super omnes imperatores est? Et quanto ille sublimior est in omnipotentia [1 1Kb] et uirtute, tanto nos maioris debemus esse diligentie in iustitia et sanctitate et humilitate et obseruatione [2 1Kb] mandatorum illius.



CAPUT IX. Sanctitas in quo sita sit; lectionis Scripturarum commendatio.

 Sanctitas uero in iustitie operibus constat. Iustitia uero duobus modis adimpletur, ut que prohibita sunt ab eo non faciamus, et que iussa sunt ab eo faciamus, iuxta Prophetam: Diuerte a malo, et fac bonum . Omnis enim sanctorum librorum series ad nostram doctrinam [b 1Kb] scripta est: et hoc maxime nostris auribus intonat, et iterum atque iterum replicat, quid sit homini cauendum, uel quid sequendum. In quibus libris tua dignitas [c 1Kb] optime exercere [3 1Kb] se nouit; quia per illos nobis loquitur ipse Deus et Dominus noster, et pie uoluntatis nobis demonstrat affectum. Recognoscamus et recogitemus quali honore nobis illius legatio sit accipienda. Quid [4 1Kb] si a rege legatio aut indiculus [d 1Kb] ad nos ueniret, numquid non mox aliis curis postpositis prompta uoluntate  et cum omni deuotione litteras acciperemus, et legentes implere satageremus? et certe de celo Rex regum et Dominus dominantium, imo et Redemptor noster per prophetas et apostolos dignatus est nobis dirigere litteras suas: non ut aliquod seruitium sibi  necessarium demandet [5 1Kb] , sed que ad salutem et gloriam nobis prodesse [6 1Kb] possint, innotescat.



CAPUT X. Deus sit possessio nostra.

 Proinde [e 2Kb] si aliquid in hoc seculo possidere delectamur, Deum qui possidet omnia, expedita [7 1Kb] mente possideamus, et in eo habeamus quecunque feliciter et sancte desideramus. Sed quoniam nemo possidet Deum, nisi qui possidetur ab eo, simus nos ipsi facti Dei possessio, et efficietur nobis possessio Deus [8 1Kb] . Et quid potest esse in mundo felicius, quam cui efficitur suus imperator et redemptor census, et hereditas dignatur esse ipsa diuinitas? Omnes enim ex illo fructus percipimus: in illo 27 et de illo semper uiuimus.  Quid, rogo, homini sufficit, cui ipse conditor non sufficit? Quid ultra querit, cui omne gaudium et omnia suus Redemptor esse debet?



CAPUT XI. Gaudium mundi.

 Heu quam subtiliter nos ille antiquus hostis decipiendo fallit, eamque [9 1Kb] cecitatem ante oculos mentis nostre [10 1Kb] obducit, ne discernere ualeamus gaudia [11 1Kb] huius seculi et gaudia regis eterni! Nam gaudere [12 1Kb] quidem bonum est: sed qui gaudet, si non inde gaudeat unde debet, non potest bonum esse quod gaudet. Gaudet miles terrenus [13 1Kb] acquisisse honores huius seculi perituros, uestes pulchras, et speciosas armillas brachio circumdatas, coronam capiti impositam: et tale gaudium  non est eternum, sed periturum. Gaudet et raptor, cum desiderata rapuerit. Gaudet ebriosus, cum occasionem potationis inuenerit. Gaudet adulter, cum ad delectationem corporis fruendi meretricis peruenerit. Gaudet periurus [14 1Kb] , si huius seculi facultates  iurando acquisierit. Gaudet iracundus, si iram suam perfecerit. Et multa alia, que mens bonitatis tue, frater carissime, comprehendere poterit. Et cum sit gaudere bonum: de his atque huiusmodi tamen gaudere grande malum est, et perducens [1 1Kb] ad mortem peccati [2 1Kb] . Nec ullum quodlibet scelus coram Deo tam abominabile fit, quam preterita peccata unicuique nostrum reminiscendo gaudere et [3 1Kb] inde exsultare, atque in eis [4 1Kb] semper iacere. Hec sunt que superius diximus, unde nos gaudere uult mundus ut pereamus cum amatoribus huius mundi. Hec enim gaudia uelut uenena diaboli repudiare debemus, quia non solum corpora, sed et animam perpetualiter necare festinant.



CAPUT XII. Gaudium, arma et diuitie spiritus.


 Queso, frater mi, queso, has diaboli sagittas ad petram que Christus est allidens , sume scutum fidei , in quo possis omnia tela ignea diaboli exstinguere: et gaudeamus de bonis [5 1Kb] Domini, de conscientia pura, de confessione uera, et de penitentia digna, de luctu et uera tristitia, que non secundum seculum [6 1Kb] mortem, sed secundum Deum salutem operatur eternam . Eam uero, que secundum hoc seculum est, tristitiam firmiter Apostolus prohibet dicens: Nolite contristare Spiritum sanctum Dei, in quo signati estis in die redemptionis. Sed omnis amaritudo et ira et indignatio et clamor et blasphemia tollatur a uobis cum  omni malitia: et estote inuicem benigni, misericordes, donantes inuicem, sicut et Deus in Christo donauit uobis . Et quantum possumus solerti studio mores nostros corrigamus, et uirtutes omnium bonorum acquirere festinemus, quatenus pietatem Dei et misericordiam in tempore opportuno consequi ualeamus, et de promissione futuri illius regni ineffabiliter gaudeamus. Hec sunt arma que nos contra impetum diaboli armant et Deo commendant. Hec sunt arma que amicos nostros confortant, muniunt atque nobilitant. Hec arma nobiscum sunt, et intra nos, Deo donante, sunt [7 1Kb] . He sunt uere diuitie nostre. Nam pudicitia pudicos nos facit, et iustitia iustos, et pietas pios, et humilitas humiles, et mansuetudo mansuetos, et innocentia innocentes,  et simplicitas simplices, et puritas puros, et prudentia prudentes, et temperantia temperantes, et caritas Deo et hominibus nos facit charos. Hec omnia bona a Deo, et a bono Deo creata sunt.



CAPUT XIII. Mundi contemptus et concupiscentiarum.

 Et ideo si in illo esse uolumus, quod  esse debemus, sicut sanctus Ioannes apostolus dicit, quomodo ille ambulauit, ita et nos spiritaliter ambulemus. Quid est ambulare sicut Christus ambulauit, nisi contemnere uanitatem et felicitatem huius 28 seculi, et non timere aduersa pro nomine illius pati? Speremus que promisit, et sequamur quo ipse precessit. Non nos ullo modo ab amore Christi separet huius seculi miserabilis dulcedo; neque excusatio uxoris aut filiorum gratia [8 1Kb] scilicet, nec multa auri argentique congestio, [9 1Kb] possessionum delectatio, dum terribiliter contestatur nobis sanctus Ioannes apostolus dicens: Nolite diligere mundum, neque ea que in mundo sunt: quia omne quod in mundo est, concupiscentia carnis est, et concupiscentia oculorum, et ambitio seculi . Hec sunt, que ex paradiso deliciarum in hoc miserabile exsilium Adam et Euam proiecerunt. Quia nisi dilectio Dei ab eis defecisset, nunquam diligere cepissent male suadentis serpentis consilium, imo nec credidissent. Et concupiscentia oculorum, quod sibi aperiri oculos cupierunt. Et ambitio seculi, quod se fieri posse quod Deus est, crediderunt. Et ideo uolens nos omnes apostolus ab his tribus generibus mortis cauere, dixit: Omne quod in mundo est, concupiscentia carnis est, et concupiscentia oculorum, et ambitio seculi.



CAPUT XIu. Quibus gradibus in peccatum primi parentes lapsi sint.

 Et ut facilius, frater mi, bonitas tua intelligat, si placet, qualiter  illi primi homines, Adam scilicet et Eua, commiserunt tam grande peccatum, pandam, quatenus gratia Domini nostri Iesu Christi te ab hoc semper cauere concedat: quia in illis duobus originaliter totum damnatum est genus humanum. Illi enim non ederent de ligno prohibito, nisi concupiscerent [10 1Kb] ; nec concupiscerent nisi tentati: nec tentarentur, nisi deserti [11 1Kb] : nec desererentur a Deo, nisi ipsi prius deseruissent Deum: nec illi Deum desererent, nisi superbirent, et similitudinem Dei ad quam facti erant, damnabiliter neglexissent. Pro quo morbida eorum corpora contraxerunt mortem, et iuxta sententiam Domini eo die creduntur mortui, quo in eis penaliter facta est necessitas moriendi.



CAPUT Xu. Adam uel Christum imitari quid sit.


 Hec paulo ante diximus de primis hominibus, ut lapsum et damnationis eorum euadere possimus exemplum siue supplicium: quia quamuis ex Adam simus carnaliter nati, non ipsum tamen debemus imitari, sed Christum Dominum nostrum, in quo renati sumus per baptismum et uiuimus. Quid est imitari Adam, nisi carnalibus  concupiscentiis ac desideriis morte nos perpetua occidi? Et quid est imitari Christum, nisi carnales [1 1Kb] concupiscentias ac desideria in nobis mortificare, et cum ipso qui nos pretio sui sanguinis redemit, feliciter regnare? Et si quando in Adam fuimus, omnes in ipso [2 1Kb] cecidimus; ita quia [3 1Kb] iam in Christo esse cepimus, omnes cum illo spiritaliter resurgamus. Et ut totum dicam, Adam nobis abstulit paradisum, et Christus donauit regna celorum, et corpus suum pro nobis peccatoribus tradidit. Christus enim mortuus est [4 1Kb] peccato, non suo, sed nostro. Unusquisque autem nostrum non [5 1Kb] omnium peccato moritur, sed uno.



CAPUT XuI. Quid sit mori peccato et mundo.

 Quid est peccato mori, nisi opera maligna in nobis damnare, et hoc miserabile seculum fugere? Ut sicut homo mortuus in sepulcro carne [6 1Kb] nulli detrahit, nemini uiolentus existit, neminem calumniatur, neminem opprimit, non inuidet bonis, non insultat malis, non luxurie carnis seruit, non bibendo magis ac magis in se sitim accendit, non odiorum flamma inardescit, non potentibus ac diuitibus huius seculi [7 1Kb] adulatur, non inquieta curiositate raptatur, non turbe [8 1Kb] maxime sibi astantis curam gerit, non auro argentoque siue pallio [9 1Kb] circumdatus distenditur, non salutationibus potentum nec parentum delectatur, non se iniuriis fatigat, non eum superbia inflat, non ambitio huius seculi necat, non uana gloria turpiter iactat, non aurum siue armille atque omnes  huius seculi false diuitie inflammant, non rabies insani furoris exagitat, non equorum crassitudo amorque inuitat, non pulcherrima species feminarum auidum reddit, non histrionum miserabilium uerba in risum excitant, non contentiones huius seculi perturbant, non audacia extollit, non gaudia huius seculi delectant, non iracundum animositas, non suspiciosum peruersitas, non uerbosum uanitas, non [10 1Kb] risorem malignitas, non mobilem instabilemque eum huius seculi uersatilis amor [11 1Kb] facit. 29 Hec et alia huiusmodi enumerando protelaui, ut intelligat dulcissima fraternitas tua, quatenus homo carne [12 1Kb] mortuus nec facere potest ista que dixi, nec pati. Et ut his talibus non torpeamus [13 1Kb] , sed studeamus  quantum possumus cum Dei adiutorio corpora nostra cum uitiis et concupiscentiis mortificare . et induamur nouum hominem, qui secundum Deum creatus est in iustitia et sanctitate [14 1Kb] ueritatis . Nec humanis laudibus delectemur, nec detractoribus libenter aurem prebeamus, nec adulatoribus  nostris credamus, nec discordes simus [15 1Kb] , sed magis eos quos ualemus, ad concordiam prouocemus, quia secundum Euangelium, Beati pedes qui ad pacem currunt (Forte ex Matth. u, 9, uel Rom. X, 15, 



CAPUT XuII. Quid sit secundum carnem uiuere.

. Nec simus carnales, id est, carnaliter in hoc seculo uiuentes, quia Apostolus dicit: Si secundum carnem uixeritis, moriemini . Igitur ille secundum carnem uiuit, qui secundum seipsum uiuit: quia ipse homo est, et uiuit, et secundum seipsum uiuit, id est, pergit quo uult, dormit quando uult, loquitur que uult, et [16 1Kb] cui uult, et ubi uult; manducat et bibit quando  uult et quantum uult; ridet et [17 1Kb] iocatur turpiter inter quos uult et quando uult. Postremo quidquid naribus suaue est, querit; quidquid tactu blandum, quidquid oculis delectabile, quidquid corpori suo iucundum, exercet ac sequitur qualiter uult et quando uult, quia omnia licita et illicita carnaliter uult. Delectatur in uestimentis pulcherrimis et equitibus et armis sicut uult et quando uult: et sic non secundum Deum, sed carnaliter uiuit et delectatur, et omnia desideria carnis sue perficit sicut uult et quando uult.



CAPUT XuIII. uitiorum remedia.

. Quapropter, carissime in Christo frater, deprecanda nobis est diuina clementia,  ut desideria carnalia delectatio spiritualis imminuat, et pietas in nobis crudelitatis iram restringat [18 1Kb] , et malignitatem patientia cerceat, et libidinem pudicitia uincat, et animositatem tranquillitas toleret, scurrilitatem et uerbositatem taciturnitas moderata compescat, curiositati studium spiritale in uigiliis et orationibus et eleemosynis [19 1Kb] succedat, ebrietatem sobrietas domet, ire et furori mansuetudo dominetur, leuitatem maturitas regat, luxuriam uera castitas excludat, mundi cupiditatem Dei et proximi caritas refrenet, iactantiam et superbiam conculcet profunda himilitas: quia humilitas homines sanctis angelis similes facit, et superbia ex angelis demones fecit.



CAPUT XIX. Peccatum nullum sine superbia, que diaboli est, sicut humilitas Christi.


 Et ut euidenter ostendamus, ipsa est peccatorum omnium initium, finis, et causa, quia non solum peccatum est ipsa superbia, sed etiam nullum peccatum potuit, aut potest,  aut poterit esse sine superbia. Siquidem nichil aliud omne peccatum est, nisi Dei contemptus, quo eius precepta contemnimus: et hoc nulla res alia persuadet homini nisi superbia. Porro superbia et cupiditas in tantum unum est malum, ut nec superbia [1 1Kb] sine cupiditate, nec sine superbia possit cupiditas [2 1Kb] inueniri. De superbia namque nascuntur hereses, schismata, detractiones, inuidie, ire, rixe, dissensiones, contentiones, animositates, ambitiones, elationes, presumptiones, iactantia, uerbositas, uanitas, inquietudo, mendacium, periurium et cetera huiusmodi, que dinumerare per singula longum est. Cupiditas quoque facit homines gulosos, intemperantes, ebriosos, auidos, rapaces, fornicarios, adulteros, stupratores, incestos, flagitiosos et alia innumerabilia,  per que diabolus genus humanum precipitare solet.  Per superbiam namque et cupiditatem diabolus dicit: In celum conscendam , Christus cum humilitate dicit: Humiliata est in terra anima mea . Diabolus per superbiam et cupiditatem dicit: Ero similis Altissimo ; Christus per humilitatem, cum esset in forma Dei, exinaniuit semetipsum formam serui accipiens, humiliauit se Patri, factus obediens usque ad mortem . Diabolus per superbiam et cupiditatem dicit: Super astra Dei exaltabo solium meum , Christus cum humilitate dicit: Discite a me quia mitis sum et humilis  corde . Diabolus cupidus et superbus per Pharaonem loquitur dicens, Nescio Dominum, et Isrel non dimittam ; Christus cum humilitate dicit, Si dixero, quia non noui eum, ero similis uobis mendax: sed noui eum et mandata eius seruo . Diabolus superbus et cupidus dicit: Mea sunt flumina, et ego feci ea . Christus cum humilitate dicit: Non possum a 30 me ipso facere quidquam ; sed Pater  meus in me manens ipse facit opera . Diabolus superbus et cupidus dicit: Mea sunt omnia regna mundi et gloria eorum, et cui uolo do ea . Christus cum diues esset, pro nobis factus est pauper, ut eius inopia nos diuites redderemur . Diabolus superbus et cupidus dicit: Sicut colliguntur oua, que derelicta sunt, sic uniuersam terram ego congregaui, et non fuit qui moueret pennam, et aperiret os, atque ganniret . Christus cum humilitate dicit, Similis factus sum pelicano solitario; uigilaui et factus sum sicut passer solitarius in tecto . Diabolus per superbiam et cupiditatem dicit: Exsiccaui uestigio pedum meorum omnes riuos aggerum . Christus cum humilitate dicit, Nunquid non possum  rogare Patrem meum et exhibebit mihi plus quam duodecim legiones angelorum ? Et ut ad ultimum concludam, diabolus cum ruina magna per superbiam et cupiditatem ad infernum precipitatur: Christus cum humilitate ad celos eleuatur. Ideo, frater carissime, paucos tibi diabolice fraudis laqueos et sancte humilitatis gradus descripsi, ut facilius tibi subiectos ualeas docere quomodo uel qualiter hos euadant, atque per humilitatem regna celorum possideant. Et nos si uolumus perficere nostri certaminis cursum, et ad eternam beatitudinem peruenire, caueamus in primis cupiditatem malam et superbiam diabolicam, et cum omni humilitate Christi conemur sequi uestigia. Et si quis militans imperatori terreno omnibus iussis eius obedire  decertat, quanto magis militaturus imperatori debet custodire precepta celestia?



[a 2Kb] CAPUT XX. Miles spiritalis et terrenus.

Frater mi, frater [3 1Kb] mi, animam tuam ad uigilandum excita, et nullus eam pregrauet somnus. Miles terrenus quocunque loco mittitur paratus ac promptus est, neque [b 3Kb] se uxoris aut [4 1Kb] filiorum gratia excusare poterit: multo magis miles Christi sine  impedimento [a 1Kb] huius seculi imperatori suo Domino Iesu Christo debet obedire, qui ipsum pretioso sanguine suo redemit. Tu [b 1Kb] miles terrenus contra hostem uisibilem pergis ad pugnam; cum illo uero hostis inuisibilis quotidie dimicare non cessat. Tu contra corporis tui inimicos [1 1Kb] pugnare decertas, armis utens carnalibus; illius uero aduersus diabolum est colluctatio cum armis spiritalibus. Tu in prelio galeam [c 1Kb] ferream gestas in capite; sed illius galea Christus est. Tu ne uulnereris, lorica indutus es; sed ille pro lorica Christi caritate est uestitus. Tu contra inimicum tuum lanceas et sagittas emittis; ille contra inimicum suum humilitatem et salubria uerba dirigere studet. Tu donec pugnam perficias arma a temetipso non proiicis, ne ab aduersario  uulnereris; ille nunquam debet esse inermis, quia illius hostis tuo est callidior. Tuus hostis ad tempus dimicat; illius uero hostis, quandiu in corpore consistit, cum illo pugnare non cessat. Tua arma laboriosa et grauia sunt ad portandum; illius uero arma suauia et leuia sunt. Tu pro labore terreno terrenum accipis donatiuum [d 1Kb] ; ille uero pro labore spiritali celeste accipiet [2 1Kb] premium. Tu ornamento armillarum [e 1Kb] brachia decoras [3 1Kb] ; ille uirtutum ornamenta anime sue a Christo decorem accipit. Semper enim celeste donum a Christo exspectat, qui terrenam  huius seculi pompam proiicit. ue nobis si iugum Christi suaue a nobis repellimus, et quidquid graue ac onerosum est anime nostre supponamus hoc ad portandum: et dum diligimus periculum incidamus [4 1Kb] in mortem.



CAPUT XXI. Ad Dei amorem promouendum beneficia recolit creationis et redemptionis.

Ideo, frater carissime, consideremus quis est [5 1Kb] , qui nos pretioso sanguine redemit, et quid ei debeamus, qui nos cum tanta penuria redemit. Si terrenos parentes cum tanto affectu diligimus, qui paruo tempore pro nobis sustinuerunt laborem, nonne magis nobis [6 1Kb] celestis Pater noster amandus est, qui pro nobis cruci [7 1Kb] affixus est? Nam quidquid parentum  nostrorum circa nos fuit obsequium, eius est beneficium, qui antequam nasceremur, in hoc seculo sua prouidentia parentes nobis preparauit, quorum obsequio nutriremur [8 1Kb] , et ubera matris lacte impleuit, unde nutriremur. Ergo magis omnibus diligamus Redemptorem nostrum, qui et nos et parentes nostros propriis manibus finxit: et cuncta bona, que erga nos geruntur quotidie, eius misericordie, non nostris uiribus ascribamus. Iubet enim Scriptura parentes nostros ut propria uiscera diligere, si tamen [f 1Kb] accedere nos [9 1Kb] ad seruitium Christi non prohibeant:  si autem prohibuerint, nec sepultura [a 1Kb] a nobis illis debetur; Christus diligendus est super parentes nostros, quia non nobis tribuunt parentes ea que Christus: Ipse enim dixit in Euangelio, Qui amat patrem aut matrem aut filios aut agros plusquam me, non est me dignus . Quanto quisque eum plus amat, tanto felicior et beatior efficietur. In tantum enim nos amauit, ut etiam pro nobis mori dignatus sit; et manus eius que uirtutes plurimas faciebant, clauis pro nostra redemptione affixe sunt; et ori mellifluo, quo salutaris doctrina profluxit, fel pro cibo impii porrexerunt; et qui neminem lesit, cesus est; et qui nullum maledixit, opprobria et maledicta pro nobis pertulit. Hec omnia perpessus est, ut nobis uitam eternam donaret. Et cum nobis [b 1Kb] tanta beneficia prestet, nichil querit a nobis, nisi  ut diligamus eum, et animas nostras et corpora  impolluta ei seruemus, ut ille in nobis semper habitet, et nos in illo permaneamus. Non enim postulat [c 2Kb] a nobis aurum, neque argentum, neque pallia, neque uestes pretiosas, neque armillas, neque agros, et cetera huiusmodi: sed nos ipsos querit: in nobis requiescere cupit. Accedamus ergo ad eum, ut uitam eternam habeamus.



CAPUT XXII. Amorem proximi inculcat et concordie studium.

Habeamus ergo in nobis dilectionem Dei et proximi, quia qui diligit proximum legem impleuit . Qui autem e contrario odit, homicida est . Qui diligit [d 2Kb] fratrem suum in tranquillitate est cor eius: fratrem uero odiens [e 2Kb] tempestate circumdatus est. uir mitis et benignus [f 2Kb] ,  etiamsi patitur mala, pro nichilo ducit: iniquus autem  etiam paruum [a 2Kb] uerbum audiens a proximo, contumeliam arbitratur. Qui caritate plenus est, tranquillo animo et serenissimo uultu procedit; uir odio plenus ambulat iracundus. Tu autem, frater carissime, ne moueas cuique scandalum in uita tua:  et non quod tibi utile, sed quod illi [2 1Kb] placitum sit, facias. Quod tibi non uis fieri [b 2Kb] , ne proximo tuo cupias euenire . Si eum uideris [3 1Kb] in bonis actibus conuersantem, congratulare ei, et illius gaudium tuum dicito [c 1Kb] : et si aliquid aduersum patitur, illius tristitiam tuam deputa [4 1Kb] . Ne simulato  corde unquam diligas proximum tuum, quia in his Deus ad iracundiam prouocatur. Qui enim amplectitur pacem, in mentis sue hospitio mansionem preparat Christo, quia Christus pax est [d 1Kb] , et in pace requiescere uult. uirum autem iracundum, inuidum,  detractorem, mendacem, superbum omnibus modis execratus Deus. Inuidus autem uir similis est naui, que iactatur fluctibus maris: in [e 1Kb] perturbatione est semper: ut lupus rapax insanit inaniter: in miseria detinetur, et tabescens ad nichilum redigitur: semper furore plenus particeps demoniorum efficitur. Homo pacificus securam possidet mentem: totus est ab angelorum agmine munitus, et fructu iucunditatis repletus, gaudens et delectans in Domino. Omnia eius in pace uersantur. Discordiam fugat: secreta mentis sue illuminat. Consortium angelorum merebitur, et regnum eterne beatitudinis perpetualiter obtinebit.



CAPUT XXIII. uirtutes anime.

 Ne, queso, frater mi, fabulosa arbitreris Dei precepta aut quasi a me edita, dum ex fonte Saluatoris nostri sunt [5 1Kb] emanata. Ne frangat animam tuam ulla aduersitas uel prosperitas mundi a preceptis et a mandatis Dei et a caritate que est in Christo  Iesu Domino nostro. Nam uirtus est [a 2Kb] anime tue Deum diligere, et odisse illa que Deus non diligit. uirtus est anime tue patientiam sectari, et ab omni impatientia declinare. uirtus est anime tue castitatem tam corporis quam anime custodire. uirtus est anime tue uanam huius mundi gloriam contemnere, et omnia caduca calcare, et pro illius amore qui te redemit, dum uiuis in corpore, laborare. uirtus est anime tue humilitati studere, et superbiam abominari. uirtus est anime tue iram et furorem cohibere ac reprimere. uirtus est anime tue ab omni stultitia declinare et sapientiam diuinam amplecti. uirtus est anime tue omnem delectationem carnis subiicere, et mentem tuam ad Christum erigere. Has ergo uirtutes facile et perfacile potuisses obtinere, si  secularium curam et caducas ac terrenas res deuitare uoluisses, et nichil amori Christi preposuisses.



CAPUT XXIu. Ab studio in omnibus placendi Deo nullo amore auellatur.

O mi frater, ex tota mente dilige Deum, ut in omnibus actibus tuis placeas illi. Qui enim coniugio  copulatur, festinat placere uxori sue : multo magis anima Christi sanguine redempta debet placere Christo sponso suo. Deus enim non se uult uerbis 34 tantum diligi , sed corde puro et operibus iustis; quia [1 1Kb] non uerborum, sed cordis est auditor et inspector . Nunquam, queso, frater mi, carnalis amor amorem celestem a te excludat: nunquam, queso, te, huius fluctiuagi ac miserabilis seculi dulcedo decipiat. Nulla te seducat corporis pulchritudo; ne intret mors in animam tuam per fenestras oculorum tuorum .



CAPUT XXu. Quam fluxe carnis delicie.

Dic mihi, queso, frater mi, qualis profectus est in pulchritudine carnis? Nonne sicut fenum [b 3Kb] estatis  ardore percussum arescit, et paulatim decorem pristinum amittit? Et quando mors [c 1Kb] uenerit, dic mihi, queso, quanta remanebit in corpore pulchritudo? Tunc recognosces quia uanum est quod antea inaniter diligebas. Cum uideris totum corpus intumescere, et in fetorem [d 3Kb] esse conuersum, nonne claudes  nares tuas, ne sustineas fetorem fetidissimum? Ubi, queso, erit tunc suauitas luxurie, et conuiuiorum opulentia [1 1Kb] ? Ubi blanda uerba, que corda audientium molliebant? Ubi sermones dulces [a 2Kb] , qui amaritudinem amantibus infundebant? Ubi immoderatus risus et iocus turpis? Ubi effrenata et inutilis letitia? Iste est finis pulchritudinis carnis et oblectationis. Mundus enim peribit et concupiscentia eius . O quam felicissimum bonum est, et quam ualde felicissimum splendidam pulchritudinem Christi amare et radiis [2 1Kb] fulgoris eius pectora [3 1Kb] nostra illustrare, et omnem obscuritatem a nobis expellere.



CAPUT XXuI. Detractionis mala, et ut fugienda.


Non accommodes [b 2Kb] aures tuas ad percipienda uerba detrahentium, ne concipias mortem [c 1Kb] in anima  tua. Detrahenti [4 1Kb] enim et audienti [d 1Kb] , utrique esca mortis anime, est detractio. Et ut breuius concludam, detractor et libens auditor diabolum portant [5 1Kb] in lingua. [6 1Kb] Euita, queso, a tuis auribus laqueos detractionum, per quos captos [7 1Kb] plurimos audis. Postula tibi [8 1Kb] a Domino cor prudens et peruigilem sensum ut discernere ualeas uerba detrahentium: non ignores fraudes et insidias eorum [9 1Kb] , et in retia eorum non ueniat pes tuus.



CAPUT XXuII. Peccatorum confessio.

Aliena debent esse a nobis omnia uitia mala, dum hereditas nostra Christus esse uult: ideo quia incerti  sumus de talibus, prosternamus nos humiliter in conspectu pii Patris nostri, et peccata nostra cito producamus in medium, ut deleat ea ipse Pater  noster celestis. Et cum confessi fuerimus, non nos iustificemus orantes, ne, sicut Phariseus ille, discedamus condemnati. Memoremus [1 1Kb] publicanum illum, et ita oremus, ut ueniam delictorum consequi mereamur. Clamor cordis nostri pulset ad aures omnipotentis Dei; quia in pura mente placabitur in tempore orationis.



CAPUT XXuIII Oratio qualiter et quomodo fundenda.

Omnem malitiam cordis proiiciamus a nobis, et remittamus in nos [2 1Kb] peccantibus. Est denique genus serpentis [a 2Kb] , quod cum ceperit ire ad bibendum aquam, antequam ueniat ad fontem, euomit omne uenenum. Imitare et tu hunc serpentem in hac parte, secundum euangelicum Domini nostri Iesu  Christi preceptum, ubi ait: Estote prudentes sicut  serpentes ; et omne uenenum ire amarum euome, et remitte conseruis tuis ut tibi dimittantur a Domino peccata tua, sicut Euangelium precipit: Dimittite, et dimittetur uobis, date et dabitur uobis . Et qualem [b 2Kb] cupis erga te esse Deum, talis esto ipse conseruo tuo. Et omne opus quodcunque inchoaueris facere, primum inuoca [c 2Kb] Deum, et gratias ei age: et cum consummaueris [d 33Kb] illud, similiter fac. Inuoca Deum ex toto corde tuo, et inuenies eum: et cum inueneris, ne dimittas eum, ut coniungatur mens tua in amore eius. Hoc, mi frater, stude in uita tua, et orationem tuam puram offer Christo Domino, ne cogitationes huius seculi superflue conturbent cor tuum, neque in diuersa rapiatur mens tua. Memento enim se sub Dei  stare [e 121Kb] conspectibus, qui occulta cordis perspicit, et  secreta mentis tue nouit. uigilanter ergo et assidue assiste in conspectu Dei in tempore orationis, ut imminentem diaboli tentationem facilius possis effugere. Si enim cogitationes huius seculi male et sordide turbant cor tuum, et cogunt illicitum aliquid perpetrare, per orationes puras et uigilias sanctas depellentur [1 1Kb] ab anima tua. Oratio [a 1Kb] namque grandis munitio est anime. Per orationes [b 2Kb] purissimas omnia nobis utilia tribuuntur a Domino et cuncta noxia effugantur. Et ne [2 1Kb] diutius de hac re [3 1Kb] disputem uel immorer, 36 sicut ex carnalibus escis alitur caro, ita ex diuinis eloquiis et orationibus interior homo nutritur et pascitur. Pasce, queso, animam tuam spiritualibus cibis, id est fide, spe, caritate, et reliquis uirtutibus, per quas intelligas  Deum amari [4 1Kb] , et eius precepta seruari: ut cum extrema dies tibi [5 1Kb] euenerit. angeli pacis te suscipiant, de potestate diaboli te eripiant, et merearis sanctorum consortio in beata requie perfici, et uitam eternam cum omnibus sanctis possidere. Nam certissime scis, quia possessio regni celorum promissa tibi est, sed uide ne ab ea extraneus efficiaris.



37 CAPUT XXIX. Familie curam hortatur impendere.

Queso, mi frater, queso, omnibus tibi subiectis et bone uoluntatis in domo tua a maiore usque ad minimum, amorem et dulcedinem regni celestis,  amaritudinem et timorem gehenne annunties, et de eorum salute sollicitus ac [6 1Kb] uigil existas: quia pro omnibus tibi subiectis, qui in domo tua sunt, rationem Domino reddes. Annuntia, precipe, impera, suade eis, ut caueant se a superbia, a detractione, ab ebrietate, a fornicatione, a luxuria, ab ira, a periurio, a cupiditate, que est radix omnium malorum.



CAPUT XXX. Ut cupiditatis mala caueat.

Cupidus enim uir animam suam [c 1Kb] uenalem habet: si inuenerit tempus ut concupiscat alicuius aurum aut argentum, seu uestes pulchras, uel etiam cuiuslibet mulierem pulchram facie, pro nichilo perpetrat homicidium. Et ut quis effundit [d 1Kb] aquam in terram, ita est ei effundere sanguinem proximi sui. Plurime  anime in mortis periculum inciderunt propter cupiditatem, et multi Domino iubente ob hoc lapidati sunt . Saul enim alienus a Deo propter auaritiam factus est: et ad extremum de culmine regali expulsus ab inimicis suis peremptus est . Et de multis multa dicere potuissem, sed sapienti [e 1Kb] pauca sufficiunt. Dominus uero noster et Saluator uoluit de cordibus Phariseorum pecuniarum amorem excludere: sed quia erant cupidissimi, salutaria Domini uerba deridebant . Nam et illum diuitem, quem Dominus ad regna celorum prouocauit, amor pecuniarum eum intrare non permisit  . Sed et Iude pectus auaritie flamma exarsit, ut Dominum cunctorum bonorum largitorem, in manus traderet impiorum . Auarus enim uir inferno est similis. Infernus enim quantoscunque deuorauerit, nunquam dicit, satis est. Sic etsi omnes thesauri confluxerint in auarum, nunquam satiabitur.



CAPUT XXXI. Eleemosynam de suo faciat.

Ideo, frater mi, omnibus qui in domo tua sunt precipe ab hoc uitio cauere. Melius est enim, ut ex paupertate sua pusillum quis [1 1Kb] tribuat indigentibus, quam multum ex iniusta acquisitione. Unusquisque iuxta quod habet porrigat. Tantum enim expetitur  ab unoquoque eorum, quantum ei Deus [2 1Kb] dedit. Nec enim ab eo plus exigit, quam quod ipse dedit. Eleemosyna [a 2Kb] cum iniquitate [3 1Kb] acquisita, abominabilis est coram Deo, et acceptum est [4 1Kb] ei quod fuerit fideliter acquisitum. Sunt enim nonnulli, qui diripientes aliena facere se simulant eleemosynam: et cum alios premant, aliis se misereri fingunt. Si autem ex proprio labore dederint, gratum et acceptum erit Deo.



CAPUT XXXII. Commendat humilitatem; superbiam uituperat.


Et roga eos ut in omnibus operibus suis humiliter coram Deo agant quidquid eis agendum sit: quia non erit gratum [b 2Kb] Deo quidquid homo facit cum superbia. Quod autem humiliter fit, hoc est ei acceptum. In omnibus operibus suis sint humiles, quia humilitas [c 1Kb] uirtutum sublimitas est: nec ad regnum celorum quislibet ueniet, nisi per humilitatem. Multorum autem temporum labores et orationes et eleemosyne, ieiunia et uigilie si cum superbia finem habuerint, pro nichilo apud Deum computantur. Acceptus est Deo uir humilis, et in se Deum gestat. Iam paulatim disseruimus de superbie malo, sed  propter tibi subiectos necessarium hunc locum inueni, ut contra sagittas diaboli discant clypeum humilitatis erigere. Superbus [d 1Kb] autem Deo est odibilis, et diabolo [e 1Kb] similis. Humilis licet habitu uilis sit, gloriosus tamen est uirtutibus apud Deum. Superbus autem, etsi decorus et clarus uideatur aspectu, tamen apud Deum operibus uilis est: et uerbis, et gestis [f 2Kb] , et uultu, et incessu semper eius dignoscitur superbia  et leuitas. Cupit se [a 1Kb] semper laudari ab [1 1Kb] hominibus, et bonis quibus alienus est, predicari se uult: non se [b 2Kb] patitur cuiquam esse subiectum, sed semper inter suos pares primatum cupit tenere, et in maiorem gradum ascendere: et quod meritis obtinere non potest, adulando [c 1Kb] [2 1Kb] et detrahendo [d 1Kb] uult inuadere. Et sicut nauis est sine gubernatore cum iactatur fluctibus, ita et superbus leuis circumfertur, instabilis per omnes actus suos. Humilis autem ultimum se iudicat, et blando uultu [3 1Kb] intuens, coram Deo eminens apparet; et cum omnia fecerit dicit: Seruus inutilis sum, et nichil se fecisse testatur. Et Deus diuulgat [e 1Kb] opera ipsius, et profert in medium, mirificatque facta illius, et exaltat et clarum facit eum, et in tempore precum suarum, quod postulat impetrare  apud Deum potest. Hec et his similia sola humilitas obtinet apud Deum; quia ipse est sessio et delectabile cubile Domini nostri Iesu Christi, qui ait: Super quem requiescam, nisi super humilem et quletum et pauentem sermones meos . Et iterum: Discite a me, quia mitis sum et humilis corde . Annuntia, queso, tuis, et dicito eis: Quia Deus superbis resistit . Et: Ira uiri iustitiam Dei non operatur . [4 1Kb] Multi se  blandos et patientes simulant, et si tempus inueniunt amariores fiunt. Fornicatores et adulteros diiudicabit Deus  in die iudicii. De periuriis scriptum [5 1Kb] est: uir multum iurans non effugiet peccatum nec recedet plaga de domo eius . Detractio fornicatio est anime. Unde [6 1Kb] Psalmista: Detrahentem secreto proximo tuo hunc persequebar . Discordiam ut Salomon cecinit, detestatur Dominus, dicens: Septimum est quod detestatur anima mea , id est qui seminat inter fratres discordiam . [7 1Kb] Hos nulli rei similes iudico nisi diabolo, qui seminauit discordiam inter Deum et hominem.



CAPUT XXXIII. Eucaristie sumptio.

 Hec [8 1Kb] sunt cibi et pocula mortis anime nostre. Ab his [9 1Kb] pietas Domini nostri Iesu Christi nos liberet, et se ipsum nobis edendum tribuat, qui dixit: Ego sum panis uiuus qui de celo descendi . Qui manducat carnem meam et bibit sanguinem meum, habet uitam eternam in semetipso . Sed unusquisque antequam corpus et sanguinem Domini nostri Iesu Christi accipiat, se ipsum probet, et secundum Apostoli preceptum, Sic de pane illo edat et  de calice bibat, quia qui indigne manducat et bibit corpus et sanguinem Domini, iudicium sibi manducat, et bibit, non diiudicans corpus Domini . Quando enim eum [1 1Kb] accipere debemus, ante [a 11Kb] ad confessionem et penitentiam recurrere debemus, et omnes actus nostros curiosius discutere: et peccata nostra, si in nobis senserimus, cito festinemus per confessionem et ueram penitentiam abluere, ne cum Iuda proditore diabolum intra non celantes, pereamus, protrahentes et celantes peccatum nostrum de die in diem.



40 CAPUT XXXIu. Peccata cordis cauenda, quia cor intuetur Deus.

Et si quid male [2 1Kb] aut nequam cogitauerimus, [3 1Kb] de eo penitentiam agamus, et uelociter [b 1Kb] illud de corde  nostro eradere festinemus. Ne uelimus dicere: [c 1Kb] Non est hoc grande peccatum quod cogitaui. Heu insipientes! quare non [4 1Kb] intelligimus, quia in conspectu Domini [d 2Kb] cogitationes nostre, antequam in opus procedant, manifeste et aperte sunt! Dicit enim  Psalmista: Scrutans corda et renes Deus . Et iterum: Dominus scit cogitationes hominum [5 1Kb] . Et alibi idem Psalmista: Intellexisti cogitationes meas de longe: semitam meam et funiculum meum inuestigasti . Ne, queso, permittamus in nobis cogitationes prauas, neque tanquam minima negligamus, quia qui spernit minima paulatim defluit . Non spernamus morsum [e 1Kb] serpentis, ne uenenum eius conspergatur in corda nostra: quia quamuis uenenum uita sit serpentis, tamen mors est hominis. Abscindamus uirgulta spinarum de agro cordis nostri, ne defigant in nobis altas radices. Scimus enim, quia cor nostrum ager est Domini nostri Iesu Christi: excolamus eum celestibus disciplinis, et non sinamus in agro tanti  imperatoris seminari [f 1Kb] zizania: sed cunctis floribus uirtutum decoremus, quia in his delectatur omnipotens Deus sicut in Canticis Canticorum legitur: Ego flos campi, et lilium conuallium , id est ego decus mundi, et [6 1Kb] uirginitas humilium.



CAPUT XXXu Caro domanda.


Et semper atque [a 1Kb] semper caro nostra subiecta sit anime, et sicut ancilla famuletur domine sue. Ne prebeamus uires illicitas corpori nostro, ne committat bellum aduersus spiritum nostrum; sed semper subiecta sit caro, ut obtemperet iussis Spiritus sancti. Neque incrassari permittamus ancillam [b 2Kb] ne contemnat dominam suam, sed omnibus iussis eius et obsequiis mancipetur. Sicut enim [c 1Kb] equis frena sunt imponenda, ita corpora nostra ieiuniis et orationibus sunt infrenanda. Nam quemadmodum [d 1Kb]  aurige, si frena laxauerint, per precipitia ducuntur; ita et anima cum ipso corpore, si ei frenum non imposuerimus, ad inferni precipitia dilabitur. Simus ergo boni et edocti aurige corpori nostro, ut per uiam rectam possimus incedere.



CAPUT XXXuI. Luxus in cibis cauendus.

Esce enim nimie non solum animas, sed etiam corpora [e 44Kb] nostra plurimum ledunt, et ad infirmitatem perducunt. Solet enim per nimiam ciborum auiditatem et poculi intemperantiam frangi stomachi [f 2Kb]  fortitudo, nec non et abundantia [1 1Kb] sanguinis et cholera [a 14Kb] , et plurime egritudines escarum largitate contrahi. Sicut enim anime et corpori sunt ista contraria; ita medela [b 146Kb] est utriusque temperantia ieiunii. Et si non per omne tempus, saltem sacratissimos dies [c 4Kb] ieiuniorum, quantum possumus cum Dei adiutorio, delicias mundi et ciborum opulentiam fugiamus: ne quando, quod auertat Deus, cruciati [2 1Kb] in flamma [d 1Kb] queramus guttam aque, et nullum refrigerium consequamur.



CAPUT XXXuII. De ebrietatem consequentibus malis.


Fugiamus ebrietatem, ne crimen luxurie incurramus, quia Apostolus precipit [3 1Kb] nobis non nos inebriare uino, in quo est luxuria . uinum enim nobis Deus ad [e 1Kb] letitiam cordis, non ad ebrietatem donauit. Bibamus ergo non quantum gula exigit, sed quantum nature imbecillitas postulat. Ne [4 1Kb] igitur quod ad medelam [f 1Kb] corporis nostri tributum est, ad perniciem deputemus. Annuntia, queso, tuis  in domo tua subiectis, quod plerique [a 2Kb] homicidia et [b 2Kb] fornicationes perpetrauerunt, nec ipsam mortem [c 1Kb] recusauerunt: alii per uinum a demonibus capti sunt. Nec est aliud ebrietas, quam manifestissimus  [1 1Kb] [d 2Kb] demon. Ebriosus putat se aliquid optimum gerere, cum fuerit ad precipitia deuolutus. Per uinolentiam armatur [e 2Kb] ad maledicta et conuicia proximorum, et immutatur [f 1Kb] mens eius, et lingua  [a 2Kb] balbutit. Huiusmodi enim uir cum se putat bibere uinum, bibitur a uino. Plurimi enim homines per uinum maximam debilitatem contraxerunt, nec potuerunt consequi pristinam firmitatem [1 1Kb] , quia non temperauerunt gule ardorem. Sicut enim piscis cum auidis faucibus [2 1Kb] properat, ut glutiat escam, repente hamum intra fauces reperit: ita ebriosus intra se uinum suscipit [3 1Kb] inimicum, quod [4 1Kb] intra eum mox impellit ad omne opus nefandissimum: et sic homo rationalis capitur ut [b 1Kb] irrationale animal.



CAPUT XXXuIII. Precepta Dei ad omnes Christianos pertinere.

Tu autem, frater mi, omnibus domesticis tuis et tibi subiectis precipe, ut se sobrios exhibeant, et  iterum propter [c 2Kb] abstinentiam in superbiam se non erigant; sed omnia temperate, iuste, pie, et religiose secundum Dei adiutorium faciant: quia non  solum pro nobis clericis, sed etiam pro omni genere humano [d 1Kb] , qui predestinati sunt ad uitam eternam, Christus sanguinem suum fudit: nec solum nobis, sed etiam omnibus laicis, eius ex toto corde precepta seruantibus, regnum celorum promissum est. Grandis namque confusio est animabus laicorum, qui dicunt [e 3Kb] : Quid pertinet ad me libros Scripturarum legendo audire uel discere, uel etiam frequenter ad sacerdotes et ecclesias sanctorum recurrere? Dum clericus fiam, faciam ea que oportet clericis [5 1Kb] facere. Quare non intelligit, quia panem et uinum, et omnia huius terre bona, et regni felicitatem equaliter uult participare, et equali labore iugum Christi ferre non uult? Quid prodest talibus una parte in hoc seculo esse sublimes, et alia prostratos:  in una parte fulgere auro et pretiosis uestibus, et in alia miseriis huius [6 1Kb] seculi, et uitiorum caligine occupari? Non sit tibi aliqua [7 1Kb] sollicitudo [f 2Kb] de  laici habitus [1 1Kb] persona, quia non est personarum acceptio apud Deum. Similiter enim mandata Dei seruantibus laicis celeste palatium patet, ueluti clericis et sanctimoniali habitu preditis: dum non est Iudeus neque Grecus, non est seruus neque liber , sed omnia et in omnibus Christus. Quicunque in corpore illius est, magnus est. Insere te ipsum suo sancto corpori, ut sis membrum nobilissimi capitis. Ama [a 1Kb] ex toto corde caput tuum et membra capitis illius. Quomodo potest manus manui inimica esse, uel pes pedem odisse, uel cetera membra [2 1Kb] sue iuncture non congaudere? Crescere debent in uirum perfectum, in [3 1Kb] augmentum corporis Christi. Omnis enim clericus et laicus, qui pretioso sanguine Christi redemptus est, qui baptismo Christi  tinctus est, debet humiliter ambulare et perseuerare in Spiritu sancto: quia nichil prodest Christianum [b 1Kb] se respondere uerbis, et factis negare, dum corruptus est mente et spiritu. De talibus in 44 Euangelio ipsa ueritas dicit: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est, ipse intrabit in regnum celorum . Et [4 1Kb] alio loco  propheta increpando dicit: populus hic labiis me honorat, cor autem eorum longe est a me . Nam ciuitas si fuerit in una parte munita, et in alia destructa, aditum ad se hostibus prebet. Et nauis si fuerit fortiter compaginibus solidata, et unam habuerit tabulam perforatam, aque fluctibus mergitur in profundum. Omnibus enim laicis, clericis, monachis equaliter conuenit fidem, spem, caritatem, humilitatem [5 1Kb] habere, et Deo ex toto corde seruire: ueram confessionem facere, et dignam penitentiam ageret: quia clementissimus Dominus confugientibus ad penitentiam ignoscit.



CAPUT XXXIX. Pericula dilate penitentie.

 Sed ne de misericordia Domini tantum securi existamus, [c 1Kb] ut peccatis peccata augeamus; neque dicamus: Donec uigeat [6 1Kb] etas [d 1Kb] nostre carnis, concupiscentias nostras exerceamus, et postremo in senectute [e 1Kb] malorum nostrorum penitentiam agamus: pius est enim Dominus [f 1Kb] et misericors, nec ultra facinorum nostrorum recordabitur. Ne queso taliter cogitemus, quia summa stultitia [g 1Kb] est hec cogitare:  cum et impium [a 1Kb] sit talem licentiam a Deo postulare quempiam uelle, cuius initium est [1 1Kb] , a Deo separare qui hec cogitat. Impie enim cogitationes separant nos a Deo . Ideo, inquam, ne talia cogitemus, cum nesciamus qua die morituri sumus. Nemo [b 1Kb] enim hominum nouit diem exitus sui. Non [c 1Kb] omnes in senectute moriuntur, sed in diuersis etatibus de hoc mundo 45 migrant: et in quibus actibus unusquisque homo inuentus fuerit, in eisdem iudicabitur, quando anima exierit de corpore. Dicit enim Psalmista: Nemo in inferno confitebitur tibi . Ideo festinemus ad penitentiam conuerti. Semper ante oculos nostros uersetur ultimus dies: et cum diluculo surrexerimus, ne ad uesperam nos confidamus peruenire; et cum in lectulo membra  deposuerimus, de lucis [d 1Kb] non confidamus aduentu. Sic [2 1Kb] et facillime poterimus corpus nostrum a uitiis et concupiscentiis malis [3 1Kb] refrenare.



CAPUT XL. Gaudia future uite.

Semper cor nostrum promissa celestia meditetur: omnia terrena que possidemus, in futuras celestis regni mansiones transferamus, ut cum ibi prouecti [4 1Kb] fuerimus, fruamur bonis celestibus. Nam credimus, quia cum a carnis uinculo anima nostra fuerit absoluta, si bene et recte coram Deo uixerimus, mox in occursum nostrum angelorum chorus occurret, omniumque sanctorum agmina in nostros miscentur [5 1Kb] amplexus, et ad adorandum uerum iudicem perducent. Si dum in corpore uiuimus, sicut dixi, que  Deo sunt placita faciamus, tunc erit nobis pax in circuitu et summa securitas: nec timebimus ultra diaboli ignita iacula, nec ullum quemlibet inimicum, qui cupit animas nostras [6 1Kb] iaculare, non ferrum, non  ignem, non faciem truculentam tortoris, non famem, non sitim, non ullam carnis egritudinem. Non ultra aduersabitur caro spiritui, nec ullum timebimus periculum: sed cum carnis abiecerimus sarcinam, tunc Spiritus sanctus tribuet nobis in celestibus mansionem, cui nos paulo ante intra corporis nostri hospitium feceramus mansionem: et leti gaudentesque futuri iudicii diem exspectabimus, in quo singulorum anime pro suis actibus recipient merita.



46 CAPUT XLI. Damnandorum pene.

Et e contra peccatores et impii penitebunt [7 1Kb] , sed frustra. Rapaces et auari, superbi et adulteri, iracundi et cupidi, maledici et periuri amarissime flebunt, sed malorum suorum ueniam non consequentur.  In luctu maximo detinebuntur omnes, qui carnis sue uoluptates secuti sunt; in merore et gemitu sempiterno erunt, qui uitiis et passionibus seruierunt. Et cum hi omnes pro criminibus suis et sceleribus gehenne ignibus deputandi erunt, nos, si Deo, dum in hoc corpore sumus, placuerimus, cum sanctis sempiterna premia accepturi sumus. Ideo contemnamus cuncta, que uana et caduca sunt, ut tantam gloriam, Christo miserante, adipisci mereamur.



CAPUT XLII. Lingue custodia.

Declinemus semper a uitiis, et ad uirtutes tendamus: nec [8 1Kb] superflui sermones procedant ex ore nostro quia pro otiosis sermonibus reddituri sumus  rationem in die iudicii. Nec ad maledicendum quemquam consuescamus linguam nostram, que ad benedicendum [e 1Kb] et laudandum Deum creata est [9 1Kb] . Nec consuescamus consuetudines pessimas in omni actu  nostro, siue etiam cogitatione, quia consuetudo [a 2Kb] , que longius fuerit protracta et confirmata, non cum paruo labore uitatur uel expellitur



CAPUT XLIII. Perfectio non annis, sed compunctione demonstratur.

Simus in malitia paruuli [b 1Kb] , et uiri perfecti in sensu . In quibusdam uero nos exhibeamus senes, in quibusdam iuuenes: quia paruuli [1 1Kb] est [c 1Kb] ludere, perfecti autem lugere: nam presens luctus [d 1Kb] letitiam generat sempiternam. Omne autem quidquid immoderatum est, dissolutionem efficit anime, et negligentem erga Dei precepta: nec delicta sua facile potest ad memoriam reuocare, et obliuiscens ea, non se instigat ad penitentiam, et ita paulatim ab omnibus bonis cadit. Nullum habebit accessum  cordis compunctio, ubi fuerint immoderata uitia et concupiscentie male. Ubi autem fuerint lacryme [e 1Kb] , ibi spiritalis ignis accenditur, qui secreta mentis illuminat. Nullus nos seculi amor ab amore Christi segreget, et tote nostre cogitationes ad premia future uite tendant, et de celestibus meditentur.  Hec est gloria tua, hec est perfectio cursus certaminis tui. Perfectus enim dicitur non qui in etate, sed qui in sensu perfectus est: nec [2 1Kb] ulli cuilibet obest puerilis etas, si fuerit mente perfectus; nec senilis proderit etas, si fuerit paruulus [3 1Kb] sensu. Nam et Dauid cum puer esset et perfectus, cor [4 1Kb] et mentem habebat in Domino defixam, et ob hoc in regem electus [5 1Kb] est, et Saul cum senili esset etate, quia in se malignam nequitiam habuit, de culmine regali expulsus est. Dominus uero et Saluator noster a senioribus crucifigitur, et ingressus Hierosolymam a paruulis collaudatur. Nam et arbor si multorum annorum fuerit infructuosa, exciditur; si autem fuerit nouella et fertilis, colitur, ut magis ampliorem proferat fructum. Ideo has similitudines pono, ut nec iuuenis nec  senex in domo tua de salute sua, uel etiam de operibus suis confidat, sed qui gloriatur, in Domino glorietur .



CAPUT XLIu. Consortium bonorum amare, malorum fugere.

Perfectorum [f 2Kb] autem uirorum consortio fruere, et  a uerbis eorum ne auertas aurem tuam, et in eorum consilio delectetur anima tua: uerba enim uite sunt uerba hominum Deum timentium, et incolumitas anime iis qui ea libenter audiunt, et attendunt. Sicut enim [1 1Kb] sol oriens effugat caliginem, ita sanctorum doctrina a sensibus nostris expellit [2 1Kb] tenebras. Euita, queso, uiros [a 1Kb] superbos, inuidos, detractores, mendaces, periuros, seipsos [3 1Kb] et salutem suam negligentes, qui mortui sunt uirtutibus, et letantur in propriis uoluptatibus, ut gaudiis careant diuinis. Non dico ut uel unum talem in domo tua habeas, sed etiam ubicunque tales esse audieris, hos deuita. Cum huiusmodi [4 1Kb] hominibus nulla sit tibi connexio uel familiaritas, nec uelis cum eis sermocinari, si non ualeas, Domino miserante, eos ab errore suo reuocare. Nam  sepe per unam ouem [b 1Kb] morbidam polluitur totus grex: et modica [c 1Kb] pars fellis magnum dulcorem uertit in amaritudinem. Nam talis si in habitu uideatur tibi [5 1Kb] clarus ac nobilis, et dulcia tibi [d 1Kb] uerba proferat, operibus tamen si agat tecum contrariis, magis nocet illius talis factura, quam placeat ex uerbis figura: non enim ex uerbis, sed ex uirtutibus homo probatur.



CAPUT XLu. Patientia, penitentia, intentio recta precipue in oratione commendatur.

Sic et tu sis apud Deum probatus, et omnia pro Christi amore libenter sufferas, et pro tribulationibus [6 1Kb]  carnalibus, quando tibi eueniunt, non frangatur animus tuus, ne uigorem patientie tue [7 1Kb] res huius seculi caduce molliant: sed time potius Deum si a proposito tuo retardaueris; et quando te peccatis obnoxium senseris, ad penitentiam conuerti non confundaris, quia qui hic penitet [8 1Kb] , in nouissimo non penitebit. In omnibus actibus et cogitationibus tuis placeas Deo, nec studeas placere 48 alteri, nisi ad edificationem anime. Et in omni opere quod cogitas facere, primo [9 1Kb] cogita Deum; et si secundum Deum est quod cogitas, diligenter examina; et si est rectum coram Deo, perfice illud: si uero aduersum fuerit repertum, amputa illud ab anima tua. Et omnia per consilium sapientum facito, ut opera tua et gressus tui secundum Domini uoluntatem dirigantur.  In omni oratione et obsecratione [10 1Kb] Domini uoluntatem in te, non tuam deprecare fieri; et secundum Apostoli preceptum, orare sine intermissione oportet , et sanctas manus sine ira et disceptatione ad Deum leuare .



CAPUT XLuI. Beneficentia in omnes exemplo Dei et Christi Iesu proponitur.

Misericors est Dominus, et misericordiam in se sperantibus prestat. Non illi misericordia opus erat, qui nullum habuit peccatum, qui angelos fecit, et archangelos preposuit: sed ut nos ab illo misericordiam consequamur. eleemosynam [11 1Kb] dedit [e 59Kb] . Non illi  eleemosyna necessaria fuit, cuius sunt omnia regna celorum, qui constituit dominationes, principatus, uirtutes, potestates; sed ut nos eleemosynis nostris participes regni celorum efficeret. Patiens et pacificus est Dominus, ut patientia et pace sua mundum totum, qui in maligno positus erat, reconciliaret Deo . Et nos patientes et pacifici sine ira et disceptatione simus, si ad Deum uolumus peruenire. Et ad omnes homines faciamus [a 2Kb] bonum: ad omnes dico, non per partes, non ad unum, uel ad duos, aut ad tres, sed ad omnes homines. Christus enim non pro sanctis tantum passus est, sed pro peccatoribus et impiis et sceleratis ascendit crucem, et passione sua nos omnes reuocauit ad uitam. Non sanctis tantum dedit Deus solem et lunam et pluuiam, et omnia  nascentia terre, et omnes fructus qui oriuntur in terris, sed in commune [b 2Kb] omnibus hominibus dedit illa, qui solem suum facit oriri super bonos et malos, et pluit super iustos et iniustos . Ideo omnibus hominibus dedit illa [1 1Kb] in commune, ut bonum nostrum, et eleemosyne nostre, et caritas nostra, et patientia nostra, et humilitas nostra in commune  omnibus hominibus distribuatur. Quandiu fuerimus in hoc mundo faciamus bonum ad omnes, maxime autem ad domesticos fidei , et oremus pro inimicis nostris, et bonum pro malo restituamus.



49 CAPUT XLuII. Iustorum premia et labores.

Pauperes honoremus, et suscipiamus Christum in ipsis qui dixit: Quandiu fecistis uni ex his fratribus meis minimis, mihi fecistis : et filii Dei erimus, et heredes Dei, coheredes autem Christi , et participes regni eius erimus, ubi [2 1Kb] nunquam senescemus, nunquam moriemur; ubi non est [c 2Kb] humane nature, nec dolor ullus, nec tristitia post  gaudium, nec lux solis, nec lune, nec [3 1Kb] stellarum splendor: sed Dominus noster iehsu Christus lux erit, et sanitas, et uita, et caritas, et pax, et gaudium, et omne bonum omnibus credentibus in se. Ibi est [4 1Kb] terra uiuentium, quam Propheta decantauerat dicens: Credo uidere bona Domini in terra uiuentium . Id est, premium celeste uisurum  [1 1Kb] se significabat, et cum Christo in perpetuum uiuere et regnare, ubi nec nox ulla inspirat, nec dies terminabitur, nec inopia uidebitur, neque cupiditas apparebit, sed perenne gaudium et sempiterna letitia. Hec sunt promissa iustorum, et hec sunt promissiones eorum, propter que laborauerunt, et festinauerunt, et non cessauerunt currere in bonis operibus quandiu fuerunt in hoc mundo, in ieiuniis et eleemosynis, in castitate, in continentia, in longanimitate, in patientia, in suauitate, in beneuolentia, in labore multo, in orationibus, in persecutionibus, in fame et [2 1Kb] siti, in frigore et nuditate, in uigiliis multis pro Christi amore, et per omnia inutiles uigilias deuitauerunt. uigilie autem inutiles sunt, cum quis uigilauerit circa cogitationes multas et turpes, uel  ad gerendum contrarium aliquid, uel facinus perpetrandum. Tales uigilias iusti [3 1Kb] deuitauerunt, et sanctas [a 3Kb] uigilias arripuerunt. Hi tales calcauerunt presentem mundum, ut futurum regnum lucrarentur. Non acceperunt hic promissiones uel diuitias huius mundi miserabiles, que homines male eis [4 1Kb] utentes ad inferna perducunt: et hanc presentem patriam relinquentes, ad ciuitatem celestem, cuius artifex et conditor est Deus, intuitum animi sui premiserunt. uitauerunt peccatum in uerbo, in facto, in cogitatione, in uisu, in risu, in motu, in annuendo oculis, in manibus, in pedibus, in ira, in rixa, in furore, in dissensione, in uana gloria, in superbia, in elatione, in cupiditate, custodientes corpus suum et animas suas.



50 CAPUT XLuIII. Duplex, anime scilicet et corporis, ieiunium et cibus.


Pariter enim duo ieiunia ieiunauerunt, id est ieiunium corporis et anime, hoc est ab ira, et furore, et detractione, et blasphemia, et rixa abstinentes se: quia sicut superius intimauimus, isti sunt mortiferi cibi anime, qui pascunt eam in malum, et occidunt eam morte sempiterna. Iterum cibi corporis simul et anime, isti sunt uoracitas, somnolentia, fornicatio, uinolentia, securitas, suauitas, homicidium. Isti sunt cibi corporis simul et anime, qui pascunt corpus, et occidunt et [5 1Kb] aggrauant animam. Cibaria ista deuitemus: escas autem celestes appetamus, que ad celum nos trahant et deducant, sapientiam scilicet diuinam, fidem robustam in Christo, benignitatem,  beneuolentiam, patientiam, humilitatem, uirtutem, diuinam letitiam.



CAPUT XLIX. Proposito benefacientibus premio, terret iniquorum expositis suppliciis.

Sermones boni [b 1Kb] et optimi procedant ex ore nostro, sale diuino conditi ad edificationem audientium. Dilectionem Dei et proximi, in quo tota lex pendet et prophete , semper mente meditemur, et opere perficiamus. Hec sunt mandata Christi, que nos iubet facere. Si fecerimus ea, erimus participes regni eius, et regnabimus cum eo: si autem non fecerimus, et ipse non dabit nobis regnum suum. Si denegamus, et ipse denegabit nos. Si non credimus, ipse fidelis permanebit [6 1Kb] : quia omnis incredulus  infideliter agit: dum et uitium hominis est omnia credere, et uitium est nichil credere [c 1Kb] [7 1Kb] . Summo  studio summaque uigilantia nobis est curandum, ut non [1 1Kb] audiamus a Christo iudice omnium in die iudicii quod audient peccatores: Ite in ignem eternum, qui preparatus est diabolo et angelis eius . uere enim diabolo est preparata gehenna, et non [2 1Kb] omnibus hominibus, si non fecimus opera diaboli. ue his quibus preparatus est dolor uermium, ardor flamme, sitis sine [a 1Kb] extinctu, fletus et stridor dentium, oculorum lacryme, tenebre exteriores sine luce, pena inexterminabilis; ubi non est ullus honor, siue agnitio proximi, sed continuus dolor et gemitus; ubi mors optatur et non dabitur; ubi non est honor senioris et regis, nec dominus est super seruum, nec mater diligit filium aut filiam, nec filius honorat patrem; ubi omne malum, et omnis indignatio  et fetor et amaritudo abundat. Hec timuerunt iusti, et hec fugerunt. Rogo, supplico, iterum [3 1Kb] atque iterum deprecor, frater carissime, ut et nos Deum amemus, et timeamus, et hec fugiamus, quia mors perpetua est anime nostre, si in his perseuerauerimus.



CAPUT L Tria hic pessima: totidem optima.

Tria enim sunt in hoc mundo deteriora omni malo: anima peccatoris cum peccato perseuerans, que nigrior [b 2Kb] coruo est; et mali angeli, qui eam rapiunt; et infernus, in quem [4 1Kb] ducitur. Non sunt enim deteriora his tribus. Eadem enim anima metu futuri iudicii expauescens, et putredinem suam inspiciens dicit:  Putruerunt et corrupte sunt cicatrices mee a  facie insipientie mee . Iterum [5 1Kb] tria sunt quibus in hoc mundo non sunt meliora: anima sancti in bonis operibus perseuerans, que speciosior [c 1Kb] est sole; et sancti angeli qui eam suscipiunt; et paradisus, in quem [6 1Kb] ducitur, exspectatioque regni celestis. His tribus non sunt meliora in hoc mundo. Angeli enim sancti delectant animam spiritali cantico, sicut Psalmista ait: Beatus quem elegisti et assumpsisti, Domine; habitabit in tabernaculis tuis. Replebimur in bonis domus tue: sanctum est templum tuum, mirabile in equitate . Hec, frater carissime, meditemur.



CAPUT LI. Cauere ab omni peccato, finem redemptionis Christi, et tempestiue laborandum docet.

 Hec in animo firmiter teneamus, et caueamus nos ab omni peccato et iniquitate, in uerbo, in facto, in cogitatione, in manibus, in pedibus, in uisu, in auditu, custodiamusque corpus nostrum et animam. Christus enim Dominus noster, qui est Deus et Dei Filius, descendit de celo in terram, ut nos de terra ad celum secum portaret: pro nobis peccatoribus crucem ascendit, ut nos a [d 1Kb] cruciatu diaboli liberaret: ab inimicis penam [7 1Kb] suscepit, ut nos de pena sempiterna liberaret; mortem suscepit, ut nos de morte eriperet; a morte resurrexit, ut nos resurgamus anima et corpore in die magno iudicii. Ideo dum tempus habemus, laboremus, et bona opera Deoque placita una cum Dei adiutorio semper facere studeamus, ne  subito [e 2Kb] preoccupati die mortis queramus spatium  penitentie et inuenire non possimus. Dum sumus in hoc tempore [1 1Kb] seminare nos oportet: tempore enim suo, id est post mortem, siue in die iudicii metemus, quod in uita eterna habere debeamus [2 1Kb] . Hac enim laboremus, et inuicem onera nostra portemus. Quo enim precessit caput, et cetera membra secutura erunt [3 1Kb] .



CAPUT LII. De fide, spe et presertim mutua caritate.

Teneamus sicut iam superius insertum est, fidem rectam, spem certam, caritatem perfectam, quia fides [a 3Kb] tanquam sensus noster est, et caritas tanquam nostra sanitas. Fides credit, caritas operatur, spes roborat: et quamuis diuersa membra diuersa habeant officia, si caritatis tamen unitate  teneantur omnia membra, tunc merebuntur ire post caput. Caput enim nostrum in celo est: et ipsa ueritas Dominus noster iehsu Christus de suis fidelibus ait: Si quis mihi ministrat me sequatur: et ubi ego sum, illic et minister meus erit . Caueamus et per omnia caueamus, ne per inuidiam, odium, detractionem, iram, [4 1Kb] rixam a capite nostro Iesu Christo precidamur; et quidquid mali [5 1Kb] pro  amore Christi [6 1Kb] nostri proximi pertulerint, caritatis affectu compatiamur; et quidquid boni alius quislibet acceperit, quasi nos acceperimus, ita gaudeamus et pro illo qui acceperit gratias referamus. Ecce iam, ut [7 1Kb] diximus, patitur aliquis tribulationem aut damnum huius seculi, aut pro culpis suis uapulat, [8 1Kb] uel iubente imperiali [b 2Kb] sublimitate in carcerem retruditur; tristatur parentum siue amicorum morte; si dolemus pro illo [9 1Kb] , in corpore Ecclesie constituti sumus; si non dolemus, iam a corpore precisi sumus [10 1Kb] . Charitas que colligat [11 1Kb] et uiuificat omnia membra Ecclesie, si nos uideat de ruina alterius gaudere, statim nos precidit a corpore. Forte igitur non dolemus de ruina proximorum nostrorum [12 1Kb] , quia precisi sumus a corpore. Si enim ibi essemus, sine dubio doluissemus. Consideremus, frater [13 1Kb] carissime,  et diligenter attendamus, quia tandiu dolet membrum, quandiu in corpore continetur: si autem abscisum fuerit, nec dolere poterit, nec sentire. Cum enim manus aut aliquod membrum fuerit abscisum a corpore, si totum corpus tunc in multis partibus diuidatur, manus illa non sentit, que iam a reliquorum membrorum societate diuisa est: talis 52 est omnis Christianus, qui de alterius aut damno, aut  afflictione, aut etiam morte non solum non dolet, sed, quod peius est, forte etiam [1 1Kb] gaudet. Et quia iam est alienus a corpore, ideo affectum caritatis non tenet in corde [2 1Kb] , cum Apostolus precipiat, Gaudere cum gaudentibus, flere cum flentibus, idipsum inuicem sentientes . Et Salomon ne de ruina fratrum nostrorum gaudeamus, manifestissime admonet . Nos uero [3 1Kb] , mi frater, si ueram et perfectam caritatem uolumus custodire, [4 1Kb] omnes homines sicut nosmetipsos studeamus diligere: ut quia caput nostrum Christus est, membra illius nos esse mereamur; ut cum Christus apparuerit gloria nostra, et nos per concordiam caritatis, [5 1Kb] dilectionem scilicet Dei et proximi, quasi uera et perfecta membra illius absque ullo dolo malitie uel  inuidie, omnes homines sicut nos ipsos amantes, cum ipso apparere mereamur in gloria. Ipse etenim ait in Euangelio [6 1Kb] , In hoc cognoscent omnes, quia mei estis discipuli, si dilectionem habueritis ad inuicem . Dilectio enim proximi malum non operatur . O mi frater carissime [7 1Kb] , si Dominus et Saluator noster, qui nullum peccatum habuit, tanto affectu et tanta dilectione nos peccatores amare dignatur, ut quod nos patimur, se ipsum pati testetur: quare nos, qui sine peccato non sumus, et qui peccata nostra [8 1Kb] per caritatem redimere possumus, non tam perfecto amore eum diligimus, dum tanto [9 1Kb] nos dilexit, ut etiam proprium Filium suum pro nobis peccatoribus morti traderet? Et dum tantam benignitatem et misericordiam erga nos exhibuit,  uigilemus ne perdamus bonum, quod nobis dedit, et sacramentum baptismi nostri, in quo [10 1Kb] iurauimus abrenuntiare diabolo et pompis eius et peccatis omnibus. Et si transgredimur in aliquo peccato post baptismum [11 1Kb] , pius Deus dedit secundum baptismum, id est fontem lacrymarum, et ordinauit nobis penitentiam propter fragilitatem nostram. Ideo debemus nostras confessiones ueraciter confiteri, et fructus dignos penitentie facere: id est, ut preterita non [12 1Kb] reiteremus secundum iussionem [13 1Kb] Domini, et consilium sacerdotis Deum timentis. Qui sacerdos,  ut sapiens et perfectus medicus, primum sciat curare peccata sua, et postea aliena uulnera detergere et sanare, et non publicare. Hos, si quimus, [14 1Kb] perquiramus, et cum talibus consilium salutis nostre ineamus: ut non perdamus hereditatem celestem, quam nobis Dominus ab initio mundi preparauit, si seruiamus ei in iustitia, et sanctitate, et puritate cordis, et caritate non ficta, clamantes cum Apostolo: Quis nos separabit a caritate Christi? Tribulatio, an persecutio, an angustia, [15 1Kb] an fames, an gladius , et cetera que sequuntur; sicut dictum est [16 1Kb] : Neque mors, neque uita, neque angeli, neque principatus, neque instantia, neque futura, neque aliqua creatura poterit nos separare a caritate Dei, que est in Christo Iesu Domino nostro . Dictum est  enim [17 1Kb] de Ecclesia primitiua, quod erat illis cor unum, et anima una  in Domino, et erat illis unum uelle et nolle, quia in unum eos Christi caritas copulauerat.



53 CAPUT LIII. Prauorum hominum placita, et iterum de eleemosyna de proprio facienda.

E contrario uero carnales et amatores huius mundi contra se inuicem separantur et disiunguntur: mouentes in alterutrum scandala, contentiones, iras, rixas, dissensiones, homicidia, periuria, furta, rapinas et omnia que mundus [18 1Kb] iste amat; et delectatur dicens unusquisque in corde suo: Faciam quod uolo [19 1Kb] et possum; impleam [20 1Kb] cogitationes meas et delectationes  corporis; suffragantur mihi consilia mea, siue amicorum meorum, uel parentum potentum [21 1Kb] ; adest mihi aurum, superabundat argentum [22 1Kb] ; adsunt mihi serui et ancille, agri et multe possessiones huius mundi, pallia, uestes pretiose, unde me redimere possum; adimpleam [23 1Kb] uoluntatem meam: Deus dabit mihi spatium uite et penitentie. Heu, quare non timemus quod Euangelium terribiliter insonat, dicens: Stulte, hac nocte exposcent a te animam tuam: que preparasti cuius erunt ? Homines [a 2Kb] nos esse cognoscamus, et ne sic [24 1Kb] superbiamus  contra Deum et proximum, ut [1 1Kb] uoluntates nostras malas perficiamus et Deum [2 1Kb] postponamus; ac deinceps Domini bonam uoluntatem ad nostras malas reflectere cum muneribus posse nitamur, [3 1Kb] nostramque prauam uoluntatem ad Domini semper rectam uoluntatem corrigere negligamus; sed ubicunque nos delectat, iniurias nostras uolumus uindicare, [4 1Kb] dicentes: Faciam homicidium, periurium, adulterium, fornicationem, et postea dabo Domino redemptionem meam. Quare non intelligimus, dum sic audacter peccamus, estimantes Deum [a 1Kb] posse muneribus placari, quod tum multo plus eum ad iram [b 1Kb] , quam ad misericordiam prouocamus, quia Deus non delectatur in auro [c 1Kb] uel argento, nec aliud a nobis querit, quam animas nostras mundas in conspectu suo presentari?  Nec enim consiliis peccatorum se immiscet, sed ex salute nostra nos semper admonet, et salubre dat consilium, quia ipse est consiliarius salutis nostre, sicut propheta ait: Et uocabitur nomen eius admirabilis, consiliarius . Et iterum dictum est de eo in Psalmo: Beatus uir, qui non abiit in consilio impiorum . Et iterum, quia non est iniquitas in eo . Et forte ipsa, [5 1Kb] quam putamus pro nobis facere eleemosynam uel de [d 1Kb] prediis [6 1Kb] mortuorum, siue de rapinis pauperum, nomine, non opere uidetur esse eleemosyna, ut unus iniuste uestiatur, et alius iniuste [7 1Kb] exspolietur; et unus iniuste pascatur, et alius iniuste fame torqueatur. Non querit ista Deus a nobis: audeo dicere,  odit ista omnipotens Deus. Ipsum audi per [8 1Kb] prophetam  quid dicat: Qui offert sacrificium ex rapina, siue ex substantia pauperum, quasi qui uictimat filium in conspectu patris sui . Non accipiam, inquit [9 1Kb] , ista de manibus uestris: manus enim uestre sanguine plene sunt . Et alius propheta, Panis egentium, uita pauperum est: qui defraudat illum, uir sanguinum est . Contemnamus facere iniustas eleemosynas, qui uolumus facere iustas [10 1Kb] et spiritales eleemosynas, ut de iustis laboribus faciamus, non de rapinis, siue de [11 1Kb] multiplicatione frugum, aut de ineptis negotiis, ne forte in hoc multa [12 1Kb] sacrilegia incurrantur, uel etiam, quod peius est, [13 1Kb] pro cupiditate uel ebrietate sanguis fundatur, clamentque eorum uoces ad Deum contra nos, multo labore afflicti. Unde et Psalmista [14 1Kb] :  Qui pecuniam suam non dedit ad usuram, et munera super innocentem non accepit , et cetera que superius in eodem psalmo audientem, [15 1Kb] credentem et cauentem beatum efficere possunt, sicut [16 1Kb] idem psalmus concludit: Qui facit hec, non mouebitur in eternum .



54 CAPUT LIu. Christiana felicitas non est huius mundi, cui itaque non est herendum, sed Deo.

Et quia talia et his similia creator omnium creature sue rationali annuntiando insinuat, credamus [17 1Kb] quia diligit creator quod creauit; neminem persequitur, si ipse homo se non persequatur; a nullo [e 1Kb]  quolibet homine recedit [18 1Kb] , nisi prius ipse homo ab eo  recedat; nec naturam in [1 1Kb] nobis, sed uitium quod contraximus, odit. Et non prodest [a 1Kb] nobis, imo etiam obest Christi sanguine esse redemptos, et uoluntarie diabolo esse subiectos. Ideo cogitemus et recogitemus, quod non propter felicitatem terrenam Christiani effecti sumus, [2 1Kb] nec propter diuitias huius seculi, uel propter istam uitam Christum colimus, sicut Apostolus ait: Si in hac uita tantum speramus in Domino [3 1Kb] , miserabiliores sumus omnibus hominibus . Christus enim, ne aurum diligeremus, oblata munera contemnere docuit; ne famem timeremus, quadraginta diebus ieiunauit; ne nuditatem pertimesceremus, preter unam tunicam, aliam discipulis suis habere uetuit; ne tribulationes expauesceremus, omnia ipse sustinuit; ne mortem formidaremus,  et hanc ipse suscepit. Et cum ista omnia nos docuerit, non tantum uerbo, uerum etiam exemplo ipse precessit. Hoc enim flagret in cordibus nostris; hoc ignis Spiritus sancti in nobis feruere faciat, ut sequamur uestigia eius, ne desideremus remanere in hoc mundo, et pereamus cum hoc mundo. Heu quam miseri sumus, si hoc credere nolumus, et ab amore huius seculi mentem nostram non reuocemus, dum perpetualiter ista tenere non possumus, et illa per securitatem amittimus! Quid faciemus? quid agemus? lugendum nobis est si regnum [4 1Kb] promissum perdamus, et subito dicatur nobis, o uos amatores mundi, exite obuiam sponso, et ad illum uenite, quem uidere non uultis, quia precepta eius postposuistis. uidebitis enim plagas ipsas, quas in corpore suo pro uobis  [5 1Kb] pertulit. Quid tunc dolentes et gementes dicemus? Et quid meritis nostris in eum exigentibus responsuri erimus [6 1Kb] , dum frequenter audiuimus, et negleximus [b 2Kb] quod Psalmista cecinit: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo . Firmiter teneamus, quia spes bonorum in isto mundo non est posita, quamuis uideatur spes  [7 1Kb] mundana esse, que in amaritudinem uertitur, et amaram potionem ipse mundus amatoribus suis propinat. Et ipsa ueritas eos alloquitur dicens: Ubi est quod amabatis [8 1Kb] ? Ubi est quod pro magno tenebatis?



CAPUT Lu. Quam lugenda animarum perditio.

O mi frater, nunquid ferree sunt carnes nostre, ut non contremiscant, uel etiam sensus noster adamantinus, ut non mollescat, aut etiam non [9 1Kb] euigilet ad talia Dei uerba? Quare non dicimus cum Propheta: Quis dabit capiti nostro aquam, et oculis nostris fontem lacrymarum, et [10 1Kb] ploremus die ac nocte uulneratos filios plebis nostre ? Deficiunt flendo oculi eorum qui considerant non solum mortes corporum, uel etiam animarum Christianorum. Quis  luctus idoneior, quis planctus certior inueniri potest, [11 1Kb] quando unusquisque nostrum de anima perdita luget et dolet cum Apostolo, qui dixit, Quis infirmatur, et ego non infirmor? Quis scandalizatur, et ego non uror ? Atque iterum in alio loco dilectionem proximorum compassus, dicit: Optabam esse anathema pro fratribus meis a [12 1Kb] Christo . Discamus in tanto Christi Apostolo tantam flagrare Christi caritatem, 55 dum sciebat quod unico filio suo non pepercisset, sed pro nobis omnibus tradidisset eum . Pro omnibus nobis dicit: ideo nulli laici, nulli clerici, nulle sacrate uirgines debent negligere salutem animarum suarum, dum tanti sanguinis pretium pro nobis fusum esse manifestum est.



CAPUT LuI. Captandum tempus misericordie tempestiua conuersione.


Ideo omnes nos qui reliqui sumus super terram, peccata nostra agnoscamus, ne cum impiis pereamus, dum cito digna satisfactione Iudicem [13 1Kb] non placemus. Quam uelociter placauit iram eius ille qui dixit:  Peccatum meum cognoui et iniustitiam meam non operui. Dixi: pronuntiabo aduersum me iniustitiam meam Domino . Promittit se pronuntiaturum, et illi iam dimittitur. [1 1Kb] Attende, mi frater, magna res! Dixit pronuntiabo, non dixit pronuntiaui; et tu remisisti, quia ex eo ipso quod dixit pronuntiabo, ostendit quia nondum pronuntiauerat, sed corde pronuntiauerat. Hoc ipsum dicere, pronuntiabo, pronuntiare est, ideo et dimisisti impietatem cordis mei. uox mea nondum in ore erat, confessio ergo mea nondum ad os uenerat. Dixeram, pronuntiabo aduersus me, uerumtamen Deus audiuit uocem cordis mei. uox mea nondum in ore, sed auris Dei iam in corde erat. Et quid secutum est? Et remisisti impietatem cordis mei. Paratus est semper Deus peccata nostra  indulgere, si non tardauerimus ad eum reuerti. Si enim tardauerimus, timeamus ne inferat nobis [2 1Kb] iram suam, quia quosdam quidem [a 6Kb] predestinauit ad [3 1Kb] supplicium, et quibusdam quidem magnum prestitit beneficium: nec tamen hoc iniuste, sed in alto suo iudicio. Nam Cain perfecit [4 1Kb] homicidium, et Iob uulneratus Dei amicus effectus est, et Abel innocens a fratre suo occisus: tamen nec Iob diutius passus est cruciatum, nec Ananie locum donauit ad ignoscendum, nec Paulum deseruit colaphizatum, quem sua gratia fecit robustum, nec Iudam suscepit penitentem, nec Petrum deseruit flentem, nec Saul respexit penitentem, nec Dauid despexit confitentem.  [5 1Kb] Et sic sic pius et misericors Dominus, alto suo iudicio separat uasa ire a uasis misericordie. O si attendamus miserum Iudam, uas olim perfectum, [6 1Kb] in perditionem perductum! Mustum sancti Spiritus portare [7 1Kb] non potuit, quo [8 1Kb] accepto continuo crepuit, totumque fractum ad nichilum utile est. Hec pertimescentes conuertamur: et conuertamur [9 1Kb] dum tempus est. Ait enim Psalmista: Inquirite Dominum, dum tempus est, et confirmamini, querite faciem eius semper . Tempus est enim, ut reparemur: et si in aliquod [10 1Kb] peccatum fracti sumus, omnipotentem Deum figulum et artificem habemus; credamus quia potens est reparare perdita, qui creauit hec omnia integra. Ipse enim ait: Sicut lutum in manu [11 1Kb] figuli, ita uos estis in manu mea . Ideo humiliemus  nos sub manu omnipotentis Dei, ut nos exaltet in tempore uisitationis . Cogitemus nos in conspectu Dei stare; agnoscamus quid sumus; agnoscamus quia terra et cinis sumus, dum et propheta contra nos dicat, Quid superbit terra et cinis ? Quod si nos non agnoscimus, frustra exaltare uolumus ceruices nostras, dum Deus superbis resistit, humilibus autem dat gratiam . Consolamini humiles, dicit Deus uester, consolamini qui estis pusillanimes; confortamini, et iam nolite timere: ecce Deus uester retribuet iudicium, ipse ueniet et saluos nos faciet . Dominus in proximo est: nichil solliciti sitis , nichil nos [1 1Kb] terreat mundi infelicitas [2 1Kb] : quia si istam infelicitatem mundanam sancti [3 1Kb] omnes timuissent, perpetuam felicitatem non haberent. Si felicitas huius mundi transitoria diligitur, hic perpetua non inuenitur. Si uero perpetua felicitas queritur, quoniam hic non inuenitur, ad perpetuam felicitatem tendamus, ubi patriam et parentes nostros habemus: patientissime omnia huius mundi pro Christi nomine toleremus. Quid, [4 1Kb] rogo, est quod toleretur, contra illud, quod nobis promittitur? Apostolus inquit: Non sunt condigne passiones huius temporis ad futuram gloriam que reuelabitur in nobis .



CAPUT LuII. In pressuris ad Christum pastorem confugere.

 Nulla ergo nos pressura terreat, nulla calamitas frangat. Dominus in proximo est [5 1Kb] pastor noster circa nos est, quid metuemus? Et si metuimus, clamemus ad pastorem nostrum, ut nos audiat. Clamemus in compunctione cordis, dicentes: Erraui sicut ouis que periit; require seruum tuum, Domine . Clamemus et dicamus, Libera a framea Deus [6 1Kb] animam meam, et de manu canis unicam meam: salua me ex ore leonis . Clamemus et dicamus, Periit fuga a me, et non est qui requirat animam meam . Considerabo ad sinistram? Ecce diabolus [7 1Kb] ut lupus rugit, sicut leo frendet. Ecce lupus est? contra latrat canis. Clamaui ad te, Domine; dixi: tu es spes mea, portio  mea in terra uiuentium . Libera me [8 1Kb] de manibus inimicorum meorum, et eorum qui me persequuntur. Nunquid pastor noster bonus, qui animam suam posuit pro ouibus suis, ad quem si clamemus, dimittet nos diutius errare, aut a feris uel a bestiis dilaniari atque consumi? Quin imo relictis nonaginta nouem in deserto [9 1Kb] , perrexit unam ouem querere perditam. Nec quia clamantem audiuit ideo perrexit; sed antequam clamaret; ait enim Euangelista: Relictis nonaginta nouem in deserto, abiit querere unam ouem que perierat : quam inuentam et lassatam atque fatigatam, impositam humeris suis reportauit ad gregem. Pastor eam ad gregem suis humeris dignatus est reportare, et misericordia sua ab errore reuocare. Quod uero ouem  istam Dominus humeris propriis [10 1Kb] impositam reportauit ad gregem quante misericordie eius gratie agende sunt, qui tantum se ad nos humiliauit et inclinauit [11 1Kb] ? Portat et reficit, regit et custodit.



CAPUT LuIII. Pastoris auxilium contra diabolum exposcitur.


Deprecamur te [12 1Kb] , Domine bone, summe et optime pastor, ne pereat ouis: imple officium summi pastoris; persequere leonem [a 1Kb] , qui rapuit ouem de grege tuo; leo interficiatur, et ouis de faucibus suis eruatur; tu enim es pastor ouium. Rex noster potens, contere Satanam sub pedibus nostris. Et nunc, Domine pastor noster [13 1Kb] , rex noster, tot de grege tuo quotidie rapiuntur oues, et quare [14 1Kb] tantum taces? Responde: quare taces? Ecce per diuersa precipitia rapiuntur oues tue, et inimici tui, qui te oderunt, leuant caput contra te, et tu taces? O Domine Deus, quare tandiu taces? Ad hec Dominus per prophetam clamat et dicit: Tacui, tacui , sed non semper  tacebo: aget iudicium manus mea. Ergo, Domine Iesu, pastor noster, rex noster, accipe arma tua, et progredere, ut pugnes contra leonem aduersarium nostrum, qui circuit querens deuorare nos . Esto nobis, Domine [15 1Kb] , turris fortitudinis a facie inimici . Petimus et instantissime petimus, ut liberes nos. Mundus enim in maligno positus est . Ecce seuiunt mala, et pereunt mundi dilectores; blasphemant, insoniunt, et aduersus te murmurant; non solum tuam misericordiam non precantur, uerum etiam tuum iudicium reprehendunt. Quis in eis talia operatur, nisi auctor mali, angelus superbus, perditus, et omnes perdere cupiens? Libera nos, Domine Deus [16 1Kb] , ab omni malo, et pars nostra sit cum omni bono. Ab omni malo libera  nos, quia tunc ab omni malo liberamur, quando a diabolo et angelis eius separamur. Angeli eius sunt, qui faciunt uoluntatem eius. Non sit nobis pars cum talibus qui faciunt uoluntatem diaboli, sed cum illo qui dixit: Si quis fecerit uoluntatem Patris mei, ipse meus pater, soror, et mater est . Nos enim illius pretio redempti sumus. Societatem malorum fugientes, bona queramus, summo bono inhereamus, illi seruiamus, eius uoluntatem faciamus: ut simus et nos angeli Dei, de quibus dicit Propheta: Benedicite Domino, omnes angeli eius, ministri eius, facientes uoluntatem eius : quia uoluntas Patris nostri est, sicut Euangelium ait, ut non pereat unus ex pusillis suis , et ne pereamus et euellamus de uia iusta.



57 CAPUT LIX. Opera tenebrarum, et arma lucis.


Deponamus opera tenebrarum, et induamur arma tucis , et expulsa noctis caligine, effugatisque  umbris [1 1Kb] tenebrarum, radius ueri luminis fulgeat in cordibus nostris. In nocte non opera noctis, sed diei opera peragamus, quia filii Dei appellati sumus. Neque enim delectatione somni sensu noster torpescat, nec uariis fantasmatibus animas nostras illudat, nec ipsa corpora nostra stramentorum calore depressa in alto torpore quies inclinet; sed uigilando, orando, ieiunando, psallendo contra aduersarium diabolum dimicemus, et magnam lucem infusam cordibus nostris sentiamus, et in nocte opera diei peragamus. Quid enim agendum est nobis in nocte huius seculi caliginosa, nisi diabolum effugare et Christum introducere? Quid agendum est nobis in huius noctis cecitate, nisi captiuatorem captiuare, et liberatorem sequi? Quid agendum est nobis in  nocte, nisi tenebras diabolicas de cordibus nostris excutere, et lumen uerum haurire? Quid agendum est nobis in nocte, nisi superbiam exstirpare, et humilitatem introducere? Quid agendum est nobis in nocte, nisi principem omnium uitiorum a nobis expellere, et fontem omnium bonorum suscipere? Suscipiamur eum, frater carissime, suscipiamus eum, ut et suscipiamur ab eo, et uideamus que bona preparata ab eo habeamus, qui nos quotidie uocat. Suscipiamus iugum eius leue, et sarcinam eius suauem, qui sarcinam peccatorum nostrorum releuat [2 1Kb] . Deponamus opera tenebrarum, et induamur arma lucis . Quid enim est deponere opera tenebrarum, nisi renuntiare diaboli pompis et angelis eius?  Et quid est nos arma lucis induere [3 1Kb] , nisi credere in  Deum Patrem omnipotentem, qui illuminauit omnem hominem uenientem in hunc mundum, qui et [4 1Kb] dixit: Dum lucem habetis, credite in lucem, ut filii lucis sitis ? Prius tamen, dilectissime, si uis, imo quia uis, discutiamus quis sit, uel quid sit diabolus.



CAPUT LX. Diabolus qualis in nos sit, qualisue fuerit.

Diabolus est enim angelus per superbiam superatus a Deo, qui in ueritate non stetit; et doctor mendacii, et pater mendacii [a 2Kb] , quia ab ipso primum inuentum est mendacium, et ipse est mendacium, sicut ueracissimus, [5 1Kb] ueritas Dominus noster iehsu Christus in Euangelio Ioannis loquitur , quia ipse est caput et finis mendacii; et a semetipso deceptus, nos decipere festinat; iste est aduersarius [b 1Kb] effectus generis humani, inuentor [c 1Kb] mortis, superbie institutor [d 1Kb] , rex [6 1Kb] malitie, scelerum caput, princeps omnium uitiorum, persuasor etiam turpium uoluptatum. Hic ergo, cum illum primum [e 1Kb] hominem a Deo factum, Adam scilicet, patrem omnium nostrum intueretur, sicut superius crebro intelligere potes, uideretque eum [7 1Kb] ex limo terre ad imaginem Dei factum, pudicitia ornatum, temperantia compositum, caritate circumdatum, immortalitate uestitum, emulus atque inuidus tantam beatitudinem hominem terrenum accepisse, quam [8 1Kb] ipse dum esset angelus, per superbiam cognoscitur amisisse,  inuidit statim insatiabilis homicida primum parenti  nostro [1 1Kb] , nos nostrosque parentes [2 1Kb] tantis ac talibus bonis exspoliauit, insuper et peremit. Nam et multis bonis in prima [a 1Kb] fronte diabolus nos exspoliauit, id est pudicitia, continentia, patientia, mansuetudine, caritate, immortalitate. Sic nos nudos ac miserabiles reddidit, suisque pannis derisit esse inuolutos, et suo dominio esse astrictos, atque ex ipso uinculo omnem prolem nostram sibimet obligauit. Exspoliauit nos pudicitia, et accinxit impudicitia; exspoliauit nos temperantia, et effecit intemperatos; exspoliauit nos caritate, et impleuit malitia; exspoliauit nos immortalitate, et propinauit mortem. His etiam turpissimis ac fedissimis pannis nos posterosque nostros inuoluit, et semiuiuos reliquit.



CAPUT LXI. Quam libenter diabolo renuntiandum: et auxilii contra eum expostulatio.


Et quia sic [b 1Kb] sic [3 1Kb] miserabiliter atrocissimus hostis circa nos egit, imo quia sic egit [4 1Kb] , eia, frater carissime, eia; renuntiemus huic damnose hereditati. Pupilli effecti [5 1Kb] sumus: antequam exactor [c 2Kb] ueniat tam  pessime hereditatis, omnibus que eius sunt, renuntiemus. Si quis itaque huic hereditati, in qua sunt panni diaboli, [d 2Kb] pompe scilicet seculi [6 1Kb] , et angelis eius renuntiare neglexerit, cum iudex uenerit, sicut Euangelista loquitur, tradetur debitor exactori; exactor autem debitorem trudet in carcerem. Amen dico uobis, dicit Dominus, non exiet [7 1Kb] inde, donec reddat nouissimum quadrantem . Omne itaque genus humanum tanquam pauperem et pusillum diuina Scriptura commendat Deo dicens: Tibi derelictus est pauper, pupillo tu eris adiutor . Eiusque aduersarium demonstrans, secutus adiunxit: Contere brachium peccatoris et maligni . Adsit Dominus noster iehsu Christus pius et misericors, qui aliquam misericordiam  huic et pupillo [8 1Kb] et pauperi [e 1Kb] exhibeat, quia callidum atque ferocissimum aduersarium patitur, et iam iam [9 1Kb] pupillus in sua causa deficit: quapropter suus aduersarius prauis artibus decipere eum festinat. Adsis, Domine Iesu Christe, pupillo idoneus defensor; sta in causa [f 1Kb] illius qui iussisti [10 1Kb] recta iudicare  filiis hominum. Eleua brachium tuum, et contere brachium peccatoris et maligni. Optime nosti huius pauperis et pupilli, generis scilicet humani causam, que ex paterno [a 2Kb] chirographo debetur. Inuentus est reus, et obstrictus ab aduersario detinetur: non est aliud quemadmodum nobis subueniatur, nisi ex tuo consilio et pernecessario [1 1Kb] adiutorio. Iudica causam nostram: defende quia potens es.



CAPUT LXII. Demon accusator in iudicio.

O mi frater carissime, quam felix anima que tam potentem habet defensorem! Ideo nunc queso uigilet unusquisque nostrum, ne apud eum diabolus in die iudicii suos pannos agnoscat, et incipiat reus detineri,  quem Christus sua gratia uoluit liberari [2 1Kb] . Nec sibi male blandiantur, qui post acceptam gratiam corrigi nolunt, atque rursus ad suas pristinas redeunt uoluptates [3 1Kb] . Exspectatur enim dies iudicii: aderit ille equissimus iudex, qui nullius potentis personam accipiet, cuius palatium auro argentoque nullus episcopus, nec abbas, nec comes [b 1Kb] corrumpere poterit. Astabunt omnes anime, ut referat unaqueque secundum illud [4 1Kb] quod in corpore gessit, siue bonum siue malum. Presto enim erit aduersarius diabolus, et recitabuntur [c 1Kb] uerba professionis nostre et obiiciet [d 1Kb] nobis in faciem quidquid fecimus, et in qua die peccauimus, et in quo loco, et quid boni operis  tunc temporis facere debuimus [5 1Kb] . Et si tales inuenti  fuerimus, exsultabit ille aduersarius in conspectu piissimi iudicis, superiorem se esse nobis declamans, agens talem causam apud talem iudicem. Habet enim dicere tunc ipse diabolus: Aequissime iudex, iudica istum meum esse ob culpam, qui tuus esse noluit per gratiam. Tuus est per naturam: meus est per miseriam. Tuus est ob passionem: meus est ob suasionem. Tibi inobediens: mihi obediens. A te accepit immortalitatis stolam: a me hanc pannosam, qua indutus est, tunicam [6 1Kb] . Tuam uestem amisit: cum mea ueste huc aduenit. Quid apud eum impudicitia faciebat, quid intemperantia, quid auaritia, quid ira, quid superbia, quid cetera mea membra? Dimisit te: confugium fecit ad me: meas sorores uideo comitari cum illo. Quid enim idcirco [7 1Kb] faciebat? Quid  cum superbia disputabat? Quid cum ira furiebat? Thesaurizauit sibi iram in die ire. Aequissime iudex, iudica, inquam [8 1Kb] , quia iustitia et iudicium preparatio sedis tue . Iudica illum meum esse, et mecum damnandum esse. Hec omnia que huc attulit, mea esse cognosco. Meus esse uoluit, et mea concupiuit: mecum puniri debet; quoniam quem tu dignatus es tanto pretio liberare, ipse se mihi uoluit postmodum libenter obligare. Heu, heu! frater carissime, poteritne talis aperire os, qui talis ibi inuenietur, ut iuste ire cum diabolo deputetur?



60 CAPUT LXIII. Relabi quam periculosum.

 uideamus quid agamus; ab illo uideamus quomodo  liberemur; uideamus et caueamus ne in uacuum gratiam Dei suscipiamus [1 1Kb] : sed integro corde, perfectaque fide renuntiemus atque spernamus tam damnosam diaboli [2 1Kb] hereditatem, ne pupilli et pauperes remaneamus. Recitetur in medio nostrum sententia beati [3 1Kb] Apostoli terribilis terribiliterque prolata, que corda simul et corpora nostra contremiscere faciat. Ait enim: uoluntarie peccantibus nobis post acceptam notitiam ueritatis, iam non relinquitur pro peccatis hostia: terribilis [4 1Kb] autem quedam exspectatio iudicii, et ignis emulatio, que consumptura est aduersarios. Irritam quis faciens legem Moysi, sine ulla miseratione duobus uel tribus testibus moritur: quanto magis putatis deteriora mereri supplicia, qui Filium Dei conculcauerit, et sanguinem testamenti  pollutum duxerit, in quo sanctificatus est [5 1Kb] , et Spiritui gratie contumeliam fecerit? Scimus enim qui dixit, Mihi uindictam et ego retribuam [6 1Kb] . Et iterum, Quia iudicabit Dominus populum suum. Horrendum est enim incidere in manus Dei uiuentis . Et paulo post: Nolite itaque amittere confidentiam uestram, que magnam habet remunerationem. Patientia enim uobis necessaria est, ut uoluntatem Dei facientes reportetis promissionem. Adhuc enim modicum [7 1Kb] aliquantulum qui uenturus est ueniet et non tardabit reddere unicuique secundum opus suum  Hec enim uerba non ex me, sed ex ipso qui dixit, An experimentum eius queritis, qui in me loquitur Christus , profluxerunt. Extendamus aciem oculi cordis [8 1Kb] , et uideamus: et  aurem cordis accommodemus ad terribilem Apostoli sententiam perspiciendam et inuestigandam. Mundemus oculum [9 1Kb] cordis, imo ipsa lux, quam desideramus uidere, mundet cor nostrum, et sit a peccatorum tenebris ipso miserante mundatum. Beati enim, ait, mundo corde, quoniam ipsi Deum uidebunt . Non sit nobis hic labor inutilis ad perniciem, sed utilis ad salutem. Curramus, dum lucem habemus, ne tenebre nos comprehendant . Et iterum Apostolus hortatur nos intentissime dicens: Remissas manus et soluta genua erigite, et gressus rectos facite pedibus uestris, ut non claudicans quis erret; magis autem sanetur. Pacem sequimini cum omnibus et sanctimoniam, sine qua nemo uidebit  Deum: contemplantes ne quis desit gratie Dei, ne qua radix amaritudinis sursum germinans impediat, et per illam inquinentur multi . Et paulo post: uidete ne recusetis loquentem. Si enim illi qui increduli fuerunt uerbo Dei, non effugerunt, recusantes eum qui super terram loquebatur: multo magis nos qui de celis loquentem nobis auertimur [10 14Kb] , cuius uox mouit terram tunc, modo autem repromisit dicens. Adhuc semel, et ego mouebo non solum terram, sed et celum . Quod autem adhuc semel, dicit, declarat mobilium translationem tanquam factorum, ut maneant ea que sunt immobilia. Itaque regnum immobile suscipientes, habeamus gratiam, per quam seruiamus, placentes Deo cum metu et reuerentia: etenim Deus noster ignis consumens est,  qui consumpturus est aduersarios. Accedamus ad eum antequam consumamur ab illo: postulantes ab eo urere [11 1Kb] cor nostrum et renes nostros. Et iterum, Quoniam probasti nos, Deus, igne nos examinasti, sicut examinatur argentum . Apertissime enim patet, quia si hic ab illo non urimur, illic uelut aduersarii consumemur. Ait enim Apostolus, Nemo se circumueniat, nemo se seducat inanibus uerbis, quia quecunque seminauerit homo, hec et metet . Non aliud lingua loquamur, et aliud corde: ne simus Iudas et [a 1Kb] Herodiani: alii in proditione [12 1Kb] , alii in confessione, alii in dissimulatione, sed alii [13 1Kb] in ueritatis humilitate. Ideo cum uero corde in plenitudinem fidei properemus, aspersi [b 1Kb] corda a conscientia mala. Teneamus  spei nostre confessionem indeclinabilem, et bonorum operum inchoationem non deseramus, sicut est consuetudinis quibusdam: sed consolantes, et [14 1Kb] tanto magis quanto uiderimus appropinquantem diem iudicii.



61 CAPUT LXIu. Malorum carnis descriptio ex Scripturis: et in eam declamatio.

Teramus carnis nostre superbiam, quia caro est que animam perdit, et totam superbiam affert: et qui in carne seminat, sicut Apostolus ait, de carne et metet corruptionem . Caro est que recipit diabolum: diabolus enim [c 1Kb] seminat in carne nostra semina sua, id est, homicidium, fornicationem,  concupiscentiam, libidinem, iram, rixam, ebrietatem, superbiam, furtum, et omnem suggestionem malam, dicente Apostolo, Non est nobis colluctatio aduersus carnem et sanguinem, sed aduersus spiritus eris [1 1Kb] huius [a 2Kb] , aduersus spiritalia in celestibus . De diabolo dicit, qui spiritus malus [b 1Kb] est, et non uidetur. Et ipse spiritus nequissimus proiectus est de celo cum angelis suis, de quibus dicitur in Apocalypsi: Ecce proiectus est accusator fratrum nostrorum, qui accusabat illos die ac nocte, et ipsi uicerunt eum propter sanguinem agni . De quo Apostolus dicit: Datus est mihi stimulus carnis mee, angelus Satane qui me colaphizet: Propter quod ter Dominum rogaui, ut discederet a me; et dixit mihi, sufficit tibi gratia mea: nam uirtus  in infirmitate perficitur . Item [2 1Kb] ipse repetens dicit: uideo aliam legem in membris meis, repugnantem legi mentis mee, et captiuantem me in lege peccati, que est in membris meis . Iterum ipse, Ego enim mente seruio legi Dei, carne autem legi peccati . Et iterum: Nihil nunc damnationis est his qui sunt in Christo . Caro est que recipit diabolum, et carnem habet diabolus in potestate, non animam, ideo dicit Apostolus, Datus est mihi stimulus carnis mee; non dicit, anime mee [3 1Kb] , sed carnis mee angelus Satane. Denique Iob in carne tentatus est a diabolo, dicente  Domino, Et data est ei potestas a Domino in facultate et in carne [4 1Kb] eius . Et iterum, Dabo tibi illum in potestatem, preter animam illius : Caro enim concupiscit aduersus spiritum: spiritus autem aduersus carnem. Hec autem sibi inuicem aduersantur ut non quecunque uultis illa [5 1Kb] faciatis . Caro est misera bestia [c 2Kb] que grauat animam, dicente Apostolo, Qui in carne sunt placere Deo non possunt : Iterum ipsa ueritas Dominus noster iehsu Christus de se ipso dicit: Spiritus quidem promptus est, caro autem infirma . Caro enim nostra in malitia semper uult potens [d 1Kb] esse; in abstinentia autem, id est in ieiunio et in uigiliis et orationibus ac bonis operibus infirmam se esse fingit. Caro nostra est que nos demergit in foueam,  dicente Apostolo, Mortificate membra uestra que sunt super terram, id est, fornicationem, immunditiam, iram, rixam, et cetera que sequuntur . Et iterum: Curam carnis ne feceritis in concupiscentiis uestris . Itaque mortificemus carnem nostram per abstinentiam, et [6 1Kb] ieiunium, et uigilias, et orationes, ne uobis adducat diabolum cum concupiscentiis malis. Caro autem data est nobis quasi anime bellum: que, si mortificetur, adducit uitam; si nutriatur, preparat se contra animam ad bellum. Laudo autem illum qui carnis sue potest habere [e 1Kb] potestatem. Dum infirmitatem carnis  nostre timemus, salutem anime nostre negligimus. O anima [1 1Kb] misera, quid dicis, quam caro sic fortiter grauat? dicente Salomone, Caro que corrumpitur, aggrauat animam . Et iterum repetit, Os quod mentitur, occidit animam . ue, ue anime misere, quam caro persequitur! Caro nostra quotidie contra animam pugnat: et nos contra carnem pugnare quotidie debemus, sicut Apostolus precipit: Si secundum carnem uixeritis, moriemini: si autem spiritu facta carnis mortificaueritis, uiuetis . Omnem suggestionem malam caro concupiscit et demonstrat; caro concupiscit omne malum; caro hortatur maleficia, caro prouocat iram,  caro prouocat homicidium, caro prouocat adulterium et rixam, caro inserit ebrietatem, caro portat omnem concupiscentiam malam huius seculi, et omnia mala caro desiderat. O caro, bestia crudelis, quid habes, quid grauas animam, que nichil desiderasset nisi Deo seruire, si tibi inimice non se iunxisset? Tu autem, caro misera, non solum te ipsam occidis, sed et animam occidis [2 1Kb] . Non sufficit tibi perditio tua, sed adhuc animam uis in infernum demergere [3 1Kb] . ue tibi anima, que carnem accepisti contrariam, que nec ipsa intrat, [a 2Kb] nec te permittit introire [4 1Kb] in regnum celorum! O caro mala, quid queris, quid desideras? Non uis laborem sustinere? non uis inquieta conquiescere? suffocas animam, ut uersa uice tu sis domina, et illa ancilla. Rogo, quare grauas animam,  que molesta non est tibi? Nec tu effugies penam, dum ipsa patitur gehennam; nec enim sine te poterit iudicari in die iudicii. Quare non consentis spiritui et anime nostre, sicut Euangelium te hortatur, dicens: Esto consentiens aduersario tuo dum es cum ipso in uia, hoc est in hoc seculo, ne forte tradat te iudici, hoc est Christo, et [5 1Kb] iudex tradat te ministris, hoc est angelis malis, et ministri mittant te in carcerem, hoc est in gehennam: non exies inde, donec reddas nouissimum quadrantem , id est minimum peccatum.



CAPUT LXu. Alia malorum carnis congestio.

 Quid es tu [6 1Kb] et quid nobis prestas, nisi detrimentum anime nostre? Qui te [b 1Kb] nutrit, ad malum faciendum te nutrit, quia non [c 2Kb] peccat anima nisi per carnem, sicut scriptum est: Anima que peccauerit ipsa morietur . uerbi gratia dicit aliquis [7 1Kb] . Anima quomodo potest peccare, cum non uideatur? Quid potest timere, [8 1Kb] cum ipsa non teneatur? Ipsa caro peccat, que animam grauat: et anima a carne superata consentit carni in peccatis. Caro enim preceps est ad libidinem, improba ad petulantiam, frequens ad luxuriam, inuerecunda ad fornicationem, crimen quotidie crimini superponens [9 1Kb] , peccatum peccatis; non cessat pessimis deteriora coniungere; uoluntate crudelis, uana et insipiens, semper ad malum prona, ad bonum [d 1Kb] excusabilis et pigerrima,  uelox ad mortem, ad uitam difficilis; cui exosa sunt opera lucis, et tenebrarum [a 1Kb] amantissima; quia cadere diligit, surgere negligit; amara est illi salus, et dulcis perditio; de malo semper corruens in deterius, et de peiori in pessimiora [b 1Kb] defluens; inquieta et impatiens, flammis gehenne animam circumdans; iniiciens [1 1Kb] se inter germina cupiditatis et auaritie, uanitatis et arrogantie, ire et impatientie, ceterarumque nequitiarum, [2 1Kb] ad superflua et inhonesta se deprimit, abstrahens se a celestibus, et delectans in terrenis; relinquit ueritatem, festinat haurire uanitatem, et uerba mendacii. Et quid plura? Sicut tinea [c 1Kb] lanam deuorat, et sicut ignis ligna, fenum, et stipulam consumit: ita caro rebellis et delicata animam consumit et concremat. Quid tu ad  hec anima, quid tu ad hec respondes? Dicam, inquit, Redemptori meo, antequam carne exuar, quid ad hec respondeam, et ad quod bonum corpus, quod inhabito incitare uoluissem.



CAPUT LXuI. Oratio anime ad Deum aduersus mala carnis.

Non sit in me, obsecro, Domine, concupiscentia libidinis, sed amor pulcherrime castitatis. Sim ad malum audiendum tarda, ad uerbum tuum festina, ad perficiendum [3 1Kb] accelerans. Sim in tuo timore sollicita, in amore perfecta, in fide constans, in spe nullatenus dubitans. Dilectione proximi ferueam, odii ardore non urar, nec inuidie liuore tabescam. Sanctum semper opus in me spira ut cogitem, compelle ut faciam. Suade me [4 1Kb] ut diligam te, confirma  me ut teneam te, custodi me ne perdam te. Non ingrediatur nec requiescat in domicilio meo, ubi tua debet esse mansio, pes superbie, nec gule [5 1Kb] concupiscentia, fornicatio nec auaritia, inuidia nec ira, tristitia nec uana gloria. Sed profundam humilitatem posco a te, qui dixisti: Super quem requiescam nisi super humilem et quietum, et cetera [6 1Kb] ? Da mihi profundam humilitatem, qua curuetur altitudo carnis, [7 1Kb] superbia que me suffocat. Da mensuratam  abstinentiam, qua superflua uentris refrenetur edacitas, que me perimit. Da castitatem cordis, que me impollutam reddat. Da munditiam spiritus, quia immunda carnis luxuria me demergit. Da manus [8 1Kb] largifluas ad erogandum eleemosynas, quo tenax auaritia respuatur. Da dilectionis amorem, quo zelus exstinguatur inuidie. Concede tolerantie patientiam, per quam ira crudelis bestia superata deficiat. Tribue eterni gaudii spem, qua tristitie amaritudo demulceatur. Fac intrinsecus mentem de bono opere gloriari in te, ut uane glorie foras ex me non procedat iactantia. Dona etiam mihi in omnibus tenere iustitiam, magnanimitatem, temperantiam; et fac me [9 1Kb] cum simplicitate esse prudentem, ut et beatam uitam sinceriter agam, et malum prudenter  fugiam [10 1Kb] ; atque fraudulentam et deceptoriam astutiam diaboli intelligere ualeam, ne me per speciem boni fallat [11 1Kb] ; et discernere rationabiliter ualeam, et preuidere quid boni agam, uel quid mali refugiam. Fac me post hec mitem, beneuolam, pacificam, mansuetam, sine simulatione esse, omnibus bonis concordem, in uigiliis, in ieiuniis, in orationibus constanter strenuam. Da etiam in mansuetudine moderatum sermonem [12 1Kb] , adipisci silentium, ut loquar quod condecet, taceam quod loqui non oportet, uel quidquid ex uirtutum fructu conferre dignaberis. Da sine aliquo errore immaculatam tibi seruare fidem, et iuxta fidem digna [13 1Kb] esse opera mea, ut fidem rectam opere prauo non polluam; et te quem credendo confiteor, male uiuendo non denegem; et  te quem strenua fide sequor actu, negligentie [14 1Kb] operibus non offendam. Fac me in sancto conuersantem [15 1Kb] proposito, sequi iustitiam, diligere misericordiam, amare ueritatem, refutare mendacium, falsum nichil meditari uel loqui [16 1Kb] ; te indesinenter timere, te amare, te diligere, tua precepta seruare, pacem cum omnibus sine dolo retinere, [17 1Kb] discordes sine simulatione ad concordiam prouocare, caritatem cunctis insimulatam offerre, nullum scandalizare, nulli me  preferre, sed omnibus inferiorem iudicare, reuerentiam et timorem non propter timorem potentum, sed ob Altissimum exhibere; senioribus obedientiam, et caritatem [1 1Kb] equalibus offerre [2 1Kb] : gratiam opportune dilectionis iunioribus ostendere [3 1Kb] ; fraterna onera siue pericula equanimiter sustinere [4 1Kb] ; cunctis simul prodesse, non obesse; nulli nocere, nulli aduersari, nullum calumniari, nulli offendiculum ponere, nullum iudicare, nulli detrahere, nulli iniuriosam esse, nullius carpere uitam, nullius explorare semitam, sed de me ipsa tantum esse sollicitam, malum pro malo nequaquam rependere; iniuriarum mearum nec memorem esse ullatenus nec uindicem, sed in omni bonitate superare malitiam; maledicenti benedictionem parare; inimicum et amicum 64  diligere; conuicia et contumelias irascentium sustinere, non rependere [5 1Kb] , iniurias cito obliuisci, offensori meo ignoscere, ad ueniam concedendam semper paratam esse: aliena non concupiscere, nec occasione qualibet auferre: mea uero non habentibus misericorditer erogare. Aduenam [6 1Kb] et peregrinum propter te, qui redemisti me, retinere, esurientem reficere, sitientem potare, hospitem colligere, nudum operire, uisitare languidum, requirere [7 1Kb] carceratum, consolari tristem, afflicto et lugenti compati, non habenti prebere necessaria, uictum et uestitum diuidere cum egeno, amplecti indigenam, fouere domesticum, amare peregrinum, redimere captiuum, suscipere [8 1Kb] aduenam, tueri pupillum et orphanum, suffragari uidue, subuenire oppresso,  prestare auxilium desolato, disrumpere colligationes impietatis ; uel quecunque preceptorum tuorum documenta declarant, diligenter credere et audire, ardenter inuestigare, prudenter scire, festinanter exercere, desideranter implere, et coram te humilem semper existere: ut surgam, non deiiciar; erigar, non subruar; ascendam, non descendam: quia caro, cum qua inhabito, semper perducere me uult ad peccatum, mecum uult coronari, sed non mecum decertare. Nullum pessimiorem [9 1Kb] patior hostem, quam corpus meum in quo inhabito [10 1Kb] . Est enim quasi leo subuersor in domo mea , undique me pestifero morsu dilacerando consumens.  Ideo longa trahens suspiria, clamitando dicam: Infelix ego homo, quis me liberabit de corpore mortis huius? Gratia Dei. Per quem? Per Iesum Christum Dominum nostrum . Hec uelim, o Iesu Saluator [11 1Kb] bone, redemptor optime, hec uelim, que hucusque nunc supplicando deprecata sum; hec et hec deprecor; quia pretiosissimo sanguine tuo redempta sum, ut propter carnis corruptionem non peream in eternum, non ueniam in mortem secundam, neque in terram obliuionis. Hec uox mea in auribus misericordie tue sonet, ut tuam, non carnis faciam uoluntatem: et omnis mens mea te meditetur, in te [12 1Kb] delectetur, te sequatur, te confiteatur, quia redimendo [13 1Kb] me in eternum misericordia tua est, et in tua misericordia  reuixi perdita peccatis [14 1Kb] adolescentie mee, et egi penitentiam coram te quia seruasti mihi tempus conuersionis, que considerans peccata mea compuncta sum, et te inspirante egi penitentiam coram te. Leta iam inde tibi nunc et semper innumeras gratias refero, quia ut inuenirem te, tu prius quesisti me; ut redirem ad te, tu compulisti; ut uerberarer, [15 1Kb] tu sicut [16 1Kb] pius Pater respexisti; ut confiterer, tu es operatus; ut me recognoscens plangerem, tu dedisti mihi. Pone, Domine, lacrymas meas in conspectu tuo , et perueniat ad te in celum deprecatio mea. Adesto, precor, et subueni, atque in manibus tuis commendatam tibi me ipsam suscipe, liberans me de ore seuissimi draconis, et de manu atrocissimi inferni. Cum acceperis me, et auferes de  medio umbre mortis, imo deduces in semitam lucis, in clarissimam regionem uiuentium. Colloca me in caulis tutissimis gregum tuorum, quia tu es pastor bonus, qui requiris et reducis perditam [17 1Kb] ouem, tueris et saluas inuentam: sanas et foues languidam. Et tu es misericors Dominus, qui sperantes in te non confundis, requirentes te non derelinquis; reuertentes ad te non respuis, sed exsultando et laudando suscipis, atque in eterna beatitudine una cum sanctis et electis tuis eternaliter regnare concedis: quia est tibi cum eterno Patre et Spiritu sancto una deitas, gloria, uirtus, [18 1Kb] imperium et potestas in secula seculorum. Amen.



[CONCILIUM FOROIULIENSE.]





65 CONCILIUM a FOROIULIENSE b A SANCTO PAULINO c IN CAUSA SACROSANCTAE d TRINITATIS ET INCARNATIONIS uERBI DIuINI CONGREGATUM Sub LEONE papa III, anno Domini 796 e et CAROLI MAGNI 23, in Italia; PIPINI uero eius filii 15.

 I. Regnante Domino nostro Iesu Christo in perpetuum super omnes celos, et super omnem terram, Rege regum, et Domino dominantium, cuius regnum sempiternum est, qui est super omnia Deus benedictus in secula. De cuius largissime benignitatis manu inuictissimi principes dominus Carolus ac Pipinus donatiuo pietatis eius suscepto regalia sceptra, ipso opitulante prosperis gubernare rebus probantur.

II. Anno igitur felicissimo principatus eorum tertio et uicesimo, et quindecim  canonicis siquidem euocatum syllabis fraternum quorumdam episcoporum contubernium Forumiulium municipium metropolim Aquileiensem ueneranter coaceruatum conuenit. Igitur residentibus a cunctis ex more in sedilibus preparatis, assistente uero circumquaque non modica  fratrum consentanea turba, in ecclesia beate semperque uirginis Dei genitricis Marie: immolato namque Deo primum in ara cordis sacrificio laudis, et orationis hostia in altari pectoris caritatis igne concremata: post apostolicam et euangelicam lectionem, hymnisque spiritualibus salubriter prelibatis, nec dum ualuis publicis reseratius patefactis, persistente nimirum pro foribus uulgi glomerata caterua, per secretioris ianue aditum, uocante archidiacono, intromissus est ad breuem b sacerdotalis sub silentio uenerabilis cetus. Paulinus Christi et Domini seruus his uerbis post paululum loquendi principium dedit:

66 III. Nulli prorsus dubium, domini, sacerdotum, qui sacras uenerandorum canonum regulas uigilanti  non omiserit ingenio sagacius explorare, bis in anno concilium per unamquamque prouinciam fieri debere , in urbe scilicet, et metropoli, in quolibet opportuno loco, iuxta metropolitani eiusdem regionis arbitrium, et ut temporis commodius dictauerit ordo, propter necessariam uidelicet ecclesiastice dignitatis curam. Quinimo propter confluentia gerendarum rerum confusaque negotia, que crebrius litis de radice spinosis causarum emergere aculeis consueuit, ac per hoc pullulantia dominici ruris triticee messis uirentia sata adhuc, ut ita dixerim, infra stipule thecam spiritualium fructuum turgentibus spicis, nec dum in flauentes culmos aureas erumpentes aristas, nec dum  sterilium zizaniorum manipulis in uno fasce ignitis funibus colligatis, ultricibus traditis in pabulum flammis, umbrosis nichilominus a, suffugare [Forte, suffocare] falsitatum rhamniculis moliuntur.

Iu. Qua de re talia et huiuscemodi pestifero de uirgulto fruteta gliscentia, plurimorum nimirum uenerabilium fratrum, qui agrum curie celestis patroni summa sollicitudinis cura excolere sunt deputati, radicitus necessarium fore prospectum est, ut linguarum falcibus detruncata marcescant, quatenus sepius censure magisterio nequitie recisis ramusculis, ipsa quandoque radicum materies ueneni infusione uitiata funditus euellatur. Sed quam ob rem, iuxta quod definitum est in hac ueneranda sede, cui Deo auctore, non meis meritis, sed gratuito me preesse  munere recognosco, per tot temporum curricula minime sit reuerendi concilii sessio celebrata, uestram scire non ambigo sincerissimam caritatem. Nam propter improbos, qui solent irrumpere, mundanos tumultus, propterque imminentia preliorum bella, que circumquaque per gyrum finium nostrorum frementi ferocitate ingruere non cessabant, intermissum interim hoc magnificum opus procul dubio poterit approbari. uerumtamen non penitus intermissum ueridicis ualebit assertionibus estimari. Nam quoties reuerendis principalibus accersiti imperiis, in generali celeberrime synodi uenerabilium Patrum conuentione humillimam paruitatis mee presentiam, quia sepius contigit adfuisse, uestris est animis, ut opinor, non celatum, uestrisque etiam obtutibus  quoties clarius patuisse in promptu, non dubito. Nunc autem diuina opitulante clementia, attritis utique ferocium barbarorum superbie a typho erectis ceruicibus, auxilio per omnia adminiculante de celo, reddita iam quietissima pace terris, superna prorsus largiente gratia, paululumque respirantibus regalibus iussis, necessarium duximus summopere festinantes dilectissimam fraternitatem uestram, iuxta priscorum canonum inuiolabiles sanctiones, in uno collegio aggregari: quatenus insolubile caritatis uinculo colligati, suppliciter eum exorantes, qui suis dignanter sese fidelibus repromisit in medio adfuturum, ubi in unum duo uel tres in eius fuerint nomine congregati. Sicque sub eius presentia, licet indigni,  eius tamen famuli constituti, incipiamus iam iamque ipso auctore, et consummatore nostri certaminis, et perfectore operum nostrorum, quin potius suorum, magis dicam, quam nostrorum operum perfectorem, quia omnia eius sunt, et de illius cuncta gratis suscipimus manu. Scriptum quippe est: Omnia opera nostra operatus est in nobis . Diligenti profecto exigentes cura, si qua sunt irrita, et enormi b statione persistentia, que sacris oporteat ualenter legibus cerceri, preterita corrigere, presentia suffulciendo constituere, futura precauendo uitare.

u. Sed quoniam ad huius spiritualis edificii fabricam constituendam fundamenta sunt primum fidei nichilominus profundius iacienda super illud uidelicet inflexibile fundamentum modis omnibus inserenda,  de quo per Paulum dicitur: Fundamentum enim aliud nemo potest ponere preter id quod positum est, quod est Christus iehsu . Cuius nimirum fundamenti constructionem debet inordinata manu iactata fulciri. Clamat profecto illa preconia uoce in amoris Cantico, in cuius thalami constructione hec iaciuntur altius fundamenta, ordinata, ait, in me caritate . Cuique longe ante prophetico repromittebatur oraculo, Sternam, inquiens, per ordinem lapides tuos, fundabo te in sapphiro . Per sapphirum quippe, qui eream fingit simulando pulchritudinem, fidei simillimum non inconuenienter demonstrat mysterium.

uI. Primum ergo uisum est mihi, omnium minimo Domini seruorum in primi ordinis fronte ipsum  textum symboli salubriter a sanctis editum Patribus quasi lineam in directum a normulatim equo moderamine, in fundamenti huius spiritalis edificii mole, intrinsecus, ac forinsecus tendere, ut cequata iuxta illius rectitudinis normulam tota nostri operis fabrica, hinc inde catholice fidei libratim submissa perpendiculo, rectius ad altiora excrescens, conuenienter in utroque pariete, equis disputationum metita funiculis, in summa scientie arte perfectionis culmen ueridicis assertionibus fulciatur. Persistente b autem huius inuisibilis edificii equaliter tricamerata structura, quatuor prorsus uirtutum altrisecus positis subnixa fornicibus, iamiamque triplici purpureoque in funiculo, qui difficile rumpitur, aureum  iucundius suspendatur decus ornamentorum.

67 uII. Post inuiolabilem igitur, et meo sensu modis omnibus inserendam Symboli definitionem, a uenerandis uidelicet  olim presulibus sancto reuelante Spiritu mirabiliter prelibatam: a trecentis siquidem decem et octo, qui apud Niceam Bithynie, et centum quinquaginta qui apud Constantinopolim. De mysterio namque sancte et mirabilis Trinitatis planiore me repromisisse profiteor sermone dicturum: sophisticas per omnia uerborum a phaleras deuitantes, sed et isagogicas argumentorum relinquentes inextricabiles conclusiones, simpliciter propter simplicium mentes, liquidiusque, ut humane permittit possibilitas infirmitatis: uel certe, ut ipsa de se sancta dignatur Trinitas reuelare,  cultiore potius sensu, quam stylo, cupio redolere, propter uarios uidelicet hereticorum errores, diuersasque quorumdam simplicium suspiciones, non alteram componere uel docere fidem consentio, sed eam, quam a sanctis Patribus traditam omnia sinceriter secula susceperunt. Scio namque quibusdam in b synodalibus foliis esse sancitum, ad refellendas siquidem nouas, et multiplices hereses, presertim propter fraudulentam fictamque Nestorii uel Eutychis falsidicorum pestilentiumque uirorum, non fidem dicam, sed potius perfidiam, non licere cuiquam alterius fidei Symbolum docere uel componere. Sed absit a nobis proculque sit ab omni corde fideli alterum, uel aliter quam illi instituerunt, Symbolum uel fidem componere uel docere. Sed iuxta eorum  sensum ea fortasse, que propter ueritatis compendium, minus quam decet a simplicibus uel indoctis intelliguntur, exponendum decreuimus tradere, ac memoria mandauimus eam, ipsumque textum symboli retinere: quatenus iuxta Apostolum idoneus sit homo Dei, ad omne opus bonum paratus, ad resistendum non sane fidei. Ait enim ipse, sine fide impossibile est Deo placere . Hinc alias scriptum est, Nisi credideritis, non intelligetis . Ipse enim admirabilis doctor prohibet uariis nos et peregrinis abduci , sanam tamen doctrinam docet fidelibus modis omnibus predicari. Enim uero non est in argumento fidei addere uel minuere ea que a sanctis Patribus bene salubriterque sunt promulgata, secundum eorum  sensum recte sentire, et exponendum eorum subtile supplere ingenium; sed addere, uel minuere, est subdole contra sacrosanctum eorum sensum, aliter quam illi, callida tergiuersatione diuersa sentire, et confuso stylo peruersum dogma componere, ac per hoc impio ore potius iactanter garrire, quam docere presumere. Plurimorum c etenim catholicorum uirorum, ecclesiarumque Dei cultorum, sacre fidei compositum uenerabile legitur opus, aliis quidem uerbis dissimilique calamo resonante, sed eundem sensum, eundemque ingenii intellectum, concorditer inuiolate fidei uno assertionis redolere probantur documento. Nam si recenseatur Niceni Symboli series ueneranda, nichil aliud de Spiritu  sancto in ea, nisi hoc modo reperiri poterit promulgatum: et in sanctum, inquiunt, Spiritum. Quid est ergo dicere, et in Spiritum sanctum? Quomodo accipienda est tam breuissima eorum professio, nisi ut patenter detur intelligi mentium eorum integre fidei religiosa deuotio, et in sanctum Spiritum, sicut et in Patrem, et in Filium, probabiliter credidises, quemadmodum postea a sanctis Patribus centum quinquaginta, qui constestati sunt symboli fidem Niceni concilii inuiolatam perenniter permanere? Suppleuerunt tamen, quasi exponendo eorum sensum, et in Spiritum sanctum confitentur se credere, Dominum, et uiuificatorem, ex Patre procedentem, cum Patre et Filio adorandum, et glorificandum. Hec enim et cetera que sequuntur in Niceni Symboli sacro  dogmate non habentur, sed et postmodum, propter eos uidelicet hereticos, qui sussurrant Spiritum sanctum solius esse Patris; et a solo procedere Patre, additum est: Qui ex Patre, Filioque procedit. Et tamen non sunt hi sancti Patres culpandi, quasi addidissent aliquid, uel minuissent de fide trecentorum decem et octo Patrum, quia non contra eorum sensum diuersa senserunt, sed immaculatum eorum intellectum sanis moribus supplere studuerunt. Didicerant itaque centum quinquaginta, qui intulerunt a Patre procedentem, euangelista testante, repromisisse discipulis ipsum unigenitum de suo Spiritu: Spiritus qui a Patre procedit, ipse me clarificabit .

uIII. Legerant nempe ii sequentes, qui addiderunt,  Qui ex Patre Filioque procedit , ipsam eamdemque ueritatem in Euangelio redarguentem Philippum: Philippe, inquit, qui uidet me, uidet et Patrem meum. An non credis quia ego in Patre, et Pater in me est ? Si ergo, sicut ipse testatur, inseparabiliter et substantialiter est Pater in Filio, et Filius in Patre, quo pacto credi potest, ut consubstantiali Patri Filioque Spiritus sanctus, non a Patre Filioque essentialiter, et inseparabiliter semper procedat? Quis est iste, obsecro, qui dicit discipulis suis, cum insufflasset in eos, Accipite Spiritum sanctum ? Quis est, inquam, qui repromisit eis? Nonne unigenitus Filius, qui in Patre est, et Pater in eo? Nisi ego abiero, Paracletus non ueniet; cum assumptus fuero mittam eum uobis  . Et illud, Paracletus autem Spiritus sanctus, quem mittet Pater in nomine meo, ille uos docebit omnia, et suggeret uobis omnia quecunque dixero uobis ? Sepe enim a nobis a notrisque maioribus indubitanter definitum est, inseparabilia semper esse opera sancte Trinitatis. In eo namque Spiritus 68 sanctus a Filio procedere creditur, in quo a Patre procedere non dubitatur. Sed melius hoc approbare ualemus, si rei geste actio, que per apostolos est exsecuta, in medio reuoluatur. Per fidelissima quippe historie argumenta, que Actus nuncupantur apostolorum, Luca euangelista testante cognouimus, predicante Petro in Iudea, tria fere millia credentium compuncta corde, dixisse ad Petrum et reliquos apostolos: Quid faciemus, uiri fratres  ? Respondisse Petrum pro se et pro cunctis ad illos didicimus: Penitentiam, inquit, agite, et baptizetur unusquisque uestrum in nomine Iesu Christi in remissionem peccatorum. Et rursus, accersitus a Cornelio centurione, uiro iusto et timente Deum, cum aperuisset os suum, euangelizabat illis multa de regno Dei, et nomine Iesu Christi; Et adhuc eo loquente Spiritus sanctus cecidit super eos qui audiuerant uerbum ; et post pauca protinus subinfertur dixisse Petrum: Nunquid aquam quis prohibere potest, ut non baptizentur hi qui Spiritum sanctum acceperunt sicut et nos? Et iussit eos in nomine Iesu Christi baptizari. Sed et doctor et magister gentium in fide et ueritate solertissimam curam  gerens omnium Ecclesiarum, cum de Ioannis baptismate disputaret, quia Ioannes quidem baptizauit baptismo penitentie populum, in eum qui uenturus est post ipsum, hoc est in Iesum . Porro multi Samaritanorum cum credidissent Philippo euangelizanti de regno Dei et nomine Iesu, baptizabantur uiri, et mulieres, haud dubie in nomine Iesu Christi . Si ergo omnes isti, qui, euangelizantibus sanctis apostolis, credentes baptizati sunt in nomine Iesu Christi, et sancta Ecclesia inuiolabiliter fundata super eam persistit petram, quam beatus Petrus, non carne et sanguine, sed Patre qui in celis est reuelante, sibi confessus est, et illius fide regitur et gubernatur omnis Ecclesia, cuique specialiter quasi primo pastori dictum est:  Tu es Petrus, et super hanc petram edificabo Ecclesiam meam ; ubi est, inquam, illa regula Trinitatis, quam generaliter suis post resurrectionem Dominus apostolis commendauit, quorumque principatum idem beatus gerebat Petrus apostolus? Ite, inquit, docete omnes gentes, baptizantes eos in nomine Patris et Filii, et Spiritus sancti . Cur magister in nomine Patris, et Filii, et Spiritus sancti, et discipuli in nomine tantum Iesu precipiunt baptizari? Nunquid aliud ueritas per semetipsam docuit, et aliud discipuli ueritatis, uel aliam formam doctrine Ecclesiis tradiderunt? Absit hoc. Nullus sic desipit qui sani capitis est. Nullus tam insane furie mancipatus, qui hec uel mente tractare presumat. Sed uideamus qualiter  utrumque uerum et sanctum est, socialeque bonum, et indiuiduum mysterium. Sacramentum igitur sancte Trinitatis, quam magister et Dominus tribus enumeratis personis, in uno tamen nomine uoluit demonstrare, hoc eiusdem ueritatis discipuli, in una de Trinitate persona, id est Filii, totam sanctamque Trinitatem essentialiter, sancto sibi reuelante Spiritu, intelligere meruerunt. Quoniam, sicut crebrius dictum est, inseparabilia sunt semper opera Trinitatis. Ubi enim Pater, ibi inseparabiliter Filius et Spiritus sanctus. Et ubi Filius, inenarrabiliter Pater, et Spiritus sanctus. Et ubi Spiritus sanctus, ibi incomprehensibiliter Pater et Filius. Nam etsi audierant discipuli, precipiente Domino et magistro propter mysterium Trinitatis: Ite, docete omnes  gentes, baptizantes eos in nomine Patris, et Filii, et Spiritus sancti ; audierunt profecto presentes eum ostendentem sibi unitatem nature: Ego, ait, et Pater unum sumus , et rursus: Ego in Patre, et Pater in me est : et iterum: Pater autem in me manens ipse facit opera . Sed et uerbum illud consubstantiale Patri sanctoque Spiritui, internis intuentes obtutibus, quod in principio erat, et apud Deum erat, et per quem omnia facta sunt , semper in Patre, semper cum Patre, semper apud Patrem inseparabiliter sciebat permanere. Unde non immerito Philippus redargui debuit, qui alicubi fortassis Patrem aut plus aliquid querebat, cum diceret: Domine,  ostende nobis Patrem, et sufficit nobis ; cuique protinus a Domino quasi per increpationem refertur: Tanto tempore uobiscum sum, et non cognouistis me: Philippe, qui uidet me, uidet et Patrem meum. An non credis quia ego in Patre, et Pater in me est? De Spiritu autem sancto, ut ostenderet eum suum Patrisque, sic ait: Spiritus, inquit, ueritatis, quia a Patre procedit, ille me clarificabit . Nam qui de Patre procedit, Patris profecto spiritus est: et qui ueritatis spiritus est, suus nichilominus spiritus est: ipse enim de se dicit: Ego sum uia, ueritas, et uita . Hinc per Isaiam Patris [Forte, Hunc per Isaiam spiritum Patris, etc.] testatur esse, cum propter assumptum hominem loquitur: Spiritus Domini super  me : et illud: Dominus misit me, et Spiritus eius , et quia suus est, idem ipse per Ielem promisit dicens: Effundam de spiritu meo super omnem carnem  Quam bene ergo Dominus alta et ineffabili sapientia, ut ostenderet personaliter mysterium Trinitatis, in nomine, inquit, Patris, et Filii, et Spiritus sancti, et ut demonstraret inseparabilem essentialiter indiuidue Deitatis unitatem, premisit, in nomine. Non enim ait in nominibus, quasi in multis, sed in nomine, quia trinus, et unus est Deus. Non enim naturam, sed personam discreuit. Quam feliciter quidem et apostoli in nomine Iesu, id est, Saluatoris, totam sanctam et ineffabilem docuerunt intelligere 69 Trinitatem! Quam catholici et sancti  Patres in hac fidei stabilitate solidati, a Patre sanctum Spiritum procedere sunt professi! Quam gloriose et illi, qui eum ex Patre Filioque procedere confitentur! Hinc perspicue datur intelligi sempiterna Dei Patris et omnipotens sapientia, que mirabiliter intelligentie b nostre infantiam erudire non cessat, cum de se inclinatius loqui in sacro dignatur eloquio, ut se innotescat trinum et unum Deum. Modo propter discretionem distincte loquitur, modo uero indiscrete propter consubstantialem indiuidue Deitatis unitatem. Nam si semper indiscrete, absconderet utique mysterium Trinitatis. Si uero semper distincte, excellentiam profecto celaret inseparabilem Deitatis. Docet nimirum per sacras Testamentorum  paginas modo mirabili utrumque, ut intelligamus, et corde credamus ad iustitiam, et ore confiteamur ad salutem trinum et unum Deum . Unde et ipsa Diuinitas trinus et unus Deus, licet sit inenarrabilis, non tamen est incognoscibilis. Cognosci nempe Creator a sua rationabili debet creatura. Hinc est quod in Euangelio unigenitus qui est in sinu Patris  loquitur Genitori: Hec est autem uita eterna, ut cognoscant te uerum Deum et quem misisti Iesum Christum . Hinc alias per prophetam predicendo testatur, dicens: Cognoscent me, inquit, omnes a minimo usque ad maximum . Hinc uas electionis de ignorantibus Deum per exprobrationem intonans ait: Qui ignorat  ignorabitur . Inenarrabilis quippe est, quoniam quantus aut quid sit Deus inueniri non potest, et non solum humana, sed neque c subtilis et incorporea angelica natura, summam illam et incomprehensibilem et incircumscriptam diuinitatis essentiam, nulla plenius [penitus] inuestigare subtilitatis potest sagacitate. Nam etsi angeli fonti scientie perenniter assistentes, omnia sciunt; ipsum tamen scientie fontem, cuius sit magnitudinis, qui nec initium recipit, nec fine concluditur, metiri nequeunt. Magnus tamen est Dominus noster, et magna uirtus eius, et sapientie eius non est numerus . Tantum de illo absque dubio sciunt, quantum ille illis de se reuelare dignatur. uerumtamen cognoscibilis est illis iuxta quod illi secundum suam possunt  naturam capacius sustinere, et nobis scilicet in speculo et in enigmate  quandiu per fidem ambulamus, et non per speciem , iuxta modum nostre nature, in quantum nostra preualet possibilitatis infirmitas summatim sentire. In sacro autem eloquio uel in fidei instrumento addere uel minuere, est non recte, et aliter sentiendo intelligere, quam a sancto Spiritu per calamum lingue sanctorum uirorum enigmata mirabiliter constant mysteriorum sacramenta digesta, qui eodem sancto afflati Spiritu per sacras ea librorum exarare paginas studuerunt. Sicuti est mos proprius hereticorum, qui negligentes diuine Scripture sensum uel modum genusque locutionis, corrupti ab antiquo serpente secundum sua desideria coaceruant sibi inextricabiles  questionum tumultus, et idcirco infuso d ferrugineo stylo in tinctorio falsitatis, proprium, sed tamen peruersum, se dogma componere gloriantur. Quin potius peregrinis et uariis, quam ecclesiasticis ac spiritualibus abuti conantur doctrinis, paruipendentes, ueritatis refragatores  legis preceptum , quo mystice cauetur sacerdotem semel in sua tribu et de sua tribu, uel stirpis sue uxorem accipere et ipsam uirginem ex eadem scilicet Christiana religionis doctrina, qua semel imbutus est, de qua Christianum nomen sortitum sese gratulatur, sumpsisse, et ex qua per undam regeneratum se recognoscit in immaculate fidei puritatem quasi uirginem, et non heretica pollutione corruptam in  amplexu amoris accipere, ad propagandam catholice fidei posteritatis ex ea sobolem perdocetur. Sed his decepti, imitati prorsus Zambri , in adulterino concubitu exarserunt. Qui sermo alterius lingue uernaculus elucubratus de proprio interpretatus dicitur fluxus uehemens, siue canticum meum, qui deceptus in specie Ammonitidis scorti eam petiit, uelut isti uehemente fluxu peruerse doctrine immoderatius despumantes, delectantur in pulchritudine splendentis eloquentie peruersi dogmatis. Quem Phinees Domini sacerdos, qui proprio de stylo translatus, in Latino palato, oris augurium resonat, uel requieuit, ultrici transfixum pugione in locis genitalibus simul cum sua adultera interfecit. Quia uidelicet  censura ecclesiastice discipline hereticum hominem post unam uel alteram correptionem , expulsum de Ecclesie gremio, eterno anathematis iaculo simul cum sua condemnata stuprata heresi interimit. Quiescere namque fecerat, iuxta nominis sui interpretationem, iram indignationis furorisque Domini, que iam egressa erat ad perdendum populum in ultionem e petulci. Nam quemadmodum lubricus ille serpens in paradiso deliciarum Euam corrupit astutia sua , cuius mentem mendacii uenenum inficiens, instigauit ne ueritati crederet, sed potius acquiesceret falsitati, dum preceptum inobedientie male interpretando persuasit transgredi; ita nunc uersipellis in hoc paradiso sancte Ecclesie, que spiritalibus deliciis affluit, per hereticorum  molitur semper pectora nequitie uirus infundere, quatenus falsitatis debriati poculo errabundo poplite per anfracta erroris euacuantes [Forte, euagantes], ueritatis inuenire nequeant fontem. Unde et Paulus de quibusdam dubius precauens ait: Timeo enim ne sicut serpens decepit Euam astutia sua, ita corrumpentur sensus uestri, ne credatis ueritati . Quemadmodum infelix Arius huius serpentis crapulatus ueneno, addere uel demere in sancto Euangelio conatus est, ubi mediatoris 70 uocem intonantis prurienti aure cauteriata audierat conscientia, et perfunctorie legerat secundum hominem dixisse: uado ad Patrem, quia Pater maior me est . Super hoc igitur quasi addidisse quidam conuincitur, cum polluto sensu, et impio  ore ex suo intulit: Non solum secundum humanam naturam, sed et secundum diuinitatem minorem eum et posteriorem Patre mentiri non timuit. Que nunquam in sacrosanctis Euangeliis, in nulla saltem qualibet diuinorum testamentorum serie se legisse poterit approbare. Et quasi minuisse de sancti Euangelii lectione reus constringatur, ubi surda et obdurata, quasi aspis, aure , eumdem unigenitum Dei Filium audire despexerat: Ego et Pater unum sumus . Hinc quoque uidetur minuisse, sed sibi  ibi imprudenter addidisse, sed ad suam perniciem, nichil preiudicans diuinis oraculis. Sancta autem et ueneranda Euangelii sacramenta cuntis inuiolata seculis permanebunt.

IX. Catholicus uero quilibet doctor, recte sentiens,  iuxta quod a Domino gloriosius est prelibatum, quomodo et secundum hominem minor, et secundum Deum equalis sit Patri, hec multiplici euidenter exponendo sermone explicuit non addidisse uel minuisse, sed irreprehensibiliter predicandus est, fatentia sancti Euangelii mysteria suppleuisse. Multa quidem huiuscemodi et his similia obiectionum spicula ex arcu lingue intorta inueniri poterant quibus aduersantium obtrectatorum confossa pectora saucioque infecta uulnere reticerent; sed propter breuitatis compendium ab his iam iamque calamo subtrahendo decreuimus temperare. Nam in Apocalypsi Ioannes apostolus sub unius libri appellatione de  tota utriusque Testamenti serie contestatus est dicens: Si quis, inquit, apposuerit ad hec, apponet Deus omnes plagas scriptas in libro hoc. Et si quis diminuerit de uerbis prophetie huius, auferet Deus partem illius de libro uite, et de ciuitate sancta .

X. uerumtamen sanctos predicatores Ecclesie hec non percellit ultionis uindicta, quos ipsos nimirum Apocalypsis librum, et unumquodque capitulum Scripturarum, multiplici disputationum stylo per singula exponendo salubri explicuisse promulgatione laudamus, quosque pro his sempiternam credimus recepturos mercedem. Ipse quippe mediator Dei et hominum Dominus et Magister multa in parabolis quas ipse proposuerat, mellifluo diuinitatis exponendo  ore, uerborum insignia multiplicauit, et duabus in uia ambulantibus aperuit sensum, et incipiens a Moyse et omnibus prophetis, interpretabatur illis in omnibus Scripturis que de ipso erant . Sed et beatus apostolus non est culpandus, qui legis enigmata per multiplicia disputationum disseruit uerba. Huc usque propter eos qui nequeunt ad purum subtiliter intelligere quid sit in sacro eloquio addere, uel minuere. Nunc autem his ita digestis proposita nostre repromissionis debita tandem aliquando pleno reddere calamo iam non differamus.

XI. De causa nempe fidei polliciti sumus contra eos disputare qui uariis erroribus implicati non recte sentiunt de mysterio Trinitatis. Contra eos uidelicet,  qui de personarum discretione dubitant: qui ipsum putant esse Patrem, ipsumque Filium, qui inferiorem Filium, et posteriorem mentiuntur esse Patre, qui tria principia confitentur. Nos autem cum sanctis Patribus unum principium confitemur, Patrem, et Filium, et Spiritum sanctum. Scriptum est enim: Tecum principium in die uirtutis tue . Non principium quod incipit, uel quasi initiale, sed principium quod precedit omnia. Quia nunquam non fuit Pater, hoc est paternum nunquam defuit nomen, quia semper Pater fuit, et est; et nunquam non fuit Filius, hoc est, quia Filii nomen nunquam defuit, quia semper, et sine initio, Filius fuit, et est. Contradicimus per omnia Patropassianis, qui diuinitatem eius ausi sunt a elinguare. Similiter et illis non  cedimus, qui in duos uidentur filios unum Christum Dei Filium diuidere, dum illum naturalem, et adoptiuum affirmare moliuntur, cum unus idemque sit Dei, hominisque Filius, cui per Prophetam dicitur. Tu autem idem ipse es, et anni tui non deficient . Sed melius hec intimamus, si ipsum, sicut prefati sumus, textum symboli, ac deinceps que sequuntur, hoc exsequimur ordine. Obsecramus uos, fratres, et germano b obnixius imprecamur affectu, ut ab hoc loco ea que sequuntur usquequo peruenitur, ubi legitur de diuina Unigeniti essentia hoc modo: In qua regnat in unitate, et trinitate cum Patre et sancto Spiritu, scribentes illa non in membranis et  morticinis pellibus, sed in tabulis cordis carnalibus, memoria retinere curetis.



71 SYMBOLUM FIDEI.

XII. Credo in unum Deum Patrem omnipotentem, factorem celi et terre, uisibilium omnium et inuisibilium. Et in unum Dominum Iesum Christum, Filium Dei unigenitum, ex Patre natum ante omnia secula. Deum de Deo, lumen de lumine, Deum uerum de Deo uero. Genitum non factum, consubstantialem Patri, per quem omnia facta sunt. Qui propter nos homines, et propter nostram salutem descendit de celis, et incarnatus est de Spiritu sancto ex Maria uirgine, et homo factus est. Crucifixus etiam pro nobis sub Pontio Pilato, passus et sepultus est, et resurrexit tertia die secundum Scripturas.  Ascendit in celos, sedet ad dextram Patris. Et iterum uenturus est cum gloria iudicare uiuos, et mortuos, cuius regni non erit finis. Et in Spiritum sanctum Dominum, et uiuificantem. Qui ex Patre Filioque procedit. Qui cum Patre, et Filio simul adoratur, et conglorificatur. Qui locutus est per Prophetas. Et unam sanctam catholicam, et apostolicam Ecclesiam. Confiteor unum baptisma in remissionem peccatorum. Et exspecto resurrectionem mortuorum. Et uitam futuri seculi. Amen.

XIII. Sanctam autem, perfectam, et inseparabilem, et ineffabilem ueramque Trinitatem, id est, Patrem, et Filium, et Spiritum sanctum, indiuiduam confiteor in unitate nature, quia trinus, et unus est Deus. Trinus nimirum per distinctionem  personarum; unus uero per substantiam inseparabilem Deitatis. Has igitur tres personas Patris Filiique ac Spiritus sancti, non putatiuas uel quasi suspicabiles tantum, sed ueras, subsistentes, ceternas, cequales credimus et consubstantiales. Alia est enim persona Patris, alia Filii, alia Spiritus sancti. Sed Pater, et Filius, et Spiritus sanctus non tres dii, sed unus est Deus. Nam Pater uerus Deus uere et proprie Pater est, qui genuit ex se, id est ex sua substantia, intemporaliter, et sine initio uerum Filium, ceternum, consubstantialem, et cequalem sibi. Et Filius uerus Deus, uere et proprie est Filius, qui ante omnia secula genitus est de Patre intemporaliter, et absque ullo initio. Lumen  de lumine, Deus uerus de Deo uero. Et nunquam fuit Pater sine Filio, nec Filius sine Patre. Pater etenim semper Pater est, erat, et erit. Et Filius semper Filius est, erat, et erit. Et nunquam non fuit Pater, quia nunquam non fuit Filius. Semper enim Pater, qui genuit sibi equalem Filium: semper quidem Filius, qui genitus est equalis Patri. Spiritus namque sanctus uerus Deus, uere, et proprie Spiritus sanctus est: non genitus, nec creatus, sed ex Patre Filioque intemporaliter, et inseparabiliter procedens. Consubstantialis, ceternus, et equalis Patri Filioque semper est, erat, et erit. Et nunquam fuit Pater, aut Filius sine Spiritu sancto. Nec Spiritus sanctus sine Patre, et Filio. Et idcirco inseparabilia sunt semper opera Trinitatis, et nichil est in sancta  Trinitate diuersum aliquod aut dissimile, uel inequale. Non diuisum naturaliter, non confusum personaliter, nichil maius aut minus. Non anterior, non posterior, non inferior, non superior, sed una, et equalis potestas, par gloria sempiterna, et ceterna consubstantialisque maiestas. Unum namque sunt essentialiter Pater, et Filius, et Spiritus sanctus. Et idcirco unus est Deus; sed non unus propter personarum discretionem Pater, et Filius, et Spiritus sanctus. uerus enim Pater proprie Pater est, et non est Filius, et uerus Filius proprie Filius est, et non est Pater. Spiritus quoque sanctus proprie Spiritus sanctus est, et non est personaliter Pater, uel Filius, sed ex utroque procedit; et tamen non sunt tres dii, sed unus est Deus. Et in hac sancta  Trinitate nichil  aliquid putandum est uisibile, corporale, palpabile, uel comprehensibile. Omnipotens namque sancta Trinitas, inuisibilis, incorporalis, impalpabilis, incomprehensibilis, incircumscripta, infinita, immensa, et sempiterna, omnia nutu, et imperio suo gubernat. Nam etsi a legitur oculus Domini, uel brachium siue dextra et cetera, non membrorum positionem, uel molem corporis, sed effectum summe, et inenarrabilis diuine potentie, integra recte fidei credulitate debemus intelligere. Nam quia omnia uidet, et omnia penetrat, et cuncta nuda, et aperta sunt ante eum, oculos habere dicitur: quia uero nos sua uirtute creauit, regit, protegit, et defendit, brachium uel dexteram habere perhibetur, et his similia. De hac autem ineffabili  Trinitate sola uerbi Dei persona, id est, Filius, in ultimis diebus propter nos et propter nostram salutem, secundum propositum secrete dispensationis arbitrium, descendit de celis, unde nunquam recesserat. Incarnatus est de Spiritu sancto, et ex semper uirgine Maria uerus homo factus est, uerusque permanet Deus. Nec obfuit humana, et temporalis natiuitas diuine illi, et intemporali natiuitati, sed in una Christi Iesu persona uerus Dei uerusque hominis Filius. Non alter hominis filius, et alter Dei: sed unus idemque Dei hominisque Filius in utraque natura diuina scilicet, et humana, Deus uerus, et homo uerus. Non putatiuus Dei Filius, sed uerus: non adoptiuus, sed proprius, quia nunquam 72  fuit, propter hominem quem assumpsit, a Patre alienus. Solus enim sine peccato natus est homo, quoniam solus est incarnatus de Spiritu sancto, et immaculata uirgine nouus homo. Consubstantialis Deo Patri in sua, id est, diuina: consubstantialis etiam matri, sine sorde peccati in nostra, id est humana natura. Et ideo in utraque natura proprium eum, et non adoptiuum Dei Filium confitemur, quia inconfusibiliter, et inseparabiliter, assumpto homine, unus idemque est Dei, et hominis Filius. Naturaliter Patri secundum diuinitatem, naturaliter matri secundum humanitatem: proprius tamen Patri in utroque; quoniam sicut dictum est, non sunt duo filii, alter Dei, et alter hominis, sed unus Christus iehsu propter unam personam, Dei et hominis Filius,  Deus uerus, et homo uerus, in anima rationali et uera carne. Perfectus homo secundum humanitatem, perfectus Deus secundum diuinitatem. Qui in eadem natura, id est humana quam sumpsit ex uirgine, humanas pertulit infirmitates, non fragilitatem peccandi: sed in eadem dignatus est crescere per incrementa temporis, esurire, sitire, fatigari, contumelias et opprobria sustinere. Dignatus est flagellari, crucis patibulum subire, lanceam in latere excipere, clauis transfigi, fel, et acetum gustare. In eadem dignatus est, mori, sepeliri, ad inferos descendere, tertia die resurgere, cum discipulis conuersari: et post triumphum uictricis glorie eamdem humanam naturam, ascendendo super omnes celos, exaltatam super omnes angelos, in Patris dextera collocauit. In  eadem iterum uenturus est iudicare uiuos, et mortuos, et seculum per ignem, redditurus unicuique secundum opera sua; impiis utique supplicium sempiternum, iustis uero uitam eternam. Diuina autem illa ineffabilis natura, in qua Deus est equalis Patri sanctoque Spiritui, impassibilis, immutabilis, inconuertibilis, ubique presens, semperque omnipotens, inuiolata permanens in qua regnat in unitate, et trinitate cum Patre, et sancto Spiritu et nunc, et semper, et per cuncta secula seculorum. Amen.

XIu. Hanc igitur catholice fidei sincerissimam puritatem uolumus omnes Dei sacerdotes, omnesque gradus Ecclesie, summo cum studio, et absque ullo uitio, ita ut ne unus quidem apex intermittatur, uel augeatur, distincte, et sensatim discendo  memoria retinere, et posteris suis discenda derelinquere. Si quis uigilantiori sensu ante potuerit, laudamus, et hortamur. Qui uero imbecilli ingenio torpens ante nequiuerit; in anniuersaria tamen proximiore huius uenerandi concilii uolubilique sessione cum uestris obtutibus, auxiliante Domino, pusillitatis nostre presentiam uita comite representari meruerimus, Deo amabilis fraternitatis uestre caritas, hanc, sicut dictum est, memoria retineat; ita sane, ut in nostre humilitatis aspectu, eam studiose ualeat recensere: alioquin difficile uos uitare ecclesiasticas a ferulas estimate.

Xu. Symbolum a uero, et orationem Dominicam omnis Christianus memoriter sciat, omnis etas,  omnis sexus, omnisque conditio: masculi, femine, iuuenes, senes, serui, liberi, pueri, coniugati, innupte puelle: quia sine hac benedictione nullus poterit in celorum regno percipere portionem. Qui autem obseruauerit hec, et a malis operibus se custodierit; et in presenti seculo saluus erit, et in futuro cum angelis congaudebit.

XuI. Non nouas, karissimi, regulas instituimus, nec superuacuas rerum adinuentiones inhianter sectamur; sed sacris paternorum canonum recensitis foliis, ea que ab eis bene digesta salubrique promulgata a mucrone persistunt, summa deuotionis ueneratione amplectentes, recentiori stylo opere  pretium duximus renouare. Quatenus ad modum mundi ac ruminantis, ungulasque findentis animalis , deuoratas escas ad faucem memorie reuocantes, quasi ruminando per sacre lectionis studium dudum depastum spiritale pabulum subtilius, liquidibusque sese in uentrem mentis refundat. Quo satiati deliciarum suauiter epulo, ad referendas superni largitoris gratias, de cuius benignitatis manu cuncta gratuito suscepimus munere, modis omnibus incitemur. Qui ut nos post culpam discordie ingratos funiculo caritatis trahendo ad Patris suamque gratiam reuocaret, cum in forma Dei esset equalis Patri, semetipsum pro nobis exinaniuit formam serui accipiens , mediator inter Deum et nos fieri dignatus est: cuius liuore ab eo quod  diabolus inflixerat, mortis uulnere, mirabiliter sumus sanati .



73 CAPITULA.



I.

Primum igitur, ut iuxta priscas Patrum diuinitus editas sanctiones, nullus Domini sacerdotum, uel quicunque sub a canone constituti canonicas, quinimo b apostolicas ignorantes aut paruipendentes definitiones, inordinate uel inhoneste in domo Dei, que est Ecclesia, conuersentur; sed, in suo ordine cunctis persistentibus pulchritudo ecclesiastici decoris inuiolata permaneat. Illud summopere, uigilantique studio precauentes decernere curauimus, ut nullus canonice deditus ditioni, donum sancti Spiritus,  pecunie pretio fraudulenter deceptus, uendere uel emere presumat: ne cui in quemlibet sacrum ecclesiastici ordinis gradum, muneris exigente merito, liceat quempiam subuehendo promouere: patentique semper cordis aure pertimescens intellige  clarissimam illam Domini uocem dicentis: Gratis accepistis, gratis date . Hanc quippe pestiferam simoniacam heresim primus pastor Ecclesie in ipsa, ut ita dixerim, originali cupiditatis radice, anathematis ferro funditus resecare curauit .



II.

Ut longe altius excellat uita pastoris comparata subditi gregis, quibus singulariter boni pastoris uoce dicitur: uos estis lux mundi , et rursus:  uos estis sal terre ; et iterum: Luceat lux uestra coram hominibus, ut uideant opera uestra bona, et glorificent Patrem uestrum qui in celis est . Hinc etenim colligi potest, in quantum distare debet pastor a grege, dum istos homines, et illos plusquam homines, id est, lucem hominum, Dominus uoluit appellari. Si ergo lux mundi sumus, lucere utique absque nebulosa hypocrisis admixtione debemus: et si sal terre sumus, condire nichilominus terrenas mentes sapientie sapore per uerbum predicationis debemus.



III.

Item placuit, ut sobrie, pie casteque, iuxta Apostolum  fugiamus turpis lucri gratiam, non in comessationibus, et ebrietatibus, et inebriemur uino, in quo est luxuria . Quemadmodum per semetipsam ueritas generaliter in Euangelio precipiendo protestatur, dicens: Cauete a crapula, et ebrietate, et curis huius seculi . Unde et in ecclesiastico canone sententialiter constat decisum, aut cessare ab huiusmodi a uitii ingurgitatione, aut certe perseuerantes honoris iactura periclitari debere. Quorum ultricis sententie b dictatorum nos complices c ac fautores esse fatemur.



Iu.

Ut iuxta Niceni uenerandi definitionem concilii , nullus patiatur subintroductas a mulieres  secum in domo propria habere, uel priuate cum eis cohabitantes conuersari. Et quanquam de quibusdam inhonesta carentibus suspicione clementius aliquo modo inibi legatur indultum; nos tamen omnes omnino nunc necessarium uetare prospeximus, eo quod experimento didicerimus, illarum uelamento alias licentius ad eos aditum ueniendi, perditionis causam habuisse. Non autem uetamus quempiam, sed potius hortamur pauperibus personis iure sibi cognationis coniunctis benefacere, cum sit omnibus benefaciendum, sed ab eis segregate in suis degentes domiciliis perseuerent.



u.

Ut secularia negotia ultra modum mensure nulli liceat exercere. Ait enim Apostolus: Nemo militans  Deo, implicet se negotiis secularibus, ut ei placeat, cui se probauit . Intueri quapropter subtilius libet, cuius nos esse regis milites gratulamur. Et quia in castris a Dominicis militamus, sollicite pensare constringimur, quibus armis muniti cum tanto aduersario certaminis bella aggressi pugnare ualeamus, ut expediti ab omni presentis seculi impedimento, intrepidi in prima b acie persistentes, post palmam uictorie triumphatricis glorie coronam ab eo rege qui nos de antiquo hoste triumphauit, suscipere mereamur.



74 uI.

Item placuit ut eas prorsus mundanas dignitates, quas seculares uiri uel principes terre exercere solent,  in uenationibus a scilicet, uel in canticis b secularibus, aut in resoluta et immoderata letitia, in lyris et tibiis, et his similibus lusibus, nullus sub ecclesiastico canone constitutus ob inanis letitie fluxum, audeat fastu superbie tumidus, quandoque presumendo abuti: nisi forte si in hymnis et spiritualibus canticis delectatur, de sacris uidelicet c Scripturarum uoluminibus digne honesteque compositis utatur. Ab his igitur non solum non inhibemus abstinere, uerum etiam conniuentes licentie concedimus uotum.



uII.

Item placuit ut nullus episcoporum presbyterum, uel diaconum, uel a archimandritam in dispendio b honoris condemnare presumat absque huius uenerande  sedis consultu. Si quis post hec prohibita temerarius usurpare tentauerit, non erit ambiguus de sui honoris periculo.



uIII.

De his autem qui propinqui sanguinis affinitatem sibi in matrimonium sociare tentauerint, quia ualde grauis nimisque asperrima in prisco a canone ab antiquis Patribus de hoc negotio iudicialis sententie elimata sub penitentie flagello persistit uindicta; idcirco tanti precauentes flagitii periculum, ut melius cautiusque prospeximus dignum duximus definire. Ita duntaxat ut nemini liceat furtim raptimque nuptias contrahere, ne forte per erroris ignauiam, uel certe  diabolico instigati amore, illicita connubia celebrentur. Sed interuentis pactis  sponsalibus, per aliquam dilationis moram, requisiti quin etiam diligenti cura uicini uel maiores natu loci illius, qui possint scire lineam generationum utrorumque, sponsi scilicet uel sponse. In eo etiam, ut sine notitia sacerdotis plebis illius nullatenus fiat, quatenus nulla deinceps separationis tribulatio intercedat. Si uero hoc ordine cuncta peragantur, ac probatum sine fraude testium fuerit, et causa contigerit quod postea aut ipsi recordati fuerint, qui primum se nescire professi sunt, aut certe per aliorum ueracium hominum testimonium, inuenti fuerint in eo gradu consanguinitatis, qui segregari solent, segregentur quidem abinuicem et agant penitentiam, et si fieri potest perseuerent utrique innupti. Quod si propter incontinentiam, uel certe, quod et honestius,  amore filiorum in id permanere nequeunt, transeant quidem ad secundas nuptias. Hoc autem dicimus secundum indulgentiam, non secundum imperium . Beatiores tamen erunt si sic permanserint, secundum nostrum consilium. Filii uero qui ex tali matrimonio procreati fuerint, legitimi b habeantur ad hereditatem defuncti capiendam. Qui autem non obseruauerint omnia hec, que pro salute anime et frugalitate uite supra compendiose scripta leguntur, et furtiuas uel interdictas nuptias contrahere presumpserint, et proximi cognationis fuerint inuenti, separentur quoque et ipsi, et cunctis diebus uite sue sub penitentie c lamento permaneant: atque ad secundas nuptias nunquam uel ille uel illa  perueniant, alieni a communionis gratia iudicentur: filiique d qui de hoc tam incesto coniugio nati fuerint, improbi habeantur, nullamque rerum adipisci ualeant parentum facultatem.



IX.

Illud preterea per omnia precauentes prohibere decreuimus, ut nullus presumat ante annos pubertatis, id est infra a etatem, puerum uel puellam in matrimonium sociare, nec in dissimili etate, sed cetaneos sibique consentientes. Multas sepius ex huiusmodi nuptiali contractu ruinas animarum factas audiuimus, et tales fornicationes perpetratas, quales nec inter gentes . Ita plane, ut cum contigit puerum adultum esse, et puellam paruulam; et e contrario, si puella mature etatis, et puer sit  tenere; et per uirum cognata, et socrus deprehendantur adultere, et per puellam frater uel pater pueri tanti peccati flagitio pereant irretiti. Unde qui hec prohibita de cetero usurpare presumpserit, ab omni ecclesiastico consortio sit alienus, sed nec [et a] a publicis b sit immunis iudiciis.



75 X.

Item placuit ut, resoluto fornicationis causa iugali uinculo, non liceat uiro, quandiu adultera uiuit, alienam uxorem ducere, licet sit illa adultera; sed nec adultere, que penas grauissimas uel penitentie a tormentum luere debet, alium accipere uirum, nec uiuente nec b mortuo, quem non erubuit defraudare, marito. Nam etsi legatur in sacris euangelicis paginis, sola fornicationis causa dixisse Dominum dimittere  uirum uxorem suam: non tamen legitur concessisse uiuente illa, in coniugio sibi sociare; prohibuisse quidem modis omnibus non ambigitur. Ait enim: Quicunque dimiserit uxorem suam, nisi ob fornicationem, et aliam duxerit mechatur, et qui dimissam duxerit, mechatur . Qua de re ita diffinire prospeximus, ut iuxta eiusdem Domini mellifluam uocem, nemo hec interdicta uiolator inculcare presumat. Sed quoniam in medio ambiguus c interponitur sermo, id est, nisi ob fornicationem, queri nimirum potest utrum ad solam licentiam dimittendi uxorem, qui dimiserit uxorem nisi ob fornicationem, an etiam ad utrumque dictum referatur, hoc est, ad aliam, uiuente illa, accipiendam; quasi dixerit: Qui dimiserit uxorem suam, et aliam, nisi  ob fornicationem, duxerit, mechatur. Et idcirco peritissimi uiri beati Hieronymi libellum commentariorum recenseri nobis studiose mandauimus, anxie utique cognoscere festinantes, qualiter idem famosissimus doctor hec sacrata Dominica uerba, iuxta capacioris ingenii sui subtilitatem, sensisse monstraretur. Cuius nimirum sensum sagaciter explorantes, in promptu nichilominus patuit, ad solam dimittendi uxorem licentiam pertinere. Nam cum more suo uir sanctus huius capituli summatim seriem exponendam transcurreret, inter cetera, et post pauca sic ait: »Et quia poterat, inquit, accidere ut aliquis calumniam faceret innocenti, et ob secundam copulam nuptiarum, ueteri crimen impingeret, sic priorem dimittere iubetur uxorem, ut secundam, prima uiuente,  non habeat.«  Non enim debet imitari malum adultere uxoris, et si illa duo, imo unam carnem, per scissuras fornicationum diuisit in tres, diuidat in quatuor. Unde patenter datur intelligi: quandiu uiuit adultera, non licet uiro, nec potest impune secundas contrahere nuptias.



XI.

Item placuit de feminis cuiuscunque a conditionis, puellis scilicet uel uiduis, que uirginitatis siue continentie propositum spontanee b pollicentes, Deo c emancipate fuerint, et ob continentie signum d nigram uestem, quasi religiosam, sicut antiquus mos fuit in his regionibus, indute fuerint, licet non sint  a sacerdote sacrate, in hoc tamen proposito eas perpetim perseuerare mandamus. Si uero postea sese siue clanculo corruperint, seu publice nupserint, dignis quidem mundano e iudicio corporalibus cercite uindictis, segregentur ab inuicem, et agant cunctis diebus uite sue penitentiam, et a communione corporis et sanguinis Christi priuentur: nisi forte pontifex, rescita illorum penitentia, si digna fuerit, humanius preuidens, poterit communionis gratiam indulgere. In extremo tamen uite sue uiatico humanius indulto non defraudentur. Et in his rebus precipue illa modis omnibus custodiatur interdictio, ut nulli liceat predictis personis, habitum, id est uestem f mutare absque sui g episcopi conscientia.



XII.


Hoc igitur inuiolato stylo iuste sancire prospeximus, ut monasteria puellarum, que sub discipline regula degunt, obstructius munitis claustris, nullo pateant, nisi forte summa compellente necessitate, aditu uirorum. Sed neque presbyteri uel diacones, uel quilibet de clero, uel etiam archimandritis, quasi uisitationis uel predicationis causa, sine permissu episcopi ciuitatis, sibi licentiam tribuat ineundi. Quin etiam nec episcopus absque sacerdotibus uel clericis suis, ut decet et honeste conuenit, adire illuc licentius se existimet. Sed siue ipse, siue quelibet religiosa persona, alienus ab illicita suspicione, quem morum grauitas a ornat, permittente, et admonente episcopo exhortationis uel edificationis obtentu, que  ad salutem anime pertinet, dignum fuerit ut adeant hec Deo dicata loca, non aliter; sed cum idoneis testibus peragant, ne propter incautam presumptionem sancte Ecclesie infametur angelicus b ordo, Et nulla ullo unquam tempore licentia sit abbatisse uel cuilibet monache, transfigurante se Satana in angelum lucis, quasi orationis causa suggerente eis, Romam c adire, uel alia loca uenerabilia circuire. Quam sit namque irreligiosum et reprehensibile cum uiris propter itineris necessitatem conuersari, nullus tam excors est uel desipiens qui ignoret. Si quis post hanc definitionem huius reuerendi concilii, de his que consona uoce, 76 salubriterque statuta sunt, temerario ausu uiolare tentauerit, canonicis cerceatur uindictis; scilicet aut iuxta modum et qualitatem  culpe excommunicatione multetur, aut anathematis uinculo punitus uinciatur, aut certe honoris proprii amissione nudatus, reus ab Ecclesie gremio euellatur. He enim sunt canonice ultrices uindicte, a quibus nullus sacre legis preuaricator poterit immunis abire, nisi forte penitentie interueniente medela ueniam meruerit adipisci.



XIII.

Diem autem Dominicum inchoante noctis initio, a id est uespere sabbati, que in prima b lucescit sabbati, quando signum c insonuerit, uel hora est ad uespertinum celebrandum officium, non propter honorem sabbati ultimi, sed propter sanctam illam noctem primi sabbati, hoc est Dominici diei, cum  omni reuerentia et honorifica religione uenerari omnibus mandamus Christianis. Abstinere d primum omnium ab omni peccato, et ab omni opere carnali, e etiam a propriis coniugibus, et ab omni opere f terreno, et [ad] nichil aliud uacare, nisi ad orationem, concurrere ad ecclesiam cum summa mentis deuotione, cessante omni g causarum strepitu, cum caritate et dilectione benedicere Deum Patrem, et laudare totis medullis cordis unigenitum Dei Filium, qui istam diem per gloriosam suam sanctificauit resurrectionem, et hymnum dicere sancto Spiritui, qui eam benedixit per admirabilem suum aduentum, quando in igneis linguis super beatos descendit apostolos . Sed et omnium h pene dona carismatum in eadem sacratissima die creduntur in  mundo collata. Nam in ipsa die Dominus post resurrectionem in discipulis suis Spiritum sanctum ad remittenda peccata insufflauit . In ipsa in deserto Dominus de quinque panibus quinque millia hominum pauit . In ipsa die manna pluit de celis primum in eremo , et multe alie spiritalium munificentie rerum in ipsa die sunt manifestate, quas cunctas i longum est per ordinem recenseri. Ipsum est enim Sabbatum Domini delicatum , de quo Scriptura dicit: Qui fecerit in eo opus seruile, id est peccati, morte moriatur . Porro si de illo sabbato diceret quod Iudei celebrant, quod est ultimum in hebdomada, quod et nostri rustici obseruant, diceret tantum sabbatum, et nequaquam adderet delicatum  et meum. Sed quia differentiam uoluit facere inter illud, et istud, quod est Dominica dies, ideo addidit meum: ac si diceret, meum, non uestrum; delicatum, non in uestris obseruationibus maculatum. Et ideo cum omni reuerentia est a nobis honorandum atque colendum. Cetere uero principales festiuitates i et ipse sunt ueneranter honorande uel custodiende. Et illa festa k que sacerdos in ecclesia predicat, modis omnibus sunt custodienda. Nos autem, qui sacerdotes uocamur, debemus populum nobis subiectum, et predicando uerbis in omni bono, et faciendo que docemus, exemplis instruere, in caritate, in castitate, in humilitate, in continentia, in modestia, in uigiliis, in ieiuniis et oratione, in religione, in eleemosynis, in hospitalitate in quantum  uires permittunt, in uerbo sapientie sale condito, in temperantia manducandi uel bibendi, in conuersatione sancta, in simplicitate cordis, in omni opere bono, pie et iuste uiuendo exspectantes beatam spem  et aduentum glorie magni Dei et Saluatoris nostri Iesu Christi , qui cum Patre et Spiritu sancto uiuit et regnat Deus, per omnia secula seculorum. Amen.



XIu.

De decimis uero uel primitiis, saluis scilicet allegoricarum rerum mysticis a sacramentis, nichil melius puto docere, quam quod scriptum est in Malachia propheta, dicente Domino: Inferte omnem decimam in horreum meum, et sit cibus in domo mea, et probate me in hoc, dicit Dominus: Si non aperuero uobis cataractas celi, et effudero uobis benedictionem usque ad abundantiam, et increpabo pro uobis deuorantem, et non corrumpet fructum terre uestre, nec erit sterilis uinea in agro, dicit Dominus exercituum, et beatos  uos dicent omnes gentes  Sed quia indignatio et ira Dei manet super gentem uel populum, qui hoc Domini preceptum toto corde et bona uoluntate non adimplet, supra premiserat, dicens: Si affiget, inquit, homo Deum, quia uos configitis me; et dixistis: In quo configimus te? In decimis et primitiis uestris. In penuria uos maledicti estis, et me uos configitis gens tota . Qua de re quis non alacri et leto pectore offerat Deo, ut possit illam promereri benedictionem, de qua dicit: Effundam super uos benedictionem meam usque ad abundantiam? uel quis non timeat, uel contremiscat illam maledictionem, quam minatur nolentibus offerre. uos maledicti estis, et me uos configistis gens tota? Et si forte nobis non creditis, uel nos despicitis,  quia homines sumus, credite ergo ipsi Domino dicenti, qui mentiri non potest, qui utrumque promisit, et maledictionem in hoc seculo et in futuro nolentibus obedire eius mandatis: et benedictionem, et abundantiam et salutem anime et corporum bona uoluntate obtemperantibus eius imperiis et in presenti seculo se daturum et in futuro. Non enim exigit Deus a te que non habes, nec pensat 77 quantum tribuas. Sed in quantum habes simplici corde de suis, b non de tuis donis da Domino. Quia omne quod sumus c uiuimus et habemus , eius est, et de ipsius benignitatis suscepimus manu. Considerat namque qua mente d et non quantum in eius sacrificium offeras, qui potens est et in presenti seculo centuplum, et in futuro uitam tribuere  sempiternam. Qui uiuit, et regnat cum Patre, et Spiritu sancto et nunc et semper per cuncta secula seculorum. Amen.





OBSERuATIONES ET NOTAE.





IN TITULUM CONCILII SEuERINI BINII NOTAE.


a Concilium. Qua occasione hec synodus in Italia auctoritate Paulini congregata fuerit, indicat ipse Paulinus sermone quem habuit ad Patres concilii his uerbis: »Nunc autem diuina opitulante clementia  attritis utique ferocium barbarorum superbie typho erectis ceruicibus, auxilio per omnia adminiculante de celo, reddita iam quietissima pace terris, superna prorsus largiente gratia, paululumque respirantibus regalibus iussis, necessarium duximus summopere festinantes dilectissimam fraternitatem uestram, iuxta priscorum canonum inuiolabiles sanctiones, in  uno collegio aggregari.« Hec ad synodum dicebat Paulinus, cum in precedentibus se de intermissis conciliorum celebrationibus per tumultus bellicos et frequentes peregrinationes excusaret.

b Foroiuliense. Sic dictum a Foroiulio, quod, iuxta acta huius concilii, est municipium Aquileiensis prouincie, hodierno tempore uenetis subiectum. Olim insignis ibi urbs fuit Aquileia, ab Attila Hunnorum rege destructa, quemadmodum annis fere ducentis postea Forumiulii ab Auaro rege euersum fuit.

c A Paulino. Wilfridus Strabo, qui sub Ludouico filio Caroli Magni claruit, de Rebus ecclesiasticis, cap. 25, hec de Paulino: »Traditur si quidem Paulinum Foroiuliensem patriarcham sepius, et maxime priuatis missis, circa immolationem sacramentorum hymnos uel ab aliis uel a se compositos celebrasse.« Eumdem sanctitate et doctrina insignem fuisse, plurimumque synodalibus sub Carolo Magno coactis,  adeo ut sue ipsius prouincie curam eam, quam optabat, habere non posset, interfuisse acta concilii ostendunt.

d In causa sacrosancte Trinitatis. His temporibus due diuerse hereses Ecclesiam deuastabant. Una de processione Spiritus sancti, altera de incarnatione Domini nostri Iesu Christi. De Spiritu sancto controuertebatur, an is a solo duntaxat Patre, uel a Patre simul et Filio procederet. Antiquam controuersiam aduersus hereses sepius antehac damnatas Paulinus doctissime decidit, ostendens Patrem, et Filium unum esse principium processionis Spiritus sancti, adeoque impium et blasphemum uideri, contra sententiam ab uniuersa Ecclesia temporibus sancti Leonis Magni receptam, nouos errores concitare. De incarnatione uerbi diuini, Elipandus Toletanus episcopus in Hispania, et cum eo is a quo seductus fuerat, quem ipse seduxerat, Felix Urgellitanus episcopus asserebant, Dominum nostrum Iesum  Christum secundum naturam diuinam dicendum esse Dei Filium naturalem; secundum humanitatem uero eumdem Filium Dei adoptiuum esse nominandum. Que doctrina cum duos Dei filios assereret, adeoque Nestorianismum iam diu ante condemnatum resuscitaret, Paulinus recitatione symbolorum Niceni et Constantinopolitani eamdem solidissime refutauit, explosit et condemnauit. Demum uero in hac eadem synodo post tractationem dogmaticarum disputationum absolutam, sanciti sunt quatuordecim canones ad disciplinam ecclesiasticam spectantes.

e Anno Domini 791. Hic annus Domini cum 23 Caroli Magni, qui ponitur initio actorum synodalium, concurrit.

Huc usque Binius: que omnia clarius patebunt ex dissertatione nostra de concilio Foroiuliensi. Interim notulas nostras in reliquum concilii subiungimus.



NOTAE COLLECTORIS.



§ II.


a Residentibus ex more. Seruatus est ordo in concilio Foroiuliensi a Paulino qui a concilio Toletano Iu prescriptus est. Quippe ea in synodo, can. 4, sic statuitur. »Hora itaque prima diei ante solis ortum eiiciantur omnes ab ecclesia, obseratisque foribus, cuncti ad unam ianuam, per quam sacerdotes ingredi oportet, ostiarii stent: et conuenientes omnes episcopi pariter intreant, et secundum ordinationis sue tempora resideant. Post ingressum omnium episcoporum atque consessum, uocentur deinde presbyteri, quos causa probauerit introire, etc.« Ubi uides post consessum episcoporum uocari reliquos sacerdotes. Quod factum esse etiam a Paulino consideranti manifestum est. Subdit enim post pauca.

b Per secretioris ianue aditum uocante archidiacono intromissus est ad breuem sacerdotalis cetus. Quid est intromitti ad breuem? Puto significare ex scheda, seu iuxta schedam: uocante enim archidiacono ut  hic dicitur ac ex scheda legente nomina admittendorum, intromissos eos fuisse existimo ad breuem, id est, ad normam indiculi, ex quo uocabantur. Breue enim uel breuis quandoque dicebatur regestum cuiuscunque rei. Capitular. lib. III, cap. 82: »Ut non solum beneficia episcoporum, sed etiam fisci nostri describantur in Breue;« quod uocabulum et secula minus barbara in usu habuere. Flauius uopiscus in Aureliano, cap. 36: »Mnestheus . . . breue nominum conscripsit . . . ac breue legit singulis quorum nomina continebat.« Lampridius in Alexandro Seuero, cap. 21: »Milites suos sic ubique sciuit, ut in cubiculo haberet breues et numerum et tempora militantium.« Dicit autem, uocante archidiacono, quia diaconorum id munus erat. Sanctus Athanasius, Apolog. II: »Qua fronte talem conuentum synodum appellare audent, ubi commentariensis pro diaconis ecclesie aduentantes introducebat?«



§ III.


a Nihilominus suffugare. Nihilominus sequioris Latinitatis scriptores pro et iam, ut hoc in loco Paulinus et alii scriptores alibi. Sedulius in epistola ad Macedonium de u lib. Operis Paschalis. »Cognoscant peritissimum diuine legis Originem tribus nichilominus editionibus prope cuncta que disseruit, aptauisse,« id est, tribus etiam editionibus; ita nichilominus suffugare est etiam suffugare. Suffugare uero non est Latinum, de quo Ducange in Glossario hunc concilii locum afferens, »uidetur, ait, uox usurpata pro suffundere, uel certe pro offuscare:« suspicor tamen suffugare pro suffocare irrepsisse, allusione facta ad semen spinis suffocatum, de quo est illud Luc. uIII, 7, Et aliud cecidit inter spinas, et simul exorte spine suffocauerunt illud. uide etiam not. in lib. I contra Felicem, cap. 4, lit. a.



§ Iu.

a Superbie typho, fumus est. Frequenter  pro arrogantia usurpatur, et animi elatione. Augustinus, lib. XI, cap. 33, de Ciuitate Dei, sine additione superbie utitur uerbo, sed tamen allegorice pro superbia fumo figurata. Et quidem huius uocis licet peregrine significationem fuisse eo tempore omnibus cognitam, atque adeo communi in usu uel ex eo liquet, quod tam frequenter apud Augustinum occurrit, ut lib. III Confess., cap. 3; lib. XIII pariter Confess., cap. 25; epist. 93, cap. 6, edit. nouiss. uenete 1729, olim 48; 78 et epist. 187, cap. 21, alias epist. 57. Sed et ab Arnobio plures sine additamento usurpatam uidemus, precipue lib. II: »si non mentis elatio et typhus qui appellatur a Grecis obstaret, etc.; et quater adhuc eodem libro. Ab Augustino igitur et Arnobio ponitur typhus pro superbia. Paulinus uero ad maiorem significationem typhum superbie dicit, sicuti etiam lib. II contra Felicem, cap. 6: »cuius te iactantie inflat superbie typhus?« Eodem modo loquitur et Gregorius Magnus epist. 23, lib. uI, Cyriaco  Constantinopolitano episcopo scribens. »Tunc enim ostensa caritas uera est, si per typhum superbie inter nos schisma non fuerit.«

b Et enormi statione persistentia. Id est extra normam et rectam rationem adhuc durantia. Enormis enim est extra normam. uide notam sequentem.



§ uI.

a Quasi lineam in directum normulatim. Allegorice quidem, sed satis propria ex norma ducta allegoria; ut paulo post: cequata iuxta illius rectitudinis normulam. Norma enim  est instrumentum fabrile architectonices, duabus regulis in rectum angulum concurrentibus constans, qua utrum anguli conuenientes sint, probamus; sicut altitudines perpendiculo, longitudines regula. uictruuius, lib. uIII, cap. 3: »Longitudines ad regulam et lineam, altitudines ad perpendiculum, anguli ad normam respondentes exigantur. uulgo squadra nunc  dicitur.« Usus uerbi frequentior in metaphoricis quam in significatione propria, sicut et regule. Regula enim et norma dicitur passim quicunque ordo, formula, preceptum, uel directio agendi, studendi, orandi, scribendi, uiuendi. Plinius Iunior, lib. IX, epist. 26, Demosthenem normam et regulam oratoris appellauit quasi diceret uerum et proprium oratoris exemplar. Hinc abnormis quod absque norma, et enormis quod sit extra normam, dicitur. Precipue autem monachorum instituta dicta sunt regule et norme medie infimeque Latinitatis scriptoribus. Charta Chrodegangi episcopi Metensis an. 770: »Turbam monachorum sub sanctam normam uitam degentes coaceruauit.« Carmen de Orig. gentis Francorum.

Hic decreta Patris Benedicti lege uerenda
Sancit, et antique renouat legalia norme.
u. Ducange. Usurpat autem diminutiuum norme normulam et normulatim Paulinus hic; sicut et lib. I, cap.  37, contra Felicem, religionis formulam regulamque intelligens, sed una explicans officium norme metientis laterum rectitudinem, dum ait: »Cum simplex sincere fidei ratio aliter in directum normulam sue religionis in nullo prorsus curuante errore extendat utrique lateris rectitudinem mensam.«

b Persistente tricamerata structura aureum suspendatur decus ornamentorum. uidetur respexisse ad ueterum morem Paulinus a quibus camere  etiam inaurabantur. Quod tanquam nimiam luxuriam sapiens tollere Aurelianus cogitabat. uopiscus, in Aurel., cap. 46: »Habuit in animo, ut aurum neque in cameras, neque . . . mitteretur.«



§ uII.

a uerborum phaleras. Phalere equorum primum ornamenta, ut innuit Plinius de gemmis quibusdam, lib. XXXuII, cap. 12: »tante magnitudinis, ut equis regum . . . pro phaleris pensilia facerent;« ad ornatum  dein hominum significandum translate. Liuius, lib. IX, dec. I, cap. ult.: »tantumque Flauii comitia indignitatis habuerunt, ut plerique nobilium annulos aureos et phaleras deponerent.« Hinc ad orationis ornamenta significanda allegorice uerbum translatum, qua de re uide notas in cap. 3, lib. I contra Felicem.

b In quibusdam synodalibus foliis. Sanctus Athanasius, epist. ad Antioch. de statuto synodi Sardicensis anni 37, sic ait: »Quamuis certi homines nonnulla, quasi que deessent, Niceno concilio ascribere uellent, idque acriter contenderent, sancta tamen synodus que Sardis conuenit, indigne id tulit, decretoque sanciuit ne quid ulterius de fide scriberetur, et sese contentos esse Nicena fide declarauerunt.« Patres quoque concilii Constantinopolitani anni 381, licet aliquid addidissent Niceno symbolo ad nouas Macedonii aliorumque hereses retundendas, nichil tamen se immutasse, nec nouam formulam constituisse  profitentur canone 1 his uerbis: »Trecentorum decem et octo Patrum, qui Nicee conuenerunt, fidem non abrogari, sed firmam ac stabilem manere oportere, et omnem heresim anathematizari,« etc. Quod et concilium Ephesinum anni 431 statuit decreto, actione 6 inserto: »Satuit sancta synodus alteram fidem nemini licere proferre, aut conscribere, aut componere, preter definitam a sanctis Patribus qui in Nicea cum Spiritu sancto congregati fuerunt.«

c Plurimorum uirorum fidei compositum opus. Preter symbolum enim apostolicum habemus Nicenum, item Constantinopolitanum, Aquileiense, et illud quod sancti Athanasii nomine uulgatum est: exstat etiam symbolum episcopi sancti Amphilochii Iconii, et Pelegrini episcopi Laureacensis in Germania, et si qua sunt alia, aliis quidem uerbis resonantia, ut hic ait Paulinus, sed eumdem sensum concorditer retinentia



§ uIII.


a Sepe etenim a nobis nostrisque maioribus. Hic innuit Paulinus se alias disseruisse de Trinitatis mysterio, et communione operationum in diuinis, quorum operum nichil ad nos usque peruenire temporum iniuria potuit; sed solum desiderium superest, et dolor ex communi iactura. Quod autem addit nostrisque maioribus, fortasse sanctum Chromatium in sede Aquileiensi quondam predecessorem suum innuit, qui circa finem Tractatus in illud: Ego a te debeo baptizari, hec habet: »Nec Pater sine Filio intelligi potest, nec Filius sine Spiritu sancto cognosci.« Cognoscitur autem Deus, ut ait Apostolus Rom. I, 20, per ea, que facta sunt. Ergo inseparabilia sunt. Quod pre omnibus Augustinus prosequitur argumentum, et luculenter exponit tract. XX in Ioan., n. 3. »Catholica fides hoc habet firmata spiritu Dei in sanctis eius, contra omnem hereticam prauitatem, quia Patris et Filii opera inseparabilia  sunt.« Et infra: »Non dicit catholica fides quia fecit Deus Pater aliquid, et fecit Filius aliquid: sed quod fecit Pater, hoc et Filius fecit, hoc et Spiritus sanctus fecit.« Hoc repetit tract. XCu, n. 1, tract C, n. 3. Cyrillus Alexandrinus, in Apologet. ad anathemat. IX, Orientalibus reponebat: »Itaque quod sancta Trinitas eiusdem sit substantie, eiusdem roboris et operationis, non per uestrum didicimus sermonem, sed sumus edocti potius ex sacris Scripturis.«

b Intelligentie nostre infantiam erudire non cessat. Infantiam, id est tenuitatem; uel potius abludit ad illud Petri I, II, 2: sicut modo geniti infantes rationabile sine dolo lac concupiscite.

c Sed neque subtilis angelica natura. Subtilitas est dos non spiritus, sed corporis gloriosi. Sed eo sensu hic posuit Paulinus quo Sapientie uII, 22, dicitur de spiritu intelligentie, quod sit sanctus, unicus, multiplex, subtilis: et  qui capiat omnes spiritus: intelligibilis, mundus, subtilis; uel, ut hic aduertit Emmanuel Sa, ex Greco mundos, subtilissimos, ut  ad spiritus referatur angelicos. Quod multi Latinorum sic legunt, »quasi dicat, ait Cornelius hic, Spiritus sanctus capit, id est perficit spiritus intelligibiles, puta prime hierarchie: mundos, secunde; subtilissimos, tertie.« Hec in summa a Lapide. Cui astipulatur sanctus Gregorius Nazianzenus orat. 37: »Per omnes spiritus penetrans intellectuales puros, tenuissimos. hoc est per angelicas, ut opinor, copias.«

d Infuso ferrugineo stylo. Duobus uerbis plura tangit Paulinus: materiam quidem styli, que quondam et ab initio ferrea fuit. Iob XIX, 23, Quis mihi det ut scribantur sermones mei . . . ut exarentur in libro stylo ferreo? Althelmus Heptastic. I, de litteris.

Nascimur ex ferro, rursus ferro moribunde;
quia cum una parte acutus esset qua scribebatur in cera; altera tamen obtusus erat, qua quod scriptum fuerat, arbitrio scribentis delebatur. Unde Symposius  enig. I, Graphium:

De summo planus, sed non ego planus in imo
uersor utrinque manu, diuerso et munere fungor,
Altera pars reuocat quidquid pars altera fecit.

Sed ferrugineus non modo materiam, sed et allegorice obscuritatem, prauitatem, malitiam orationis designat. Ferrugineus enim color pro atro malique ominis sepe accipitur. uirgilius Georg. lib. I, u. 467:

Cum caput obscura nitidum ferrugine texit.
Et Aeneid. lib. uI, u. 303, de Caronte:

Et ferruginea subuectat corpora cymba.
Id est, nigra, tristi, ait Seruius hic. Stylum autem pro ipsa oratione, que stylo scribitur, usurpari nemo 79 est qui ignoret. Igitur ferrugineus stylus est Paulino idem ac malus, et qui male, scriptoris uitio, scripserat; ut illud Tullii, Orat. de Arusp. Respons.: »Cum cetera scelera stylo impuro Sex. Clodius  conscripsisset,« etc. Quod autem ait Paulinus stylum infusum in tinctorio falsitatis, est transitus ab una ratione scribendi ad aliam. Nam proprie stylus non intingebatur, qui cereis tabulis exarandis in usu erat. Calamus uero, ut nunc auium penne in tinctorio, id est atramentario tinguntur. Condonanda tamen usurpatio, que non destituitur exemplo. Nam de Augusto scripsit Suetonius, cap. 85: »Tragediam magno impetu exorsus non succedente stylo aboleuit: querentibus amicis, quidnam Aiax ageret, respondit Aiacem suum in spongiam incubuisse.« Ubi uides usurpatum quoque stylum ea ratione scribendi, que delet spongia scripturam, que alia non esse potest quam que atramento utitur, qualis est calamorum, aut arundinum, uel pennarum. uide notas in lib. II, cap. 1, contra Felicem, et infra in § 16.

e In ultionem petulci. Id est rei petulce et fornicarie, de qua ex Num. cap. XXu loquitur Paulinus.  Petulcus enim adiectiuum est: uirgil. Georg. lib. Iu, u. 10:

   . . . neque oues hedique petulci
Floribus insultent.
Ad quem locum Seruius: »Petulci, lasciui, exsultantes, et petulci dicti ab appetendo, unde et meretrices petulcas dicimus.«



§ XI

a Ausi sunt elinguare. Elinguare proprie est linguam extrahere. Plautus, Aulul., u. 269, act. I. sc. Iu:

Si hercle ego te non elinguandam dedero ab radicibus.
At Paulinus noua significatione uerbum usurpat pro obloqui et male dicere; quasi sicut a loquela loquor, et hinc obloquor, ita a lingua, linguo et elinguo.

b Et germano imprecamur affectu. Alloquebatur episcopos prouinciales Paulinus, idcirco hoc uerbo utitur quod maxime inter episcopos honoris causa in usu erat. Augustini epist. 186 edit. nouis. hunc habet titulum: »Domino beatissimo et in Christi uisceribus  germanitus amplectendo, plusquam dici potest desiderabili fratri et cepiscopo Paulino, Alypius et Augustinus.« Et epist. 45, sic habet: »Dominus germanissimis, dilectissimis et in Christo laudabilibus Paulino et Therasie, Alypius et Augustinus in Domino salutem.« Quandoque etiam in non episcopos usurpatum, ut ipse Augustinus Hieronymo, epist. 92, scribens in corpore epistole: »Quod non feci reprehendendo germanitatem tuam.«



§ XIII.

a Et si legitur oculus Domini, etc. uidemus frequenter in Scriptura membra et affectus humanos Deo tribui. Sed quomodo spiritaliter sint hec accipienda, preter ea que habet hic Paulinus, consule Ioannem Cassianum de Institut. cenobior., lib. uIII, cap. 3 et 4; Cassiodorum lib. de Anima, cap. 19; sanctum Gregorium Magnum, lib. Moral. XX, cap. 23; pre ceteris autem, quia singillatim membra  cuncta et passiones humanas percurrit, et de Deo explicat, ad sanctum Eucherium Lugdunensem episcopum, lib. Formularum, cap. 1 et 2.



§ XIu.

a Ecclesiasticas ferulas. Ferula hic ponitur pro pena, que ferulis infligebatur. Ferula frutex est, siue herba adeo assurgens et durescens, ut ligni naturam emuletur. Plinius, lib. XIII, cap. 22: »Nulli fruticum leuitas maior: ob id gestata facilius baculorum usum senectuti prebet.« Ob eamdem rationem et a puerorum magistris in schola adhibebatur ad continendos in officio discipulos. Martialis Apophoreta epig. LXXX, cuius epigraphe Ferule.

Inuise nimium pueris, grateque magistris
   Clara Prometheo munere ligna sumus,

Transiere deinde ferule in insignia dignitatum, et quidem non modo abbatum et episcoporum, sed et paparum et imperatorum. Carolus du Fresne, dominus  du Cange, in Dissert. de infer. eui numismat., n. marg. 21: »Quod ueteres e Latinis perinde ac Byzantinis scriptoribus Labarum uocabant, , seu ferulam appellauere: siquidem imperatorum idem fuit gestamen, quod reuera uidetur, etsi postmodum non eadem omnino forma ac figura,« et infra: »Scribit Codinus  moris esse, ut quando imperator gestat stemma, dextra crucem, sinistra teneat. Symeon uero Thessalonicensis ferulam gestari ab imperatoribus tradit, in potestatis iis indulte populos subditos castigandi symbolum.« Hec de ferula imperatorum apud du Cange. De papali autem ferula sufficit locus Liutprandi, lib. uI, cap. 11, Historie sue, prope finem, post hec  »pallium sibi abstulit, quod simul cum pontificali ferula, quam manu gestabat, domino pape Leoni reddidit. Quam ferulam idem papa fregit et populo fractam ostendit.« Ferula uero in manu episcopi uel abbatis eadem est  ac uirga seu baculus pastoralis, ut docet Honorius Augustodunensis, lib. I Gemme anime, cap. 217, cuius titulus: De baculo episcopali. Ait autem: »Baculus. . . qui et uirga pastoralis, et capuita, et ferula, et pedum dicitur, etc.« De abbatibus uero testis est Desiderius abbas Cassinensis apud Leonem Ostiensem in Chronico Cassinensi, lib. III, cap. 65, qui oratus ut nouum pontificem eligendum in suo Cassinensi monasterio reciperet, sicut quondam receperat Gregorium, »libentissime facere repromisit, et per ferulam quam manu gestabat eos in fide sua de hoc inuestiuit.« In Ecclesia Mediolanensi Ambrosii tempore, ut refert Landulfus senior Histor. Mediol. lib. I, cap. 8, ministrorum ordinibus in classes decem distributis, totidem »qui preerant ferulas superius et inferius ornatas corio ad ostendendum officia aut dignitatem in manibus quotidie deportabant, ut unusquisque subditos suos in uirga et baculo corrigeret et emendaret.« Nec inanis fuit, aut  ad ostentationem inducta tantum consuetudo; ait enim idem Landulfus, lib. II, cap. 35; quod »si eorum unus inhoneste aut cantaret, aut legeret, aut staret, aut mussitando in choro alterutrum uerbosaret; aut sese a uitio in quo peccabat, emendabat, aut extracta interula in secretario uirgis ab archidiacono, uellet nollet, emendabatur.« Sed et delinquentes monachos castigari consueuisse Regula monachorum, n. 11, et auctor uite sancti Woltani docet, ut notat du Cange in Glossario. Optime igitur ab Ecclesia inferendas penas Paulinus ferulas ecclesiasticas figurate appellauit.



§ Xu.

a Symbolum uero et orationem Dominicam omnis memoriter sciat. Quod § superiori dixerat de regula fidei memoriter tenenda, et posteris, puta filiis, nepotibus inculcanda, hoc idem de symbolo et oratione Dominica reponit. Quod quidem si non causa, exemplum certe fuit cur non multo post, id est anno 813,  ita statueret concilium Moguntinum, can. 45, relatum quoque inter Capitul. lib. u, cap. 161, uidelicet: »Symbolum, quod est signaculum fidei, et orationem Dominicam discere semper admoneant sacerdotes populum Christianum; uolumusque, ut disciplinam condignam habeant, qui hec discere negligunt ; siue in ieiunio, siue in alia castigatione emendentur. Propterea dignum est, ut filios suos donent ad scholam, siue ad monasteria, siue foras presbyteris, ut fidem catholicam recte discant et orationem dominicam, ut domi alios edocere ualeant. Qui uero aliter non potuerit, uel in sua lingua hoc discat.« Theodulphus quoque in suo capitulari, cap. 22: »Commonendi, ait, sunt fideles ut generaliter omnes a minimo usque ad maximum orationem dominicam, et symbolum discant; et dicendum eis, quod in his duabus sententiis omnis fidei Christiane fundamentum incumbit, et nisi quis has duas sententias et memoriter tenuerit, et ex toto corde crediderit, et in  oratione sepissime frequentauerit, catholicus esse non potest.«



§ XuI.

a Salubri promulgata mucrone. Mucro in stylo scriptorio est pars acuta, qua scribebatur incidendo litteras in ceratis tabellis. Pignorius, commentar. de seruis, cap. 15: »Mucrone scribebant: planitie scriptum abradebant.« Quod indicat uersus Prudentii , siue de Coronis, u. 2136, in passione sancti Casiani martyris.

Inde alii stimulos et acumina ferrea uibrant,
   Qua parte aratis sulcis scribitur.
Et qua secti apices abolentur et equoris histri
   Rursus nitescens innouatur area.
Hinc pro stylo ipso usurpata uox tanquam pars pro toto: Columella, lib. X, de hort. Cult., post medium:

80 . . . Ceu littera proxima prime
Pangitur in cera docti mucrone magistri.
 Paulinus ipse lib. II, cap. 1, contra Felicem acumine arundinum, seu calamorum usui scriptoris inseruientium, dixit Arundinis mucronem. uide supra in § X, lit. d.



NOTAE IN CANONES CONCILII.



PRAEFATIO.

Duo sunt que a summo uero et a summo bono homines auellunt, error et malitia; quippe ab his leduntur intellectus et uoluntas; unde fit ut uerum non intelligamus, uel male intelligamus; et bonum non diligamus, uel male diligamus: ex quo in intellectu confusio, tenebre, ignorantia, falsitas gignuntur; in uoluntate deprauatio, corruptio, et morum peruersitas. His uulneribus anime per culpam inflictis, duobus diuina clementia remediis occurrit, fide scilicet et caritate: illam uerbo suo scripto uel tradito per auditum communicans, hanc uel per legem eternam cuique homini digito Dei in corde  impressam, uel per decalogum suum et precepta. Huiuscemodi celestem emulatur Ecclesia in suis conciliis economiam, dogmatibus scilicet et canonibus; illis obuiam it errori, his morum corruptele. Illinc anathemate hereses propulsat ueritati doctrine oppositas: hinc disciplina honestatem actionum commendat, prauas corrigit atque castigat, ut hac ratione quod a Christo accepit fidei ac preceptorum depositum fidei cura tueatur. Itaque Paulinus noster, ceterorum insistens conciliorum exemplo, postquam fidem erroribus impetitam propugnauit prolixa et eleganti oratione, addito symbolo, fideique declaratione; quatuordecim in sua synodo canones statuit ad robur uigoremque discipline in prouincia sua uel reparandum, uel conseruandum, uel augendum. Quia uero ea que disciplinam respiciunt, uariationi obnoxia sunt, quippe que pendent a temporum locorumque circumstantiis, que uariantur, cum fidei dogmata immutabilia sint; quod  quisque canon prefert obseruatione dignum ad pleniorem notitiam ueterum morum et discipline, id diligentius perpendere et subiectis obseruationibus statuimus illustrare.



OBSERuATIO IN CAN. I.

I. Exorditur Paulinus, ut par est, a diuinis, arcendo scilicet simoniacam pestem ab Ecclesia. Hic enim est scopus huius sanctionis, que uidetur prorsus explicatio eius regule, seu canonis, cui stabiliendo ipse Paulinus interfuit in Aquisgranensi concilio septem annis ante quam hunc Foroiuliensem haberet conuentum, nempe anno 789. In eius autem capitulari primo, n. 21, sic legitur: »In concilio Chalcedonensi  ut non oporteat episcopum aut quemlibet ex clero per pecunias ordinari, quia utrique deponendi sunt, et qui ordinat et qui ordinatur, nec non qui mediator est inter eos. Item de eadem re in canonibus apostolorum legitur.  Quam heresim iam ipse princeps apostolorum in Simone Mago terribiliter damnauit.« Quam necessarium esset ut huic malo occurrerent totis uiribus Patres et concilia, patet ex eo quod longe lateque hec pestis circa tempora Paulini grassaretur in Gallia, Germania et Italia quoque. Gregorius enim Magnus, lib. Iu, epist. 51, mense Augusto, indict. 13, que incidit in annum 595, scribebat uirgilio episcopo Arelatensi: »Quibusdam narrantibus agnoui quod in Galliarum uel Germanie partibus nullus ad sacrum ordinem sine commodi datione perueniat.« Et postquam detestatus est etiam eum prauum morem, qui tunc inibi uigebat, ordinandi scilicet ex laicis actutum sacerdotes et episcopos, subdit: »Qua de re necesse est ut uestra fraternitas precellentissimum filium nostrum Childebertum regem admonere studeat, ut huius peccati maculam a regno suo funditus repellat.«

II. Seculo autem sequenti, imo ipsa etate Paulini,  Adrianus papa I scribebat Carolo Magno se non desistere precepta Dominica predicare contra Simoniacas clericorum ordinationes, que tunc Italiam, precipue Tusciam, et Rauennatensem ditionem fedabant. Exstat epistola tom. uIII Concil. edit. uenete 1729, pag. 534, et est ordine 7; in Codice autem Carolino est 85: »Nos omnium Ecclesiarum pastoralem curam habentes diuina predicare precepta non sinimus de consecrationis uitio, quod in partibus Italie et Tuscie per heresim simoniacam fit. Attamen multis locis non sinitur, imo et in Rauennatium ecclesia, ciuitatis sicut missi uestri, ut fertur, retulerunt, assolet fieri. Unde et multe pecunie per talem nefandam dationem alienate esse cernuntur.« Demortuo autem Adriano, et Leone III in eius locum suffecto, idemmet Carolus Magnus dirigens ad Leonem Angelbertum abbatem in Commonitorio rerum cum pontifice gerendarum, quod inter Capitularia anno 796 inseritur, inter cetera hoc quoque et inculcat: »Et de simoniaca subuertenda  heresi diligentissime suadens illi, que sanctum Ecclesie corpus multis male maculat in locis.« Et quidem cum synodus uernensis, an. 755 habita sub Pipino, cap. 24, statuat »ut nullus per pecunias ad honorem uel gradum ecclesiasticum accedere debeat, quia heresis simoniaca esse uidetur  « manifeste euincit, hac peste ea tempora laborasse.

III. Seculo item sequenti Paschasius Ratbertus abbas Corbeiensis, qui decessit uI Kal. Maias an. 851, de Gallia hoc morbo adhuc infecta scribebat lib. IX Exposit. in Matth., ad illud: Eiiciebat omnes uendentes, et ementes in templo: »Simoniaca heresis multoties est propugnata in Galliis, sed nunquam expugnata, quia latrones facti sunt et qui emunt que proprie ecclesie sunt, et qui uendunt. Que nimirum heresis etsi damnari potuit, ideo non potuit hactenus expugnari, quia latro sicut a latendo dictus est, ita et isti quam sepe latenter faciunt, aut ita tamen  audenter, quamuis impudice  , ut nullus audeat contraire. Quod factum hodie, ut ita fatear, tota Gallia sentit et dolet.« Coniice ergo ex his quam rationi consentaneum fuerit, ut concilii sui primo canone intestino et latenter serpenti morbo se opponeret Paulinus.



NOTAE IN CAN. I.

a Sub canone constituti. Du Cange, u. Canon, id est, sub ecclesiastica regula. Concilium Nicenum I. c. 16: Quicunque omnino in canone recensentur. Grece . Canonis enim nomen non uno semper modo accipitur; importat aliquando discrimen a legibus et statutis secularium principum,  ut patet ex l. Priuilegia, cap. de Ecclesiis, ubi sic habetur: Omnes pragmaticas sanctiones, que contra canones ecclesiasticos, etc., ubi uides sanctiones distingui a canonibus, et uice uersa. In concilio Aquisgranensi an. 789, c. 71: »Qui ad clericatum accedunt, quod nos nominamus canonicam uitam. uolumus ut canonice uiuant.«

b Quinimo et apostolicas. uel quia et in canonibus dictis apostolorum, simonia prohibetur, uel quia Petrus apostolorum caput in Simone ipso damnauit, ut ibi subdit Paulinus his uerbis: »Hanc quippe pestiferam simoniacam heresim primus pastor Ecclesie in ipsa, ut ita dicam, originali cupiditatis radice anathematis ferro funditus resecare curauit.«



OBSERuATIO IN CAN. II.

I. Ad imitationem eorum que de sale dixit sanctus Gregorius Magnus, hom. 7 et hom. 13 in Euang., de sale et de luce hec dicit etiam Paulinus. uerba  sunt Gregorii hom. 7: »Debemus namque pensare continuo quod sanctis apostolis dicitur, et per apostolos nobis, uos estis sal terre . Si ergo sal sumus condire mentes fidelium debemus. . . sal etenim terre non sumus, si corda audientium non condimus. Quod profecto condimentum ueraciter proximo impendit, qui predicationis uerbum non subtrahit.« De luce autem altera hom. »Lucernas quippe ardentes in manibus tenemus, cum per bona opera proximis nostris lucis exempla monstramus, de quibus profecto operibus Dominus dicit: Luceat lux uestra coram hominibus, ut uideant opera uestra bona, et glorificent Patrem uestrum qui in celis est .« Quod et inculcatur can. 70 concilii Aquisgran., anno 789. »Sed et hoc flagitamus uestram almitatem, ut ministri altaris. . . bonam et probabilem uitam et conuersationem habeant, sicut ipse Dominus in Euangelio precipit: Sic luceat lux uestra, etc., ut eorum bona conuersatione multi pertrahantur  ad seruitium Dei.«



81 OBSERuATIO IN CAN. III.

I. Notabile omnino est id quod in fine huius canonis seu capituli additur a Paulino. Siquidem sic ait: »Unde et in ecclesiastico canone sententialiter constat decisum aut cessare ab huiusmodi uitii ingurgitatione, aut certe perseuerantes honoris iactura periclitari debere. Quorum huius ultricis sententie dictatorum nos complices ac fautores esse fatemur.« Quis iste canon fuerit, cuius se complicem ac fautorem fatetur Paulinus, diu incertus dubitaui, donec longo studio mihi uisus sum rem assecutus.

II. Est igitur ille, ut ego quidem existimo, qui inseritur lib. uII Capitul., n. 218. In eo enim sic legitur: »Sancitum est ut a presbyteris uel diaconibus seu a reliquis clericis omni modo uitetur ebrietas, que omnium uitiorum fomes ac nutrix est. Itaque eum quem ebrium fuisse constiterit, ut ordo patitur, aut  quadraginta dierum spatio a communione statuimus submouendum, aut corporali subdendum supplicio.« Idem repetitur n. 270. Sciendum est autem  ultimos tres libros Capitularium, nempe quintum, sextum et septimum, a Benedicto leuita fuisse collectos, qui de tertio a se collecto, qui est ordine septimus, sic scribit in prefatione: »Tertio siquidem in libello quedam ex canonibus a Paulino episcopo, et Albino magistro reliquisque, iussione Caroli inuictissimi principis sparsim collecta sunt inserta capitula.« Unum ex Paulinianis hunc canonem in clericos ebriosos putamus.

III. Quo autem anno latus fuerit hic canon, uel quo in conuentu, ibi non indicatur. Nam etsi apponatur in margine illius: Capitulare II, an. 803, c. 5, nichil tamen huiusmodi in citato capitularis loco apparet, nec in quoquam capitularium illius anni. Est autem satis probabile hunc emanasse an. 789, in Aquisgranensi conuentu. Eo enim tempore uitium hoc  longe lateque serpebat, presertim inter ecclesiarum ministros, ut colligitur ex capitulari Admonitionis, quinto inter ea que incerti anni uocat Baluzius: Qui tamen tomo II, pag. 1075, in notis de eo sic ait.  »edita pridem fuerunt hec capitula a Ioanne Cordesio tanquam essent Iesse episcopi Ambianensis. Non sunt autem Iesse, sed Caroli Magni, data, ut opinor, missis dominicis.« Missos autem suos ad reformationem morum ecclesiasticorum direxerat Carolus ex Aquisgranensi conuentu an. 889, ut patet ex prefatione Caroli. Igitur ad id tempus hec uidentur referenda. Numero autem 2 ipsius capitularis Admonitionis sic habetur: »secundo, ut ipsi sacerdotes talem ostendant suam conuersationem subiectis sibi populis, que imitabilis sit, uidelicet sicut Apostolus dixit, in castitate, in sobrietate, ut non deseruiant gule et cupiditati huius seculi, ut quod alios monent obseruare, in se ipsos ostendant.« Numero uero 4 fusius exponitur hoc malum sic: »Quarto, ut ipsi presbyteri a comessationibus,  potationibus, ut Apostolus monet, se subtrahant, cum quidam illorum cum quibusdam uicinis suis utantur usque ad mediam noctem, et eo amplius cum ipsis bibendo morantur, et qui religiosi et sancti esse uidentur. Nam quidam tunc ibi manent, sed tamen saturati uel ebrii reuertuntur ad ecclesias suas, et neque in die, neque in nocte officium Deo in ecclesia sibi credita persoluentur [persoluitur uel persoluunt]. Nonnulli uero in eodem loco, ubi ad conuiuium pergunt dormiunt.« Hec igitur omnia, cum ad concilium Aquisgranense an. 789 sint referenda , satis ostendunt quare Paulinus hic dixerit, se horum fuisse complicem et fautorem.



NOTAE IN CAN. III.

 a Ab huiusmodi uitii ingurgitatione est hypallage, pro, ab huiusmodi uitio ingurgitationis, frequens in Scripturis, ut, odorem suauitatis, pro suauitatem odoris, et illud Ecclesiastici Iu, uers. 1, Eleemosynam pauperi ne pro Eleemosyna pauperem ne defraudes.

b Quorum sententie dictatorum. Dictatorum substantiuum est a dictator. Dictare autem est aliquid docere quod alius excipiat, ut ex Britannico in satyr. uIII Iuuenalis docet Du Cange in Glossar. Adeoque dictator est qui sic tradit quod docet, uel dicit, ut alius excipiat. Sed et dictator quandoque idem est ac scriptor. Lucifer Calaritanus, lib. Moriendum esse pro Filio Dei, Constantem imperatorem alloquens, »Quandoque ipse, cum sis, ut tibi uidetur, peritus, habeasque dictatorum signatum numerum, etc.;« de quibus paulo infra: »Tu ac tui adiutores litterarum,« ut indubium sit dictatores pro scriptoribus positos. Ut et dictares pro scribere. Zeno l. dictantibus, c. de Testamentis, dictantes pro scribentes manifeste  usurpat. »Dictantibus, ait, testamenta. . . quodcunque. . . testatorem posse relinquere, minime dubitandum est. Testibus etiam. . . relinquere non prohibetur.« Eorum ergo qui sententiam dictauerunt, aut qui scripserunt, se fuisse consortem ait Paulinus.

c Nos complices. Complex uerbum dubie significationis, nam sepe in malam, sed et in bonam partem usurpatur et accipitur. Isidorus, lib. X Orig.: »Complex qui in uno peccato uel crimine alteri est applicatus ad malum: ad bonum uero nunquam dicitur.« Arnobius uero, lib. III aduersus Gentes, Deos quorum nomina ait uarro non esse cognita. Complices ab Etruscis asserit appellari. »uarro, qui sunt introrsus atque in intimis penetralibus, celi deos esse censet quos loquimur, nec eorum numerum et nomina sciri. Hos consentes et complices Etrusci aiunt et nominant, quod una oriantur et occidant una.« Quem ad locum Desiderius Heraldus, in Animaduersionibus,  sic ait: »De iis complicibus diis nichil legi. Et existimaui aliquando glossema esse hoc loco: ut imperitus aliquis consentes interpretari uoluerit complices, quasi scilicet eiusdem criminis conscios. . . Sed quod addit Arnobius, quod una oriantur et occidant una, lectionem confirmare uidetur, ut sint scilicet complices, quasi simul coniuncti, et arctissimis nodis colligati.« Igitur complex societatem criminis aliquando non importare hinc desumitur, sed consortium et connexionem indifferenter. Hoc autem in sensu se dicit Paulinus complicem, id est unitum et coniunctum fuisse iis qui dictauerunt uel scripserunt in ebriosos sententiam.



OBSERuATIO IN CAN. Iu.

I. Duo hic statuit Paulinus: alterum de tollenda clericorum cum mulieribus quibuscunque cohabitatione; alterum de subleuandis cognatis mendicitate et egestate pressis, ita tamen ut nullo modo uel  propinque femine domi recipiantur. Hoc autem secundum tantummodo ex occasione proponit, ne forte clerici, ex eo quod etiam cum cognatis femmis habitare uetentur, omnino curam earum negligant, et caritatem sub uelamento honestatis infringant, dicente Apostolo I Tim. u, 8, Si quis autem suorum et maxime domesticorum curam non habet, fidem negauit, et est infideli deterior. Quem in locum uidendus Chrysostomus, qui inter cetera ad hanc rem illud quoque Isaie LuIII, 7, tanquam Domini preceptum inculcat. Ubi enim uulgata nostra habet. Et carnem tuam ne despexeris, legit: Domesticos seminis tui ne despexeris. Quomodo autem his sit a clericis consulendum docet can. 3 concilium Nannetense: »Si quis de his habuerit talem necessitatem patientem, cui sit necessaria sustentatio presbyteri, habeat in uico aut uilla domum longe a presbyteri conuersatione, et ibi ei subministret que necessaria sunt.«

II. Precipuus igitur huius canonis scopus honestas est ecclesiastici ordinis; idcirco a Philippo Brietio loquente  de hoc concilio Foroiuliensi ad an. 791 uocatur Paulinus acerrimus discipline et castimonie in clericis uindex. Non enim satis ipsi, experientia edocto, uisum fuit, quod Nicenum statuerat concilium, nimirum licere »nulli penitus eorum qui sunt in clero introductam habere mulierem preterquam utique matrem uel sororem uel amitam, uel eas solas personas que omnem suspicionem effugiunt,« in quem canonem  uide notas Seuerini Binii, et uersionem ex Arabico cum notis Francisci Turriani soc. Iesu. Proposuerat forte sibi Paulinus sancti Augustini doctrinam et exemplum, de quo Possidius in eius uita, cap. 26, sic scribit: »Feminarum intra domum eius nulla unquam conuersata est, nulla mansit, nec quidem germana soror, que uidua Deo seruiens multo tempore usque ad diem obitus sui preposita ancillarum Dei uixit. Sed neque patrui sui filie, et fratris sui filie, que pariter Deo seruiebant:  quas personas sanctorum episcoporum concilia in exceptis posuerunt. Dicebat uero quia etsi de sorore et neptibus secum commorantibus nulla nasci 82 possit mala suspicio, tamen quoniam ille persone sine aliis necessariis secumque manentibus feminis esse non possent, et quod ad eas etiam alie a foris intrarent, de iis posse offendiculum aut scandalum inferioribus nasci, et illas, que cum episcopo, uel quolibet clerico forte manerent, ex illis omnibus feminarum personis una commorantibus aut aduentantibus, tentationibus humanis posse perire, aut certe malis hominum suspicionibus pessime diffamari.«

III. Hoc factum dictumque Augustini ob oculos habebat Ioannes Sarisberiensis episcopus Carnotensis, cum scriberet, epist. 68, cuidam  consulenti se in casu cuiusdam Renieri, quem cum quadam quondam fornicaria sua sub paterni famulitii imagine habitare scripserat.  Sic enim respondit Sarisberiensis: »Licet plerique canones matrem, sororem, auiam, materteram, neptes, domesticamque familiam et personas quas conciliant primi gradus affectionis, ex cohabitatione noluerint esse suspectas: beatus tamen Augustinus nec cum sorore clericum habitare consentit, eo quod cum sororibus interdum habitent non sorores, ubi sicut ait ethnicus:

Cognato poterit nomine culpa tegi.«

Iu. Eodem rationabili scrupulo angebantur corda Patrem concilii Braccarensis III, qui matris tantummodo contubernium clericis indulgent, semotis ipsis quoque sororibus. »Omnimoda, aiunt, sancimus auctoritate tenendum, ut nullus sacerdotum, siue quisquis ille de clero, absque honesto et competenti testimonio, excepta sola matre, cum quibuslibet feminis secrete se presumat adiungere, non solum cum extraneis mulieribus, sed nec cum ipsis etiam sororibus uel propinquis, ne licentia sororum uel propinquarum  mulierum quisque ille solutus, familiarior habeatur ad perpetrandum scelus.«

u. uerum enim uero tandem eousque excreuit humanarum sordium prauitas, ut sacrosancta consanguinitatis uincula infestis fornicationibus infringerentur, et sacrilega pollutione a clericis Dei et sanguinis iura fedarentur. Id quod in causa fuit cur concilia nonnulla, ut in suo hic facit Paulinus, consortia uel proximarum feminarum ecclesie altarique inseruientibus omnino interdicerent. Sic enim ait concilium Nannetense supra laudatum eodem can. 3: »Sed neque illas  quas canones concedunt , scilicet matrem, amitam, sororem.« Quod et concilium Moguntinum querebatur, an. 813, can. 10. Sic enim habet: »Ut clericis interdicatur mulieres in domo sua habere, omnimodis decernimus. Quamuis enim sacri  canones quasdam personas feminarum simul cum clericis in una domo habitare permittant; tamen, quod multum dolendum est, sepe audiuimus per illam concessionem plurima scelera esse commissa, ita ut quidam sacerdotum cum propriis sororibus concumbentes, filios ex eis generassent. Et idcirco constituit hec sancta synodus, ut nullus presbyter ullam feminam secum in domo propria permittat, quatenus occasio male suspicionis uel facti iniqui penitus auferatur.«

uI. Ingeniosa quidem hac in re, et idcirco non pretereunda, sagacitas sanctissimi patriarche nostri Philippi Nerii, quem cum ex consilio Patris Angeli uelli iuuenis quidam licentius quam par erat, non tamen ex uitio, cum sorore colludens, nec sibi huius rei scrupulum creans, adiret, audiit sanctum senem se interrogantem cui facultati studeret; cum logice respondisset, Philippus, Caue, inquit, fili, ne demon peritus logista abstractionem malam te doceat, feminam  tandem et non sororem in tuis lusitationibus iocisque dicendo. Ita in uita eiusdem ex P. Iacobo Bacci, lib. II, cap. 7, n. 12. Usque eo procedit quandoque hominum malitia; quare, nichil mirum si Paulinus noster prohibuerit cuiuscunque mulieris clericis prouincie sue cohabitationem et consortium.



NOTAE IN CAN. Iu.

a Subintroductas mulieres. Hac appellatione passim uocantur mulieres quarum conuersationis communitas clericis a conciliis prohibetur. Concilium Nicenum I, can. 3, quo respexit Paulinus, statuit »licere nulli penitus eorum qui sunt in clero introductam habere mulierem.« In concilio Romano I, sub Zaccaria papa, can. 2: »Ut presbyteri uel diaconi subintroductas mulieres nullo modo secum audeant habere.« Item Romanum aliud tempore Nicolai II, an. 1059, can. 3: »Ut nullus missam audiat presbyteri quem scit concubinam indubitanter habere, aut  subintroductam mulierem.« Item Rothomagense an. 1072, tempore Alexandri II, can. 15: »Archidiaconi non permittantur aliquam habere nec concubinam nec pellicem.« Has concilia Carthagin. I, c. 3; Ilerden., c. 15; Bracaren. III, c. 5, et l. Eum qui probabilem, c. de episcopis et clericis, uocant extraneas. uide sis disquisitionem de Synisactis et Agapetis Lud. Antonii Muratorii inter Anecdota Greca, pag. 218.



OBSERuATIO IN CAN. u.

I. Clara et perspicua per se satis sunt ea que hic proponit Paulinus, et omnino consona iis que in capitulari Aquisgranensis conuentus an 789, cui ipse interfuit, ex concilio Chalcedonensi, et ex sancti Leonis pape sanctionibus proposita fuerant cap. 22 sic: »Item in eodem concilio  infra duo capitula, nec non et in decretis Leonis pape, ut nec monachi, nec clerici, nec presbyteri in secularia negotia transeant,« subintellige, statutum est. Que autem negotia secularia clericis interdicantur,  breuiter exponit sanctus Celestinus papa u, opusc. uIII, part. u, sect. 3, cap. 19, his uerbis: »Negotia secularia, ut sunt emptio et uenditio, locatio, conductio, tutela, cura, negotiatio, iudicium, exercitium omnium artium mechanicarum, ut et ars sutoria, textoria, et similes, omnibus clericis et religiosis prohibita sunt. Unde Hieronymus: Negotiatorem clericum quasi quamdam pestem fuge, ex inope diuitem, et ex ignobili gloriosum.«



NOTAE IN CAN. u.

a In castris Dominicis militamus. Militie frequens occurrit translatio ad clericatus munia. Petrus Blessensis Bathoniensis archidiaconus epist. 6 hec habet: »Causamini quod inaniter expendam dies meos, qui in castris scholaribus poteram fructificare quamplurimis. Magister bone! Castra Dei sunt hec, in quibus habitamus, et sciatis quia non est hic aliud nisi domus Dei et porta celi.« Paulus non semel mentionem  facit militie, cum de clericali officio sermonem habet. Hinc ad Timoth. II, II, 3: Labora sicut bonus miles Christi. Nemo militans Deo implicat se negotiis secularibus. Et in I ad eumd., I, 18. Hoc preceptum commendo tibi, fili Timothee. . . ut milites in illis bonam militiam. Et II Cor. III: In carne ambulantes non secundum carnem militamus, nam arma militie nostre non carnalia sunt, etc. Augustinus quoque epist. 60, alias 76: »Si desertores monasteriorum, ait, ad militiam clericatus eligantur.« In ecclesiis Gallicanis quidam ex prebendatis erant titulo militis. Decem Ecclesiam Lugdunensem habuisse charta Philippi regis Francie mense Septembri an. 1307, apud Du Cange, u. Milites ecclesiastici, nos docet, in qua sic legitur: »Ad quas militias nos et successores nostri Francorum reges nominabimus clericos homines prouidos, litterarum scientia insignitos.« Et infra: »quos tres milites fideles et familiares nostros esse uolumus clericos.« Ne confundas  hos cum aduocatis Ecclesiarum, quos scimus aliquando uere milites fuisse, ut iura Ecclesiarum non modo uerbis et scripto, sed et armis quoque contra inuadentium potentiam tuerentur. Aduocatum suum quondam habuit Aquileiensis Ecclesia, ut patet ex charta quam profert Ughellus in uoldarico patriarcha, et ex testamento Chacellini monasterium sancti Galli fundantis, ubi pro aduocatia Aquileiensi commemoratur, Henricum ducem fortasse Carantanum aream in Carinthia Ecclesie Aquileien. concessisse. Testamentum habebis in Append. II, n. 12. Inscriptionem quoque hac in re ibid. damus n. 16. uide etiam Documentum Peregrini I patriarche, n. 14.

b Intrepidi in prima acie. uegetius de Re militari lib. III, c. 14. »Acies dicitur exercitus instructus . . . Instructionis lex est, ut in primo ordine exercitati et ueteres milites collocentur, quos antea principes uocabant.« Hinc ducta metaphora in prima acie dicuntur stare, qui propter dignitatem loci aliis debent  exemplo suo preire. Seneca, lib. de Constantia sapientis, cap. 19: »Quo quisque honestior genere, fama, patrimonio est, hoc se fortius gerat: memor in prima acie altos ordines stare.«



83 OBSERuATIO IN CAN. uI.

I. Pergit hoc canone Paulinus uitam clericorum instituere: et primo quidem remouet eos ab illicitis rebus et clericali statui haud consentaneis; deinde in licitis et statui conuenientibus quemadmodum gerere se debeant, commonstrat. Hic autem uidetur compendio posuisse que fusius exposita sunt c. 452, lib. uII Capitular., cuius libri canones ex Paulini operibus confectos iam supra monuimus. Eo autem in canone sic habetur: »Clerici lege Patrum monentur, ut a uulgari uita seclusi, a mundi uoluptatibus se abstineant, non spectaculis, non pompis intersint, conuiuia publica fugiant . . . non uanis oculis, non infrenata lingua, aut petulanti tumidoque gestu incedant,  sed pudorem ac uerecundiam mentis simplici habitu et incessu ostendant. Obscenitatem etiam uerborum, sicut et operum penitus exsecrentur . . . postremo in doctrina, in lectionibus, psalmis, hymnis, canticis spiritualibus exercitio iugi incumbant.« Quanta districtionis seueritate hec omnia prohibita fuerint clericis tempore Caroli Magni, quod est Paulini, uidesis Thomasinum de uet. et nou. Eccles. Disciplina, tom. III, lib. III, cap. 45; que autem speciatim hic a Paulino uetantur, ex capitularibus circa tempora Paulini habitis excerpta esse in notis mox sequentibus indicabimus.



NOTAE IN CAN. uI.

a In uenationibus. In capitul. Carolomanni an. 742, c. 2: »uenationes et siluaticas uagationes cum canibus, omnibus seruis Dei interdicimus. Similiter ut accipitres et falcones non habeant.« Item in capitul. Suessionem. sub Pippino an. 744, c. 3: »Omnes clerici . . . nec habeant canes ut uenationes faciant, nec  accipitres portent.« Item in capitul. 1 Caroli Magni an. 769, c. 3: »Omnibus seruis Dei uenationes et siluaticas uagationes cum canibus, et ut accipitres et falcones non habeant, interdicimus.« Quamuis autem huic uenatice clericorum euagationi ita consultum fuerit, attamen noua censura eguit amputari, ut ii etiam qui, cum in dignitate constituti essent, maiori cum subditorum scandalo id peragebant, cercerentur, ideoque in capitul. 3 an. 789, cui interfuit Paulinus, c. 15, sic statutum legimus: »Ut episcopi, abbates et abbatisse, cuplas canum non habeant, nec falcones nec accipitres nec ioculatores.« Ita et feminas aliis preeminentes huiusmodi studium inuaserat, ut eas quoque compescere necesse fuerit. Cupla autem est per syncopen copula: de qua Ouid. Trist. lib. u, u. 508, eleg. IX:

Utque canem pauide natum uestigia cerue
   Luctantem frustra copula dura tenet.
 Et Metamorph. lib. uII, u. 767:

Copula detrahitur canibus . . .

b uel in canticis secularibus, etc. In capitul. an. 802, c. 23: »Presbyteri clericos quos secum habent, sollicite prouideant, ut canonice uiuant, non inanis lusibus, uel conuiuiis secularibus, uel canticis uel luxuriosis usum habeant, sed caste et sobrie uiuant.« Item additione Iu Capitul. c. 66: »Clericos scurriles et uerbis turpibus ioculares ab officio detrahendos.« et cap. 67 seq.: »Clerici inter epulas cantantes supradicte sententie seueritate cerceantur.«

c De sacris Scripturarum uoluminibus, etc. Probat hic Paulinus, ut laudes diuine ex Scriptura hauriantur: non tamen negat alias etiam, licet ex Scriptura non excerptas, cantari posse. Ipse enim »hymnos uel a se compositos, uel ab aliis, sepius et maxime in priuatis missis celebrauit,« ait Walafridus Strabo de Reb. eccles. cap. 25. uidetur tamen eo tempore non ab omnibus mos iste probatus: nam quasi in facti  excusationem statim addit: »Ego uero crediderim tantum tanteque scientie uirum nec sine auctoritate, nec sine rationis ponderatione fecisse.« uide que dicimus in prefatione ad hymnos Paulini, n. 1, et precipue perpende fauentem Paulino auctoritatem ibi allatam n. 1 concilii Toletani Iu, can. 13. Ceterum Agobardus Lugdunensis episcopus in libello de diuina Psalmodia, et in alio de correctione Antiphonarii, omnibus neruis conatur explodere ab Ecclesia quoscunque hymnos uel cantica que ab Scripturarum fonte non petantur. In primo inter cetera hec habet: »In templo Dei et coram diuino altari diuinorum tantummodo eloquiorum melodia celebretur.« Alterum autem sic concludit. »In diuine laudis honore, non humanis, sed diuinis et spiritualibus, iuxta Apostolum, psalmis, et hymnis, et canticis personemus. Superfluo namque alia queruntur, ubi ista sufficere et superabundare noscuntur.« uerum uoluit in hoc esse multum iustus, quod uetat Scriptura Eccle.  uII, 17, et ut ait Brietius ad an. Christ. 831: »Agobardus Lugdunensis cum nichil admittere uellet preter Scripture uerba, id egit scrupulosius quam accuratius.«



OBSERuATIO IN CAN. uII.

I. Cercet hoc canone Paulinus episcopos qui in grauioribus causis inferioris ordinis ministros sententia condemnationis percellunt. Huic consentaneum est quod lib. uII Capitular., forte auctore ipso Paulino, ponitur c. 102: »Canones Africane prouincie, uel etiam decreta Nicena inferioris gradus clericos siue ipsos episcopos suis metropolitanis apertissime commiserunt.« Quandoque etiam prouincialis synodi deliberatio requirebatur. Ibid., c. 109: »Si que cause uel contentiones inter laicos, uel inter clericos tam maioris ordinis quam etiam inferioris, fuerint exorte, placuit ut secundum synodum Nicenam congregatis omnibus eiusdem prouincie episcopis iurgium terminetur.« Imo nec in minoribus quidem  causis, et ubi honoris dispendium non intercedebat, id est depositionis, licebat episcopo soli causam cognoscere dirimereque. Capitular. lib. uI, c. 358: »Placuit ut unus episcopus non uindicet sibi cognitionem.« Et concilium Carthagin. Iu, c. 23, statuit, »Ut episcopus nullius causam audiat absque presentia clericorum suorum: alioquin irrita erit sententia episcopi, nisi clericorum presentia confirmetur.« Anastasius in uita Nicolai I pape, n. 596, edit. Romane an. 1718, inter causas quibus motus pontifex diaconum Peponem, a Pandulfo episcopo depositum, officio suo restitui iussit, primam recenset, »quia sine certo numero episcoporum iudicatus fuerat.«



NOTAE IN CAN. uII.

a uel archimandritam. Grece , quasi princeps mandre. Titulus abbatum, ut archimandritisse abbatissarum.  uide notas nostras in cap. 2, lib. I contra Felicem, ad illa uerba: procul a mandrilibus. Aliquando episcopis attributum ostendit du Cange in Glossario, precipue ex charta an. 990, in qua Dagobertus archiepiscopus Bituricensis »prime sancte Bituricensis Ecclesie sedis archimandritam« se inscribit; et ex tabulario Ecclesie Gratianopolitane, ubi Amblardus Lugdunensis archimandrita dicitur. Et Macer in Hierolex. quandoque archiepiscopum sic dictum probare intendit ex nouella u Iustiniani, his uerbis: »Hoc prohibeant dilecti Dei episcopi et archimandrite.« uerum locus nouelle Iustiniani constitutionis de abbatibus non de archiepiscopis uidetur intelligendus. Primo, quia si de archiepiscopis loqueretur, poneret archimandritas ante episcopos. Secundo, quia ibi loquitur de monachis a monasterio in monasterium sine causa discurrentibus. Sic enim habet: »Erronea namque est talis uita, et nullatenus monastice  tolerantie proxima, neque constantis et persistentis animi, sed iudicium habet circumlatoris, et aliud de alio requirentis. Et propter etiam hoc prohibeant Deo amabiles episcopi et archimandrite nuncupati, monasticam honestatem secundum regulas sacras conseruantes.«

b In dispendio honoris, et infra, de sui honoris periculo. Honor. pro gradu seu ordine ecclesiastico hic accipiendus est. Nam Cyprianus, epist. 34, edit. Baluzii, de ordine sacerdotali sic ait: »Ceterum presbyterii honorem designasse nos illis iam sciatis.« Et epistola 65: »Oportet Diaconum de quo scribis, agere audacie sue penitentiam et honorem sacerdotis agnoscere.« Et infra: »Si ultra contumeliis suis te exacerbauerit et prouocauerit, fungeris circa eum potestate honoris tui.« In concilio Arelatensi Iu, can. 1, habes clericatus honorem. Hinc Carolus Magnus in charta diuisionis regni Francorum, que est Capitular. I, an. 806, ecclesiasticos homines honoratos  uocat cap. 7: »Quilibet homo peccans . . . uel ad loca sancta uel ad honoratos homines confugiat.« Igitur dispendium uel periculum honoris est depositio, uel saltem, ut modo dicimus, suspensio ab officio uel beneficio, ad minimum comminata.



84 OBSERuATIO IN CAN. uIII.

I. Occurrit Paulinus hoc canone matrimoniis clandestinis, et iis malis que ex matrimoniis ita contractis oriri consequens est. »Sancta Dei Ecclesia, ait Tridentina synodus, sess. 24, de Reform., cap. 1, ex iustissimis causis illa  semper detestata est atque prohibuit.« Causa prohibitionis Paulino ea est, quod cum occulte matrimonia celebrantur, deprehendi non possit facili manu gradus consanguinitatis uel affinitatis qui inter sponsos intercedere potest; quod fuse Paulinus persequitur. Nota tamen ab eo non appellari hec matrimonia in ualida quia clandestina; sed tantum illicita, quia  uiam sternant ad ea que uere inualida etiam suo tempore erant, cum scilicet inter consanguineos uel affines contraherentur. Inualida uero tantum, quod clandestina, non nisi post Tridentinum habita sunt. Hac in re uidendus Lancellotus Instit. Iur. Can., tit. 13, de clandest. desponsat., et ibi Gloss.; precipue autem Ioannes Solerius, qui de suis Gallis loquens sic habet: »Apud nos triplex est clandestinitatis matrimonii species: prima est cum filii familias contrahunt absque consensu parentum, aut minores absque consensu tutorum uel curatorum, deficientibus parentibus; secunda quando omittuntur publicationes; tertia ubi non celebratur coram parocho et testibus.

II. Hec quidem recens auctor docuit Solerius, innixus ueterum temporum consuetudinibus. Supponunt enim capitularia regum Francorum subiectionem parentibus debitam etiam ad matrimonii contractum se extendere, et ad eius ualiditatem, arbitrium eorum  auctoritatemque per presentiam saltem exhibitam necessario requiri. Nam in tractatu seu libro regis Salice, iussu Caroli Magni anno 798 conscripto, tit. 70: »Si quis filiam alienam ad coniugium quesierit presentibus suis et puelle parentibus.« etc. Ubi uide non nisi parentibus arbitris matrimonia contracta. Et quidem epistola 2, que in Decretalibus Euaristi nomine, etsi falsa circumfertur, hoc idem quod nunc dicimus, testatum facit. Sic enim habet: »Similiter custoditum et traditum habemus, ut uxor legitime uiro iungatur. Aliter enim legitimum  non sit coniugium nisi ab his qui super ipsam feminam dominationem uidentur habere, et a quibus custoditur, uxor petatur, et a parentibus aut propinquioribus sponsetur.« Collector Pseudo-Isidorus nono seculo hec concinnabat, hoc est paulo post tempora Paulini. Igitur esto, non esse hanc epistolam Euaristi; probat tamen  consuetudinem tempore Paulini iam acceptam, et in praxim deductam.

III. Quod attinet ad publicationes premittendas coniugio, supplebat his tempore Paulini examen seniorum loci. Ipse enim aiebat: »Interuentis pactis sponsalibus per aliquam dilationis moram, requisiti quin etiam diligenti cura uicini uel maiores natu loci illius, qui possint scire lineam generationum utrorumque, sponsi scilicet uel sponse.« Quiddam non dissimile Nicolaus I papa, qui anno 867 decessit, respondit ad consulta Bulgarorum, cap. 3: »Nostrates siquidem, tam mares quam femine, . . . post sponsalia que futurarum sunt nuptiarum promissa federa, queque consensu eorum qui hec contrahunt, et eorum in quorum potestate sunt, celebrantur; et postquam arrhis sponsam sibi sponsus per digitum fidei a se annulo insignitam desponderit, dotemque utrique placitam sponsus ei cum scripto pactum hoc continente coram inuitatis ab utraque parte tradiderit:  aut mox aut apto tempore, ne uidelicet ante tempus lege definitum tale quid fieri presumatur, ambo ad nuptialia federa perducuntur.« Hinc in Inst. Iur. can. Lancelotus, tit. 14, de clandest. desponsat., sic habet: »Cum matrimonia contrahenda fuerint, per presbyterum proponantur publice competenti termino prefinito, intra quem qui uoluerit et ualuerit, legitimum impedimentum apponat, et ut ipse quoque presbyter per se inuestiget, utrum aliquod futuro matrimonio obsistat impedimentum.« Et hoc est fieri matrimonia publice, uidelicet quod ita uulgata sint, ut possint in cuiuscunque cognitionem uenire et sic patere possint impedimenta si que intercedant. Id uero etiam ante tempus Paulini statutum fuit: nam in capitul. Pippini an. 755, c. 15, statuitur, »ut omnes homines laici publicas nuptias faciant, tam nobiles, quam ignobiles.«

Iu. Precipua autem ratio cur improbata semper fuerint clandestina matrimonia, est defectus presentie sacerdotis, qui auctoritate Ecclesie ratum habet quod  sponsi inter se contraxerunt. Num autem hec sacerdotis presentia eiusque benedictio sacramentum constituat; an pondus tantummodo auctoritate Ecclesie det contractui per mutuum sponsorum consensum et mutuam corporum traditionem uerbis expressam celebrato, digladiantur ueteres recentioresque theologi. Et quamuis communior sententia sit ea que asserit presentiam parochi non esse necessariam ad confectionem sacramenti, sed confici sacramentum hoc per sponsorum assensum promiscuum; nobis tamen semper arrisit illorum placitum qui dicunt confectionem quorumcunque sacramentorum non laicis hominibus, sed sacerdotibus Dominum credidisse, baptismo tantummodo propter eius necessitatem excepto. Sed uideant ipsi: nos ad nostra. Paulinus quidem interuentum sacerdotis exposcebat. Sic enim ait: In eo autem, ut sine notitia sacerdotis nullatenus fiat. In epistola supra allata, Euaristi nomine quondam insignita, »suo tempore sacerdotaliter, ut mos est,  cum precibus et oblationibus a sacerdote benedicatur . . . ac solemniter accipiatur, ut bone soboles generentur.«

u. Quod hic dicitur, ut bone soboles generentur, fusius exponitur lib. uII Capitul., c. 179, quod placet diu exscribere, quia canoni huic oppido conuenit: »Sancitum est ut publice nuptie ab his qui nubere cupiunt, fiant: quia sepe in nuptiis clam factis grauia peccata tam in sponsis aliorum quam in propinquis siue adulterinis coniugiis, et quod peius est dicere, consanguineis accrescunt uel accumulantur. Ex his autem procreari solent ceci, claudi, gibbi et lippi, siue alii turpibus maculis aspersi. Et hoc ne deinceps fiat omnibus cauendum est. Sed prius conueniendus est sacerdos in cuius parochia nuptie fieri debent in ecclesia coram populo. Et ibi inquirere una cum populo ipse sacerdos debet, si eius propinqua sit an non, aut alterius uxor, uel sponsa, uel adultera. Et si licita et honesta omnia pariter inuenerit,  tunc per consilium, et benedictionem sacerdotis et consultu aliorum bonorum hominum eam sponsare et legitime dotare deberi.«

uI. Prospiciebant, ut uides, Patres et concilia his sanctionibus reuerentie et decori consanguinitatis: Dedecus enim semper uisum fuit semine commisceri iam sanguine commistos. Idcirco Dominus per Moysen Leuit. XuIII, 6, inhibet, Omnis homo ad proximam sanguinis sui non accedat, ut reuelet turpitudinem eius. Et quidem aliquando ad septimum usque gradum inhibitio extendebatur, ut patet ex 35, q. 1 et 2, c. nullum, c. progeniem de consanguinitate; et lib. Capitul. uI, c. 130, sic habetur: »Christiani ex propinquitate sui sanguinis usque ad septimum gradum connubia non ducant.« Canone autem 32 concilii Wormaciensis an. 868 indeterminate consanguineorum coniugia uetantur quousque tempus memoriam cognationis aboleuerit: »In copulatione fidelium generationis numerum non definimus, sed id statuimus  ut nulli Christiano liceat de propria consanguinitate siue cognatione accipere, usque dum generatio recordatur, cognoscitur, aut memoria retinetur.« uisum tandem est Ecclesie propter grauissimas causas opportunum, ad quartam tantummodo generationem prohibitionem restringere, uti decreuit in concilio Lateranensi Iu Innocentius III, an. 1215, c. 50: »Non debet, aiebat pontifex, reprehensibile iudicari, si secundum uarietatem temporum statuta quandoque uarientur humana, presertim cum urgens necessitas uel euidens utilitas id exposcit.« Et infra: »Prohibitio copule coniugalis quartum consanguinitatis et affinitatis gradum de cetero non excedat: quoniam in ulterioribus gradibus iam non potest absque graui dispendio huiusmodi prohibitio generaliter obseruari;« et adhuc infra: »Cum ergo iam usque ad quartum gradum prohibitio coniugalis copule sit restricta, eam ita esse uolumus perpetuam, non obstantibus constitutionibus super hoc dudum editis uel ab aliis uel a nobis.«

 uII. Nec nisi grauissimis de causis episcopi dispensationes inter hos prohibitos gradus concedebant. Quin imo, ut de se scribit epist. 34 Hildebertus primum Cenomanensis, postea Turonensis episcopus, qui floruit circa an. 1125; ipse Gauterio de Meduana dispensationem petenti, ut sibi liceret filiam suam tradere in uxorem comiti de Mortorico, ut bellum quod inter ipsos exarserat exstingueretur, denegandam existimauit: »Petenti assensum, ait, dissensum nuntiari nullius dispensationis intuitu permittens consanguineos aut affines inhibitarum federa contrahere nuptiarum.« Paschalis II pontifex, ut colligitur ex Iuonis epist. 69, apud Baronium, ad an. 1104, n. 3, 85 dispensationem indulsit Philippo I Francie regi, amoribus Bertrade implicito. »Conuenimus . . . Balgenciacum . . . Conuenit etiam rex et lateralis sua, et secundum preceptum uestrum, tactis sacrosanctis Euangeliis, parati fuerunt abiurare absolute omnem carnalis copule consuetudinem . . . usque ad uestram dispensationem . . . Dispensationis autem modus nulli  unquam sapientum displicuit. . . Et quia hoc suggerendo dicimus, non docendo: nostre suggestionis summa est ut imbecillitati hominis amodo, quantum cum salute eius potestis, condescendatis,« etc. Hec scribebat Paschali Iuo una simul innuens quantum a dispensationibus abhorreat Ecclesia.

uIII. Aegre autem admittendum uidetur quod ait Thomasinus uet. et Nou. Eccles. Discipl. II, lib. III, cap. 29, n. 10, de hac Paschalis cum Philippo dispensatione. »Prima id genus dispensatio, inquit, a Paschali II existimatur concessa fuisse Philippo I Francie regi, qui Bertradam duxerat.« Et paulo post: »Postquam autem Paschalis papa ianuam aperuit dispensandi in gradibus cognationis, mirum postea in modum id genus dispensationes increbuere.« Non primus dispensator Paschalis: non ipse ianuam dispensationibus aperuit. Nam Gregorius Magnus interrogatus ab Augustino Anglorum episcopo, interrog. uI, ex Regist. lib. XII, in fine, »usque  ad quotam generationem fideles debeant cum propinquis sibi coniugio copulari,« respondit, »Tertia uel quarta generatio fidelium licenter sibi iungi debeat. Nam secunda quam dicimus, a se omnimodo debet abstinere.« uiden iam in tertiam et quartam generationem dispensantem cum Anglis Gregorium? Qua de re interpretatus a Felice Siculo episcopo, quasi purgare se uolens rescripsit, eod. lib. XII, epist. 31: »Quod autem scripsi Augustino Anglorum gentis episcopo, alumno uidelicet, ut recordatus es, tuo, de consanguinitatis coniunctione, ipsi et Anglorum genti, que nuper ad fidem uenerat, ne a bono quod ceperat, metuendo austeriora recederet, specialiter, non generaliter ceteris me scripsisse cognoscas. Unde et mihi omnis Romana ciuitas exstitit testis; nec ea intentione hec illis scriptis mandaui, ut postquam firma radice fuerint in fide solidati, si infra propriam fuerint consanguinitatem inuenti, non separentur, aut infra affinitatis lineam, id est usque ad  septimam generationem coniungantur.« Quod pro causa adducit, erat argumentum legitime dispensationis. Alter quoque Gregorius, epist. 13, ad Bonifacium episcopum, cum Germanis in quinto gradu dispensandum pariter censuit. Sic enim primo capite respondit: »Igitur in primis legebatur in quota progenie propinquorum matrimonium copulatur. Dicimus quod oportuerat quidem, quandiu se agnoscunt affinitate propinquos, ad huius copule non accedere societatem. Sed quia temperantia magis, et presertim in tam barbara gente, plus placet quam districtio censure, concedendum est ut post quartam generationem iungantur.« Non ergo Paschalis II primum dispensauit, nec ianuam matrimoniorum dispensationibus aperuit, ut habet Thomasinus, cui primus et secundus Gregorius exemplo preiuit.

IX. Quanquam uero quandoque pro publico pacis bono, uel aliis grauibus de causis, Ecclesia his in gradibus cognationis remissiorem indulgentioremque se dispensando prestiterit; attamen ut notum omnibus  faceret se ab huiusmodi concessionibus summopere abhorrere, et scandalum, si quod esset pusillorum animis forte creatum, quantum in se esset, omnino auferret, non sine alicuiusmodi penitentia gratiam conferre consueuit. Illustre huius rei exemplum est matrimonium Ottonis Germanie regis, quod refert Otto a sancto Blasio in Chron. cap. 51. Annuerat Innocentius III ut pro reconciliandis subditorum animis propter partium studia nimium inter se dissidentibus, quod alii Philippo, Ottoni alii fauerent. Otto ipse Philippi anno superiore occisi, filiam licet cognatione sibi coniunctam, sibi copularet uxorem. »Pater enim Ottonis auunculus fuerat Friderici imperatoris, patris Philippi,« ait laudatus chronista: penitentiam tamen imposuit. Nam subdit idem auctor: »Rege ad hoc deuoto animo consentiente, abbas Morimundensis, Cisterciensis ordinis, surrexit, omniumque abbatum aliorumque claustralium utriusque ordinis, Cluniacensis uidelicet et Cisterciensis,  personam assumens, delictum hoc connubio contra consuetudinem Ecclesie quamuis dispensatorie committendum, monastico ordini auctoritate apostolica imposuit: regi per hoc iniungens penitentiam, ut monasteriorum, ecclesiarum, pro posse defensor existeret, uiduis et pupillis iusto iudicio preesset, monasteriumque Cisterciensis ordinis in fundo proprio edificaret, ac post hec Ecclesie Hierosolymitane in propria persona subueniret. His omnibus rege obediente, etc.« uetus enim Ecclesie praxis fuit etiam in ea que uera carent culpe, sed que tamen preseferunt oculis hominum culpe speciem, canonica penitentia animaduertere. Sic dist. 50, c. Clerico, Urbanus II semper in penitentia permanere uult clericum, qui casu, non culpa, iaciens lapidem puerum interemerat. Sic, de Consecr., d. 2, c. Si per ebrietatem, septem diebus penitere iubetur qui pre nausea non pre crapula eucaristiam uomuerit. Sic et Paulinus eos etiam quos bona fide contraxisse et sine  culpa constiterit, si tamen consanguinitas detegatur, preter separationem, penitentie facit obnoxios. »Segregentur quidem, ait, ab inuicem, et agant penitentiam.« Notandum insuper hic est, canonicarum penitentiarum pensum soluendum monachis impositum, qui facile prestare poterant quod egre uel omnino rex per se non posset: et redimere regem quod a se esset peragendum uicaria aliorum operum regie dignitati magis consentaneorum substitutione.

X. Hanc tamen, quam redemptionem penitentiarum uocabant, cum cepit introduci, seueriores Patres improbabant, ut uidere est ex can. 27 concilii Cloueshouiensis II in Anglia an. 747, ubi cuiusdam diuitis exsufflatur penitentia, »qui per aliorum psalmodiam, et ieiunium, et eleemosynas« delicto suo satis esse factum obtendebat. De redemptione penitentiarum uide Morinum de Penit., lib. X, cap. 17, du Cange in Glossar., u. Penitentiarum Redemptiones, ubi deargentatam uocari penitentiam ex Guigone  in uita sancti Hugonis. episc. Gratianopol., n. 20, eam que pecunia in pauperes erogata redimebatur, inuenies.



NOTAE IN CAN. uIII.

a In prisco canone. uel decimo nono inter eos qui apostolorum uocantur; uel capite tertio sanctionum Patrum concilii Niceni, et precipue cap. 5 in fine, ubi excommunicationis infligitur pena eis qui contra decreta superioribus capitibus allata matrimonium contraxissent: »Quicunque ita huic contradixerit legi in hoc sancite libro, sanctorum discipulorum cetus, et hec sancta synodus anathemate illum percellunt, et maledictionis feriunt mucrone.« Huc fortasse respiciebat synodus Agathensis an. 506, dum post penas in huiusmodi matrimonia contrahentes statutas can. 61, subdit: »Quod ita presenti tempore probibemus, ut ea que sunt hactenus constituta non dissoluamus.

b Ex tali matrimonio filii legitimi habeantur. Hoc  matrimonium apud iurisconsultos putatiuum dicitur, quando scilicet »consanguinei ignorantes, in gradu prohibito contrahunt matrimonia. Nam comperto impedimento, iam matrimonium diremptum est,« ex Zasio, Instit. de action., apud Ioan. Calu., Lexic. Iur. De prole autem huiusmodi matrimonio genita eadem habet sanctus Celestinus u papa opusc. uIII, cap. 24, que hic Paulinus. uide etiam cap. cum inter uirum in Decretis Gregorii, lib. Iu, tit. 17, Qui filii sint legitimi. »Sancimus, ait Alexander III, ut filii eorum qui ante diuortium habuerunt, et qui concepti fuerint ante latam sententiam, non minus habeantur legitimi, et quod in bona paterna hereditario iure succedant.«

c Sub penitentie lamento. Cap. Hi ergo, 27, q. I, c. 13, »et in penitentie lamentis se uehementer dum uiuunt, afficiant.« Item Siricius papa, epist. 1, ad Himerium, c. 6, »tantum facinus continua lamentatione deflentes.«

 d Filii qui, . . . improbi habeantur. Id est illegitimi. Celestinus l. c.: »Postquam uero ambo perceperunt  filii, qui nascuntur, illegitimi sunt.« Liber legis Salice, tit. 14, de Ingenuis, c. 16, de huiusmodi coniugibus: »etiamsi filios habuerint, non habeantur legitimi heredes, sed infamia sint notati.« Sed et Augustinus in Leuit. q. 6, ad illud Leuit. XX, 20, Quicunque dormierit cum cognata sua, turpitudinem cognationis sue reuelauit: sine filiis morientur; sic habet: »Sed quid est sine filiis morientur, cum filii ex huiusmodi coniunctionibus et ante nati sint hodieque nascantur? An hoc intelligendum est lege Dei constitutum ut quicunque ex eis nati fuerint, non deputentur filii, id est nullo parentibus iure succedant?«



OBSERuATIO IN CAN. IX.

I. Hic canon quasi ad uerbum refertur inter Leges Longobard. Caroli Magni, n. 145, a collectoribus  palatinis, Rer. Italic. scriptor. tom. I, p. II, pag. 3, fortasse Paulino 86 suggerente: qui plura hic improbat, quia plura incommoda ex talibus coniugiis consequuntur. Improbat primo matrimonia ante pubertatem; secundo etsi post pubertatem inita, attamen in dissimili etate contracta. Exigit autem preter conuenientiam etatis, libertatem consensus. Singula peculiari obseruatione prosequemur.

II. Que ante pubertatem contracta matrimonia incommoda pariant, quibusue tentationibus periculisque incontinentia sint obnoxia, fuse prosequitur Paulinus in canone. Quo in ferendo eum non scrupulosius egisse, quam rei ratio satis lubrica postulat, prudenti uiro et rerum humanarum non ignaro consideranti manifestum esse potest. Astruunt fidem rationabili timori que narrat Innocentius III scribens archiepiscopo Magdeburgensi, in Decr. Greg. lib. Iu, tit. XIII, c. ueniens 2: »ueniens, ait, ad apostolicam sedem E. laicus nobis proposuit, quod cum tempore infantie sue quamdam puellam se ducturum iurauerit  quam cito ad legitimam peruenisset etatem: pater puelle confederatione huiusmodi fideiussorum, obligatione hinc inde firmata, eum in propriam domum recepit et nutriuit insimul cum puella: deinde ex conuersatione diuturna sorori puelle carnaliter se coniunxit: tandem amicorum suorum deuictus instantia, quam iurauerat in uxorem accepit: et nuptiis celebratis, quando se illi opportunitas ingerebat, cognoscebat utramque.« Etenim

consuetudo concinnat amorem
inquit Lucretius lib. Iu, u. 1276. Que pericula cum in impuberum matrimoniis magna sint, ideo eorum coniugia improbantur non modo hic a Paulino nostro, et ab ecclesiasticis canonibus, ut uidere est in Decr. Greg. de Desponsat. impub., lib. Iu, tit. 2, presertim cap. Puberes, cap. Attestationes, et cap. ex litteris; sed et a ciuilibus legibus, quas uide apud Tiraquellum de LL. Connub., leg. uI, glos. 1, part. uI. Tertullianus,  lib. de uirgin. ueland., c. 11, ait: »Tempus etiam ethnici obseruant, ut ex lege nature iura sua etatibus reddant. Nam feminas quidem a duodecim annis, masculum uero a duobus amplius ad negotia mittunt: pubertatem annis, non sponsalibus aut nuptiis decernentes.« Et hanc esse etatem iudicande pubertatis Iustinianus, C. Quando tutor esse desin., l. alt., decreuit, ut, »quemadmodum femine post impletos duodecim annos omnino puberes iudicantur, ita et mares post excessum quatuordecim annorum puberes existimentur, indagatione corporis inhonesta cessante.«

III. Sed et etatis disparitas etiam inter puberes non uacat incommodo, precipue si uetule adolescens iungatur, uel longeue etatis uiro adolescentula. Scite Leonidas in . Grec. Epigr. lib. II, c. 9, epig. 4, de Phileno, qui iuuenis anum, senex postea iuuenculam duxerat, stylum sic acuit.

,
    .
.
    , .
Quod sic nobis uisum est uerti posse.

Duxit anum iuuenis, iuuenem duxitque Philenus
   Duodennem uetulas, Nullibi dextra uenus.
Tunc caruit natis, sterilem quia duxerat; at cum
   Nunc aliis sponsam ducat; utrisque caret.
Quod et Theognides salsa quidem allegoria alio epigrammate prosequitur, quod est huiusmodi.

,
    , .

    .
Apud Stobeum, ser. 71, Quod in nuptis utriusque etas consideranda sit, interpretationem inuenies. Nos sic uertimus ad metri leges.

 Non tibi conueniens uetulo si sponsa puella est;
   Nam haud temone reges nauis ad instar eam,
Funibus abruptis non morsibus anchora sistet,
   Extera quin noctu littora sepe petat.

Iu. Postquam uero Paulinus nuptias damnauit impuberum et etate disparum, uult sponsos esse cetaneos et sibi consentientes. Primum sic est intelligendum, ut non eiusdem etatis et annorum uterque esse debeat, sed eius que propria et idonea sit oneri subeundo respectu uiri et puelle, et par iudicetur. De etate utriusque sponsi matrimonio congrua uide placita philosophorum apud Tiraquellum laudatum, a n. 39 usque ad finem, qui n. 46 prudentissime sic ait: »Aequalitatem in etate coniugum non ita accipi uolumus, ut sint eiusdem per omnia etatis; sed ut pariter atque eodem tempore desinant posse generare, quod is  ita demum fieri autumat, si mas feminam uiginti annis aut plus minusue precedat.«

u. Addidit Paulinus nuptias ineuntes debere sibi esse consentientes. Non enim raro euenit ut parentes,  qui filiorum matrimoniis familiam uel diuitiis augeri uolunt, uel nobilitate clarescere, liberos ad eas adigunt nuptias, queis minus afficiuntur; unde multa mala atque etiam scandala sepe exoriuntur. Liber igitur spontaneusque ex utraque parte consensus adesse debet, qui est forma et constitutiua ratio contractus. Cui libertati officiunt, non modo uis aut grauis metus, qui consensum omnino perimit, sed etiam dolus, et fraudes, quibus non semel inops consilii facilisque falli iuuentus circumuenitur. Matrimonium contractus est; et quidem aliquando sub quadam uenditionis et emptionis forma institutus. uenditio autem et emptio, imo contractus quilibet, mutuo partium consensu perficitur. Et hinc de contractu matrimonii dicitur 30, q. 2, c. 2, »Ubi non est consensus utriusque, non est coniugium.« Consensus autem esse non potest ubi uiolentia aut fraus intercesserit. Et de uiolentia quidem seu coactione plures canones in Decr. Greg., lib. Iu, tit. I, de sponsal. et  matrim., presertim c. 14, ubi legitur: »Cum locum non habeat consensus, ubi metus uel coactio intercedit, necesse est ubi assensus cuiusque requiritur, coactionis materia repellatur. Matrimonium autem solo consensu contrahitur.«



NOTAE IN CAN. IX.

a Infra etatem. Formula non infrequens apud legislatores. In LL. Longobard., lib. uI, Liutprandi  l. 76: »Si puer post mortem patris aut aui intra etatem remanserit, et ei si qualiscunque femina, antequam ipse puer annum 14 compleat, copulare presumpserit . . . irrita sit ipsa coniunctio.« Ubi codex Estensis habet infra etatem, quod melius est; nec aliud significat nisi infra etatem pubertatis: qui uero annos pubertatis compleuerant, intra etatem constituti dicuntur. Cod. Theod., lib. III, tit. de sponsal.: »Si futuris coniugibus tempore nuptiarum intra etatem constitutis res fuerint donate,« etc. Hanc Tertullianus, lib.  de ueland. uirg., cap. 12, uocat etatis auctoritatem.

b Nec a publicis sit immunis iudiciis. Publicum iudicium opponebatur ecclesiastico. Idem erat ac laici magistratus sententia. Capitul. lib. u, c. 16: »Ut omnes iustitias faciant tam publici, quam ecclesiastici.« lib. uI, c. 107: »Ut episcopi iudices publicos commoneant.« lib. uII, c. 153: »Ut episcopum apud iudices publicos nemo audeat accusare.« Bignonius in notis ad lib. I, cap. 3, Formularum Marculfi: »Putaui aliquandiu, ait, publicos ad priuatorum distinctionem dici, ut publici fuerint, qui regii essent, regiamque iustitiam exercerent: priuati autem, qui priuatorum dominorum loco ius dicerent . . . Que etsi non aliena uiderentur, mutaui tamen sententiam, succurrente altera, ueraque ni fallor, interpretatione. Publicus enim iudex ecclesiastico iudici opponitur in Capitularibus Caroli Magni.«



OBSERuATIO IN CAN. X.

I. Doctrinam huius canonis nemo catholicorum  uertit in dubium. Est enim euangelica, et suffragiis sanctorum Patrum satis superque roborata, ut uidere est 32, q. 7, precipue Augustini et Hieronymi. Pro omnibus sit canon primus, qui est Augustini, de Bono coniugali, c. 7: »Interueniente diuortio non aboletur illa confederatio nuptialis, ita ut etiam sibi coniuges sint, etiam separati: cum illis autem adulterium committant, quibus etiam fuerint post suum repudium copulati.« Quod et Tertullianus, lib. de Monogamia, cap. 9, asseruit, dicens: »Nobis etiamsi repudiemus, ne quidem nubere licet.«

II. Capitularia regum Francorum sunt omnino consona ecclesiasticis canonibus. In Suessionensi enim Pipini regis an. 744, c. 9: »Similiter constituimus ut . . . marito uiuente suam mulierem nullus accipiat, nec mulier uiuente uiro suo alium accipiat.« Et lib. uI, c. 87: »Quod si quisque propriam expulerit coniugem legitimo sibi matrimonio coniunctam, si Christianus esse recte uoluerit, nulli alteri copuletur, sed aut ita permaneat, aut proprie reconcilietur  coniugi.« Insuper lib. uII, c. 73: »Qui interueniente repudio alio se matrimonio copularunt, eos in utraque parte adulteros esse manifestum est. Qui uero uel uxore uiuente, quamuis dissociatum uideatur esse coniugium, ad aliam copulam festinarunt, nec possunt 87 adulteri non uideri, in tantum ut etiam he persone quibus coniuncti sunt, adulteri esse monstrentur.« uide etiam lib. eod., c. 382.



NOTAE IN CAN. X.

a Penitentie tormentum luere debet. Que penitentia temporibus Paulini huiusmodi femine imponeretur, etsi hic non dicat Paulinus, coniicitur tamen ex Capitular. lib. uII, c. 382: »septem annos peniteat, tres in pane et aqua; ceteros quatuor erit in prouidentia sacerdotis qualiter eam uiderit posse, et ita ei ciborum abstinentia imponatur.« Illustre huius penitentie exemplum affert Hieronymus epist. 30, ad Oceanum, commendans Fabiolam, que dimisso  priore marito, uitioso quidem et scelesto, alii nupserat satis incaute: »Fabiola, inquit, quia persuaserat sibi, et putabat a se uirum iure dimissum, nec Euangelii uigorem nouerat, in quo nubendi uniuersa causatio, uiuentibus uiris, feminis amputatur; dum multa diaboli uitat uulnera, unum incauta uulnus accepit. Sed quid ego in abolitis et antiquis moror, querens excusare culpam, cuius penitentiam ipsa confessa est? Quis hoc crederet, ut post mortem secundi uiri in semetipsam reuersa . . . errorem publice fateretur, et tota urbe spectante Romana, ante diem Pasche in basilica quondam Laterani . . . staret in ordine penitentium, episcopo, presbyteris et omni populo collacrymantibus: sparsum crinem, ora lurida, squalidas manus, sordida colla subnecteret? . . . Aperuit cunctis uulnus suum, et decolorem in corpore cicatricem flens Roma conspexit. Dissuta habuit latera, nudum caput, clausum os. Non est ingressa ecclesiam Domini, sed extra castra cum Maria sorore  Moysi separata consedit, ut quam sacerdos eiecerat, ipse reuocaret, etc.«

b Nec mortuo. Non licet, nec ualet quidem, consorte uiuente, etsi fornicationis causa separatio accidat, alteri sociari coniugio. Qui autem causam separationis dederit, altero licet mortuo, in penam uiolati thori iugalisque fidei uiolate ab omni connubio deinceps abstinere cogebatur, quod hoc uerbo nec mortuo indicat Paulinus. Penitentialibus ueterum ademptam facultatem matrimonii ineundi ob uaria crimina reperies apud Morinum de Penit. lib. u, c. 21 et seq. Placet hic Pauliniani seculi ad huius rei comprobationem unum alterumue canonem exscribere. In Compendiensi conuentu, an. 757, c. 8: »Si quis homo habet mulierem legitimam, et frater eius adulterauerit cum ea, ille frater uel illa femina qui adulterium perpetrauerunt; interim quo uiuunt, nunquam habeant coniugium.« Libro autem Capitul. uII, c. 381: »Si duo fratres cum una femina  fornicati fuerint, nescientes alter alterius fornicationem, statim ut cognouerit adulterium, qui eam habet uxorem dimittat. Et ille quidem post actam penitentiam, si uxor defuncta fuerit, potest alteri sociari; illa uiuente nequaquam. Illa uero nunquam alterius poterit in coniugium assumi, et iugi penitentie submissa, ad exitum uite communionis gratiam percipiat.«

c Ambiguus interponitur sermo. Olim quidem dubitatum fuit a nonnullis, etiam catholicis, num ob adulterium alterius coniugis matrimonii uinculum dissolueretur, ut constat ex Gratiano causa 32, quest. 7, c. 17; item ex nono canone Photii, tit. XIII, c. 4, De iis qui diuortium faciunt, et ex Balsamonis allecto scholio. Omitto leges imperatorum Christianorum, que huic sententie suffragabantur, ut uidere est in Cod. Theod. De repudiis. Concilium Aquisgranense tertium, anno 862 congregatum, permisit Lothario Francorum regi, ut abiecta Theutberga legitima uxore ob causam fornicationis, Waldradam  duceret in uxorem; et multis rationibus et auctoritatibus hanc suam sententiam iure latam esse probare conantur illius conciliabuli episcopi, quos omnes Nicolaus pontifex postea excommunicauit. Greci uero et hodie tenent matrimonium etiam quoad uinculum dissolui. Qua de re diuus Basilius epistola 2, ad Amphilochium, c. 21: » , , id est, Atque istorum quidem ratio minime est facilis, consuetudo uero sic inualuit. Hanc tamen consuetudinem, seu potius abusum, aperte improbat Eugenius Iu et tota Occidentalis Ecclesia in concilio Florentino. uide Collect. Labbeanam uen. edit., tom. XuIII, pag. 535 et seq. Contrarium tamen semper senserunt grauissimi quique Ecclesie Patres, Hieronymus, Augustinus, Ambrosius, etc. , quin imo Ecclesia ipsa. Nouissime autem omnem dubitationis ansam abscidit concilium Tridentinum, sess. XXIu, c. 7, De sacram. matrimonii, in quo sic definitum  est: »Si quis dixerit Ecclesiam errare cum docuit  cum docuit et docet iuxta euangelicam et apostolicam doctrinam, propter adulterium alterius coniugum matrimonii uinculum non posse dissolui, et utrumque uel etiam innocentem, qui causam adulterio non dedit, non posse, altero coniuge uiuente, aliud matrimonium contrahere, mecarique eum, qui dimissa adultera aliam duxerit, et eam, que dimisso adultero alii nupserit; anathema sit.«



OBSERuATIO IN CAN. XI.

I. Duo feminarum continentiam profitentium genera hic canon respicit: alterum earum que uelum consecrationis accipientes ab episcopo, eiusque in manibus uotis nuncupatis solemnibus, uitam in asceterio erant exacture; alterum earum que, nulla solemnitate uotorum interposita, propriis in edibus  castitatem profitebantur, pulla tantummodo ueste in continentie signum assumpta. Harum quidem uetustior est institutio quam illarum: nam sicut uirorum monasteria Antonius Aegyptius communiter creditur instituisse, ita feminarum soror eius, qui non nisi circa dimidium seculi Iu floruere. Thomasinus uet. et nou. Eccl. Discipl. p. I, lib. III, c. 44, nec ambigendi hac in re uult esse locum ex uerbis ipsius Athanasii. uerum ipsa uerba expendantur in uita Antonii, que sunt: , . . . , . Que Thomasinus sic uertit: Sororem quoque iam uetulam uirginem uidens, et aliarum puellarum magistram mira exultatione sustollitur Antonius. Nobis sic breuius et magis ad uerbum uerti posse uidetur: Gaudebat igitur et ipse uidens . . . sororem in uirginitate consenuisse, aliarumque uirginum magistram, seu mauis institutricem factam. Ex quibus uerbis nichil aliud colligere  licet quam diui Antonii sororem prepositam ceteris in educatione seu institutione puellarum; non autem fuisse institutricem inuentricemque uite monastice feminarum. Nam, ut ex eodem uite Antonii auctore constat, Antonius annos natus 18 uel 20 cum primum seculo ualedixit, cogitauerat de sorore admodum parua quid faceret; et monasterio uirginum eam alendam et educandam tradidit. , , id est sororem seruandam commendans cognitis fidisque uirginibus alendam dat monasterio. Igitur monasterium quod recepit Antonii sororem, ab ipsa institutum fundatumque esse non potest.

II. Ex hoc tamen ipso euincitur ueterem morem fuisse in Ecclesia Dei, et ferme ab ipsius incunabulis institutum, uouende uirginitatis siue in monasterio, siue extra monasterium. Patet id ex Act. apost. c. XXI, u. 9, ubi dicitur de filiabus Philippi diaconi.  Huic autem erant quatuor filie uirgines prophetantes. Idem quoque dicendum est de uiduis continentiam profitentibus ex non uno loco Apostoli, ut illud I Tim. u: uiduas honora, que uere uidue sunt; et infra, uers. 9: uidua eligatur non minus sexaginta annorum. Hinc in ecclesiastica hierarchia gradum peculiarem consecute sunt, ut colligitur ex sancti Ignatii martyris epist. 7 ad Tarsenses: »Eas que in uirginitate degunt in pretio habete uelut Christi sacerdotes: uiduas in pudicitia permanentes ut altare Dei.« Et epist. 10 ad Smyrnenses: »Saluto . . . eas que in perpetua degunt uirginitate, et uiduas.« Tertullianus etiam quadam gradatione status Ecclesie uarios recensens, uirgines uiduasque comprehendit lib. de Prescript., cap. 3: Quid ergo si episcopus, si diaconus, si uidua, si uirgo, si doctor, si etiam martyr lapsus e regula fuerit, ideo hereses ueritatem uidebuntur obtinere?« He autem domi degebant, asceteriis nondum inductis.

III. Has uero siue uirgines siue uiduas, aliquando  alebat suis eleemosynis Ecclesia; et quidem de uiduis satis uetus est testimonium ex Act. apost. uI, 1, cum factum est murmur Grecorum aduersus Hebreos eo quod despicerentur in ministerio quotidiano uidue eorum. Et hinc ansam ceperunt apostoli curam earum septem diaconis demandandi. Regestum autem earum, siue uirginum siue uiduarum, seruabant Ecclesie, ut exacte opportuneque opem omnibus ferrent. Ingentem numerum pascebat illa cui preerat Chrysostomus, qui hom. 67 in Matth. scribebat: »Cogita tecum quot uiduis, quot uirginibus quotidie  succurrat. Iam enim numerus earum in catalogo ascriptus ad tria millia peruenit.« Quod aliquando ex lege 88 Constantini Magni prestitam ab erario publico docet Sozomenus, lib. u, cap. 5, quam legem non modo abrogauit Iulianus, uerum »a uirginibus et uiduis, que in clerum erant propter egestatem ascripte, ea exigi mandauit que ante ab erario publico acceperant.«

 Iu. Cum autem huiusmodi uidue uiderent e re sua esse, si publica continentie uidualis signa pretenderent, quod eleemosynis largioribus iis succurreretur, eueniebat quandoque ut statim a morte coniugis uiduitatem preseferrent, a qua, mutato deinde consilio, sepe recedebant. Unde lege Longobardorum lata per Luitprandum  ne ante anni spatium a funere coniugis uxor uelamen sibi uiduitatis imponeret, cautum fuit. Quoniam uero feruentiores hanc dilationem sibi duriorem putabant, petierunt a Carolo Magno et obtinuerunt, ut que feruidiore spiritu impellerentur ad suscipiendum uelamen uidualis continentie, libere possent uiduitatis statum et impune amplecti (Ibid., l. 2: »De feminis, quas defunctis uiris lex Longobardorum prohibet ante anni spatium uestem religionis mutare, uelumque suscipere, petierunt nostram licentiam, ut mox dum diuina pietas inspirauerit, eas indemnes liceret suscipere. Nos autem  considerantes quia preterito tempore pro ipsa dilatione multe rapte intra idem spatium ad aliam partem distracte fuerunt, ideo petitionem earum, quia censuimus esse iustam, suscepimus et eis fieri ita concedimus.« Sed modum hac in re ponendum episcopis uisum est, ne scilicet intra triginta dierum spatium, cum adhuc feruor doloris exestuans confusionem creat, consiliumque prudens subuertit, uota sua nuncuparent, nec sine episcopi arbitrio uelum susciperent. Capitul. Aquisg. an. 816, sub Ludouico Pio, cap. 21: »De feminis que uiros amittunt, placet, ne se sicut hactenus indiscrete uelent, sed ut triginta dies post decessum uiri sui exspectent, et post tricesimum diem per consilium episcopi sui, uel si episcopus absens fuerit, consilio aliorum religiosorum sacerdotum suorumque parentum atque amicorum id quod eligere debent, eligant.«

u. uerum cum huic deuotioni non semel aditum reseraret egestas, cuius leuande gratia uelum uidue  assumebant, ut sic ad ministerium templi, quo sibi prouentuum uel eleemosynarum copia daretur, admitterentur; et hinc non leuia incommoda ecclesiastica politia pateretur, concilium Parisiense uI, c. 42, huiusmodi malis prudenter occurrit hoc canone: »Inuenimus quod quedam femine, maxime he que ualde censu tenues sunt, sine consensu sacerdotum idcirco sibimetipsis uelum imponant, ut sub pretextu huius uelaminis, ecclesiarum excubatrices et administratices fieri possint. Hec autem incauta uelatio, unusquisque episcopus, prouideat, ne in parochia sua fiat. Et quia in plerisque locis huiuscemodi uelatas laqueum sacerdotibus exstitisse cognouimus, prohibemus, ne quisquam presbyterorum huiusmodi personas in basilicis sibi commissis pro huiuscemodi obsequio admittere presumat.«

uI. Si uero uirgines et proxime earum, id est uidue , a proposito  continentie uirginalis uel uidualis resiliissent, et uel nuptias tentassent, uel clanculo, ut ait Paulinus, se corrupissent, districte animaduersionis penas pendebant, ut ex hoc canone quem exponimus constat. Cui consonum omnino est quod legitur in Capitul. lib. uII, c. 338, sic: »De uiduis et puellis, que sibi in habitu religionis in domibus propriis tam a parentibus quam per se uestem mutauerint, et se postea contra instituta Patrum uel precepta canonum coniugia crediderint copulanda, tandiu utrique habeantur a communione suspensi, quousque quod illicite perpetrauerunt, emendent. Quod si emendare neglexerint a communione uel omnium Christianorum conuiuio in perpetuo sint sequestrate.« Gratianus affert hunc canonem in secunda parte Decreti, c. 27, q. 1, cap. 7, sub nomine concilii Toletani Iu. Sed nec nos reperimus, nec ante nos qui exposuit ad Gratiani locum hec uerba: In conciliis Toletanis non est inuentum. Est autem lib. uII Capitul., c. 338.



NOTAE IN CAN. XI.


a Cuiuscunque conditionis, omnes comprehendit Paulinus, siue nobiles siue ignobiles. Concilium uero Parisiense uI, c. 44, cum nobilibus feminis, que amissis uiris uelantur, humanius agit, adhortans, et non imperans, ut expletis a funere coniugis 30 diebus, »aut nubant, aut si potius Deo se sacrari expostulauerint, admoneantur, et instruantur, ut non in domibus propriis, sed in monasteriis, sub spiritualis matris regimine Deo se seruituras subdant.«

b Spontanee pollicentes. uerum Capitul. lib. u, c. 180, etiam eas que inuite uelum acceperunt, in eo statu perseuerare iubet. »Qualicunque modo mulier, permittente canonice uiro suo, aut eo defuncto, uelum sanctum in caput acceperit aut sponte aut inuita, in eo permaneat omnino, nec dimittat.« Quod durum nimium uidetur. Aequius procedit synodus apud uermeriam an. 762, sub Pipino, can. 4: »Ut quolibet  modo femina uelum acceperit, in hoc permaneat, nisi se inuitam aut reclamantem uelauerit aliquis. Tamen predicandum est, ut cum uelo suo permaneat, si uoluerit. Quod si presbyter eam inuitam reclamantemque uelauerit, gradum suum pro hac causa perdat. Quod si contigerit ut mulier sine conuenientia uiri sui se uelare presumat, in potestate uiri eius erit, ut in hoc permaneat, aut non.« Ubi inferre potes quandoque ipsas coniugio iunctas feminas continentiam professas, maritorum accedente consensu. Si uero ad tempus uelum se suscepisse uidua testaretur, ut eo exacto ad nuptias secundas transiret, ipsi non credebatur, cogebaturque propositum conseruare. Concilium Tiburiense an. 895, c. 25: »Iudicamus quod si sponte uelamen, quamuis non consecratum sibi imposuerit, et in ecclesia inter uelatas oblationem Deo obtulerit, uelit, nolit, sanctimonie habitum ulterius habere debebit: licet sacramento confirmare uelit eo tenore et ratione uelamen sibi imponere, ut iterum possit deponere.«

 c Deo emancipate fuerint. Festus, in lit. E: »Emancipati duobus modis intelliguntur: aut ii qui ex patris iure exierunt, aut ii qui aliorum fiunt dominii.« Hinc ille Pistoclerus Plautinus, Bacchid. u. 69:

. . . Nunc ego mulier tibi me emancupo.
Tuus sum;
hoc sensu utitur Paulinus.

d Nigram uestem, etc. Ex dictis has feminas propriam habuisse uestem satis liquet; que aliquando sancte Marie uestis dicebatur. Luitprandus in LL. Longobard., lib. III, tit. XXXuII, leg. 1: »De his feminis que . . . . quanquam a sacerdote consecrate non sint, sic nobis iustum apparuit esse . . . . ut que tale signum super se habent, idest uelamen uel uestem sancte Dei genitricis Marie, quocunque ingenio in se suscipiunt, postea ad secularem uitam uel habitum transire nullatenus presumant.« Idem habet leg. seq., que consona omnino sunt canoni  Pauliniano; ex quo probabile fit, ea uerba: sicut antiquus mos fuit in his regionibus, de uniuersa Longobardorum ditione esse intelligenda. Nisi dicere malis antiquum fuisse morem regionis, et ante Longobardorum irruptionem introductum, postremo transiisse in leges Longobardorum.

Colorem uestium nigrum fuisse, qui et pullus dicitur; hinc habes cuiusmodi uestes ab antiquis adhiberi solebant in luctu. Item erant uestes pulle infime sortis hominum. Lampridius in Commodo, c. 16: »Quod funeribus solebat ipse in pullis uestimentis presidens, etc.« Suetonius de Augusto in eumd., c. 44, secernente plebem a nobilibus in theatro: »Sanxitque ne quis pullatorum media cauea sederet.« Calpurnius, uers. 702, eclog. uII, de spectaculis:

uenimus ad sedes, ubi pulla sordida ueste
Inter femineas spectabat turba cathedras.
et u. 754:

O utinam nobis non rustica uestis inesset!
 uidissem propius numina: sed mihi sordes
Pullaque paupertas, et adunco fibula morsu
Obfuerant.

Iure ergo istiusmodi uestis luctui et humilitati conueniens ab iis feminis sumebatur, que deliciis et mundi pompis nuntium remisissent, seu uirgines essent, seu uidue. Hinc scitissime uincentius Lirinensis Commonitor. I, cap. 6, uiduas quas heretici a proposito deturbauerant, depullatas appellat: »Tunc temerate coniuges, depullate uidue, profanate uirgines, etc.«

Apud Hispanos, apud quos sub Sisenando rege, era 671, id est, an. 633. concilium Tolet. Iu, c. 55, uiduis et uirginibus peculiarem habitum assignauerat, qui penitentiam colore preseferret. uidue uelum album gestant, teste Garsia in can. seq.: »Inde existimo, ait, uiduas seculares Hispanie etiam nunc prolixum atque album uelum pro capitis tegumento gestare, quasi professionis uiduitatis antique indicium.« uerum  era 694, id est an. 656, decimum concilium pariter Toletanum habitum sub Reccesuintho, c. 4, non album, sed nigrum 89 aut purpureum et quidem unicolorem his feminis destinauit. »uestis careat uarietatibus colorum, et diuersitatibus partium . . . . Ut autem deinceps nichil deuocetur in dubium, pallio purpurei uel nigri coloris caput contegat.« Purpureum non eum arbitror accipiendum colorem, qui arte fit. Non enim uiduis, humilitatisque sue sarcinam gestantibus, ut ait Tertullianus de Cor. mil., c. 14, purpura magistratuum insigne et pomparum seculi altrix conuenit; sed color is qui prope accedit ad purpureum, id est subrutilus, qui in lanis Beticis laudabatur, natura colorante, ut idem inquit Tertullianus lib. de pallio, c. 3. Plinius, lib. uIII, cap. 48, sicuti Asie, ita et Betice rutilas, imo erythreas, id est rubras lanas attribuit. »Hispania, inquit, nigri uelleris precipuas habet. Pollentia iuxta Alpes cani. Asia rutili, quas erythreas uocat; item Betica.« Igitur  uerosimile est Patres Toletani concilii per pallium purpurei coloris, intellexisse uelum natiui coloris purpurei, seu rutili, cuiusmodi color lanis Hispanie, et Betice presertim, a natura inditus erat, ceterum et extra prouinciam nostram et seculis Paulinum sequentibus uiduitatis continentiam profitentibus nigrum uelum impositum euincitur ex uisionibus Flotilde, quas du Chesne tom. II script. histor. Franc., pag. 625, inseruit: »Item uidit sese in quodam ameno loco, uelumque nigrum super caput habere, de quo cum requisiuisset, audiuit quod fieri nonna deberet.« Nonnas autem uiduas appellatas testis est sanctus Hieronymus, epist. 22 ad Eustochium: »Et quia maritorum experte dominatum, uiduitatis preferunt libertatem, caste uocantur et nonne.« De huiusmodi uelis pluribus disserentes uide Baronium in notis ad Martyrol., 7 Maii, lit. C, et Paulum Aringhi in Roma subterran., lib. Iu, cap. 37, § 23: duo clara lumina congregationis nostre; nec omittas Fontaninum de sancta Columba disserentem.

 e Mundano iudicio Ad discrimen ecclesiastici. uide que notauimus ad can. 9, lit. b, de iudiciis publicis. Mundanum enim idem erat quod seculare siue profanum. In capitulari Aquisgranensi an. 816, c. 21, sub Ludouico Pio, leges mundane dicuntur que a principe feruntur, ut ecclesiastice, que ab episcopis fiunt. Sic Ansegisus abbas, in prefatiuncula lib. III Capitul., profitetur se duobus libellis prioribus capitula ecclesiastica Caroli Magni et Ludouici descripsisse; in tertio autem illa ad mundanam legem pertinentia adunasse. Sic et Prudentius u. 81, profanam aulam mundialem dixit:

Ductor aule mundialis ire ad aram iusserat.

f uestem mutare. Idem est ac relicta profana uestem sumere professionis alicuius; puta continentie, uel penitentie. Lib. uII Capitul., c. 338, tit. De feminis, que religionis uestem in domibus propriis mutauerunt, si postea concubitum elegerint, quid agendum  sit. Mutauerunt, ut patet ex contextu, idem est ac assumpserunt. De penitentibus, lib. u pariter Capitul., c. 116, Si comam dimiserit, aut habitum mutauerit, manus ei imponat.

g Absque sui episcopi conscientia. Hec interdictio, ne uelentur uirgines uel uidue inconsulto episcopo, est lib. uII Capitul., c. 172, cuius capitula saltem ex parte, opus sunt Paulini, unde forte concilium Parisiense uI desumpsit sua, nempe 40 et 41, huic sanctioni consonantia.

Conscientia autem hic ponitur pro notitia, seu cognitione, uel scientia. Innocentius I, epist. 2, ad uictricium, c. 1: »Ut extra conscientiam metropolitani episcopum nullus audeat ordinare.« Quo sensu utitur Phebadius lib. contra Arianos, non longe a principio, cum heresim in conscientiam publicam se posse proferre dixit. Quem locum in suis Aduersariis, lib. XXIX, cap. 1, perpendens Barthius, confirmat exemplo uegole, quem corrupto a barbaris nomine,  uegetium dicit, De limitibus: »Si serui faciant dominio, mutabuntur in deterius; sed si conscientia dominica fiet, celerius domus exstirpabitur.« Sed et Cicero, lib. II De finibus, eadem significatione hoc uocabulum usurpat: »Ut hominum conscientia remota nichil tam turpe sit, quod uoluptatis causa non uideatur esse facturus.«



OBSERuATIO IN CAN. XII.

I. Tria hoc canone statuuntur: 1. Ut claustra sanctimonialium custodiantur. 2. Ne liceat illis sub deuotionis pretextu Romam adire uel alia loca. 3. Pene statuuntur in transgressores.

II. Quod attinet ad primum: Bonifacius uIII, cap. periculoso, in uI Decretal., lib. III, de stat. regular., tit. 16, districte prohibet accessus laicorum ad claustra monialium, et monialium a claustris recessus. »Sancimus, ait, uniuersas et singulas moniales presentes atque futuras, cuiuscunque religionis sint uel ordinis, in quibuslibet mundi partibus existentes sub  perpetua in suis monasteriis debere de cetero manere clausura: ita quod nulli earum sit monasteria ipsa deinceps egrediendi facultas: nulliusque aliquatenus inhoneste persone, nec etiam honeste ingressus uel accessus pateat ad easdem.« Hoc est primum statutum latum sub precepto de perpetua monialium clausura, ut dicitur, si credimus Franscisco Pellizario Tract. de monial., cap. 5, sect. 1, qu. 2, confirmatum a Tridentino, sess. XXu, cap. 5, de regularibus et monialibus, a sancto Pio u per constitutionem Circa pastoralis, et a Gregorio XIII per aliam Deo sacris. Exhinc apparet nonnisi XIu seculo uniuersim sub precepto septa monialium occlusa, communionemque locorum cum laicis Deo dicatis feminis interdictam fuisse.

III. uerum quod uniuersali rescripto antea non fuerat sancitum a particularibus conciliis et Patribus, quandoque concilio, quandoque precepto ad propriarum dieceseon disciplinam iam in pluribus prouinciis  fuerat inuectum. Preter id, quod habemus ex hoc canone Paulini, sunt in capitularibus regum Francorum nonnulle sanctiones circa ipsa Paulini tempora edite, quarum aliquas placet exscribere, ut pateat statutum concilii Foroiuliensis non fuisse sine precedenti exemplo, nec sine subsequenti imitatione. Igitur sub Pipino, in synodo uernensi an. 755, c. 6, sic statuitur: »Constituimus ut nulla abbatissa . . . extra monasterium licentiam habeat exire, nisi hostilitate cogente. Sed domnus rex quando aliquam de ipsis abbatissis ad se uenire iusserit, semel in anno per consensum episcopi in cuius parochia est, ut tunc ad eum aliqua ueniat ex sua iussione, si necessitas fuerit; et alibi omnino non debeat, nec per uillas, nec per alia loca demorari, nisi tantum quam celerius poterit ambulare et reuerti; et ante non moueat de suo monasterio, priusquam suum missum transmittat ad domnum regem. Et si iusserit rex uenire, ueniat; sin autem, in monasterio permaneat  interim quod in antea hoc plenius secundum canones emendauerit. Similiter nec ille monache extra monasterium exire debeant, etc.« In capitulari 3, an. 789, cui adfuisse Paulinum in eius uita, cap. 5, n. 5, dicimus, cap. 3, sic habetur: »Ut nulla abbatissa foras monasterio exire presumat sine nostra iussione, nec sibi subditas facere permittat, et earum claustra sint bene firmata.« In capitulari 1, an. 802, c. 20, statuitur: »Ut abbatissa una cum sanctimonialibus suis unanimiter ac diligenter infra claustra se custodiant, et nullatenus foris claustra ire presumat.«

Iu. Hec quidem statuta fuerant ne femine deuote e cenobiis suis egrederentur. Ne uero uiri ad earum septa accederent, pari sollicitudine cautum fuit. In lib. uII Capitul., c. 272, sic precipitur: »In monasterium puellarum non nisi probate uite et etatis prouecte ad quascunque earum necessitates uel ministrationes permittantur intrare. Ad faciendas uero  missas clerici, qui ingressi fuerint, statim peracto ministerio regredi festinent. Aliter autem nec clericus nec monachus iuuenis ullum ad puellarum congregationem habeat accessum, nisi hoc paterna aut germana necessitudo probetur admittere.« Hoc idem mandatur in capitulari ad Salz, an. 804, c. 5, cum hac tantummodo restrictione: »Salua necessitate monasterii secundum canonicam institutionem et iuxta quod episcopus ipsius parochie ibidem ordinauerit.« Sed et cap. seqq. 6 et 7 interdicitur detentio puellarum in monasterio, nisi earum que ibidem admittende erunt ad uitam regularem suscipiendam. Puerorum autem admissio, quamuis sanguine iunctorum, omnino uetatur. Concilium autem Parisiense uI, lib. I, c. 46, non modo ingressus, sed accessus quoque ad monasteria et collocutionem cum monialibus prohibet clericis monachisue, excepta predicationis uel confessionis sacramentalis audiende causa, atque etiam expetita episcopi licentia, uidelicet:  »Quod si sermo predicationis faciendus est, congruo in loco coram omnibus fiat. Si uero colloquendum cum aliqua sanctimonialium ratio expostulat, id non alicubi, nisi in constituto loco, id est in auditorio, sub testimonio uirorum religiosorum et religiosarum feminarum fiat.« Et infra: »Porro si sacerdotibus sanctimoniales peccata sua confiteri uoluerint, id non nisi in ecclesia coram sancto altari, astantibus haud procul testibus, faciant. Si autem 90 infirmitas prepedierit, ut in ecclesia eadem confessio fieri nequeat, in quacunque libet domo facienda est, non nisi testibus similiter haud procul astantibus fiat.« Hec fuit disciplina Ecclesie seculo Paulini circa monasteria feminarum.

u. uerum qui egressum a cenobio deuotis feminis uetuerat Paulinus, nominatim et expresse Romanam peregrinationem prohibuit, et quamcunque aliam pietatis causa susceptam. Inualuerant adeo pie deuotionis ergo peregrinationes ea tempestate, ut opus fuerit episcopis modum imponere iis quos uel cura  aliorum, ut parochos, uel ratio proprii status, ut monachos, et eo magis moniales detinere debebat. Hinc in eorum temporum conciliis crebra occurrunt statuta in monachos gyrouagos, uti uocantur in capitul. II, an. 789, c. 1, et clericos, qui, asceteriis et ecclesiis suis posthabitis, peregrinationes suscipiunt. Peculiariter autem in synodo uernensi sub Pipino, ann. 755, ab episcopis interdicitur monachis peregrinatio Romana, inconsultis abbatibus. Sic enim habetur cap. 10: »Ut monachi qui ueraciter regulariter uiuunt, ad Romanam sedem uel alicubi uagari non permittantur, nisi obedientiam abbatis sui exerceant.« In concilio Cabillonensi II, ann. 813, c. 44 et 45, decretum fuit de presbyteris ceterisque de clero uiris: »Romam siue Turonum absque licentia episcopi sui adire penitus decreuimus inhibendum. Nam et a quibusdam, qui Romam Turonumue et alia quedam loca sub pretextu orationis inconsulte peragrant, plurimum erratur.« Hi ergo met Patres,  qui de clericis sic stetuerunt de sanctimonialibus quoque eodem concilio sic decreuerunt, c. 57: »Abbatissa que in ciuitate monasterium habet, nequaquam de monasterio egrediatur, nisi per licentiam episcopi sui.« C. 62: »Sanctimoniales, nisi forte abbatissa sua pro aliqua necessitate incumbente illas mittente, nequaquam de monasterio egrediantur. He uero que famulos aut famulas non habent ad exercenda negotia, ad mediam portam monasterii perueniant, et ibi coram testibus negotium suum exerceant.« C. 64: »Portaria non eligatur nisi que etate matura sit, et testimonium habeat bonum, et uite probabilis sit.«

uI. Porro peregrinantium pericula, et anime damna, que peregrinationes pariunt, late prosequitur sanctus Hieronymus epist. 13, ad Paulinum, improbans monachorum huiusmodi excursiones, etiam ad loca sancta Hierusalem, ubi ipse tunc degebat, presensque cernebat ea que auertere tentabat mala.  »Si crucis, aiebat, et resurrectionis loca non essent in urbe celeberrima, in qua curia, in qua aula militum, in qua scorta, mimi, scurre et omnia que solent esse in ceteris urbibus, uel si monachorum turbis solummodo frequentaretur; expetendum reuera huiusmodi cunctis monachis esset habitaculum. Nunc uero summe stultitie est renuntiare seculo, dimittere patriam, urbes deserere, monachum profiteri, et inter maiores populos periculosius uiuere quam eras uicturus in patria. De toto huc orbe concurritur: plena est ciuitas uniuersi generis hominum: et tanta utriusque sexus constipatio, ut quod alibi ex parte fugiebas, hic totum sustinere cogaris.« Hec, que mouebant Hieronymum, rationum momenta, Paulino ut monachum ab Hierosolymitana peregrinatione deterreret, multo sunt ualidiora, ubi de sanctimonialibus agitur. Itaque et Gregorius Nyssenus in epistola sua uel libello, ad loca sancta accessum monachis uirginibusque interdicit, ut interpretantur  prudentissime Baronius ad an. Christi 386, n. 39, et Bellarminus Controu. tom. II, lib. III, de cultu sanctor., cap. 8, contra Magdeburgenses Centuriatores, qui ex hac epistola ansam capiunt improbandi ac damnandi catholicorum pium studium loca sancta inuisendi. »In ea oratione, ait Bellarminus, non reprehendi absolute peregrinationem in Hierusalem, sed reprehendi in certis personis, id est monachis et sanctimonialibus; nam de talibus solum eo loco agitur.« uel, ut uolunt du Pinius in Gregor. Nyss. et G. Caue, qui certe a catholicis non stat, mali Hierosolymitanorum mores effecerunt, ut Gregorius eo tempore iter, alioquin sancte susceptum, suscipiendum improbaret. »Hierosolymam inuisit, ait Caue, et loca sancta pia mente contemplatus est: uerum uitiis ac dissidiis Hierosolymitanorum offensus, pedem subito retraxit: quin et epistolam aduersus Hierosolymam pietatis ergo adeuntes paulo post exarauit.« Hoc testimonium ab aduersario petitum malam Magdeburgensium Centuriatorum fidem  obiter demonstrat.

uII. Tandem Paulinus ad penas in transgressores saluberrime sanctionis progreditur, uidelicet »aut iuxta modum et qualitatem culpe excommunicatione multetur, aut anathematis uinculo punitus uinciatur, aut honoris proprii amissione nudatus reus ab Ecclesie gremio tollatur.« Tria hic notantur penarum genera, que, quamuis inter se differre non admodum uideantur, attamen distincta fuisse ex uariis locis discimus. Nam in concilio Turonensi II, an. 587, c. 24, dicitur de quodam preuaricatore, ut non solum excommunicatus, sed etiam anathematizatus moriatur. Igitur hic per excommunicationem, que uidetur posse confundi cum anathemate, non nisi minorem quam dicunt, que uere ab anathemate differt; per anathema maiorem excommunicationem et propriam; per honoris amissionem, suspensionem, uel depositionem ab officio censerem intelligendam. Equidem impresentiarum nostri theologi unam tantummodo  excommunicationis minoris speciem agnoscunt, quam incurrit qui communicat cum excommunicato maiori excommunicatione. uerum olim, ut obseruat Morinus de sacramento Penit., lib. uI, cap. 25, n. 11, cum Syluestro decem, cum Antonino nouem, cum Innocentio et Henriquez octo in casibus ea incurrebatur. Nunc quia unico casu incurritur, unici tantum gradus est, et unicum effectum habet, nempe ut priuet participatione passiua, ut aiunt, sacramentorum. Antiquitus autem uarios gradus admittebat, quos recenset Morinus l. c., n. 13, his uerbis: »Compendio dicam minoris excommunicationis, species, siue gradus apud antiquos fuisse frequentissimos . . . Primus peccatorem a sola eucaristie participatione excommunicabat siue interdicebat; secundus priore grauior ab eucaristia et precibus ecclesiasticis siue fidelium; tertius duobus his gradibus addebat expulsionem siue excommunicationem a precibus super catechumenos et penitentes  substratos factis: Quartus ab omni ecclesie ingressu eos excommunicabat, siue submouebat: uel quod idem est, quatuor erant excommunicatorum minori excommunicatione gradus, consistentes, substrati, audientes, flentes.« Igitur aliquem ex his gradibus Paulinum ob oculos habuisse puto, cum preuaricatorem sui canonis excommunicandum decernit. Quod satis aperte colligi uidetur ex ipsius uerbis. Cum enim remissior uel intensior possit esse hec pena, ut modo uidimus: ipse quoque dixit, »Iuxta modum et qualitatem culpe reum excommunicatione multandum.«

uIII. Anathema grauioris culpe index est, maiorque excommunicatio dicitur, fulmen omnium horrendissimum non leui de causa intorquendnm, ut in capitul. an. 846 Caroli Calui, tit. uI, c. 56, statuitur his uerbis, quibus etiam differre anathema ab excommunicatione supra explicata euincitur: »Ut nemo episcoporum quemlibet sine certa et manifesta peccati  causa communione priuet ecclesiastica. Anathema autem sine consensu archiepiscopi aut cepiscoporum, prelata etiam euangelica admonitione, nulli imponatur, nisi unde canonica docet auctoritas: quia anathema eterne mortis est damnatio, et non nisi pro mortali debet imponi crimine, et illi qui aliter non potuerit corrigi.« In synodo autem uernensi an. 755, c. 9, explicatur latius quibus beneficiis priuetur qui hac censura meruerit feriri ab Ecclesia: »Et ut sciatis qualis sit modus istius excommunicationis: in ecclesiam non debet intrare, nec cum ullo Christiano cibum uel potum sumere: nec eius munera quisquam accipere debet, uel osculum porrigere debet, nec in oratione se iungere, nec salutare, antequam ab episcopo fuerit reconciliatus.« Causas huius excommunicationis, ritus ceremoniasque et absolutionis formam apud Hebreos si uis scire, uide Seldenum de Iure Nat. et Gent. iuxta disciplin. Hebr., lib. Iu, cap. 8 et seqq. Hoc  autem uinculo eos tantum astringi uolebat Paulinus, qui preuaricationi contumaciam addidissent. Extrema enim remedia tantummodo extremis malis adhibenda.

IX. Suspensio autem seu depositio, que hic honoris amissionis nomine ueniunt, leuiores pene leuioris quoque reatum culpe preseferunt. Que honoris amissio quomodo sit accipienda dictum est iam supra in not. ad can. 7, huius concilii.

X. Hic in fine unum notandum superest, has siue excommunicationis, siue anathematis, siue honoris amissionis censuras non latas esse a Paulino et synodo Foroiuliensi, ut ipso facto reum innodarent, sed sub comminatione ferende condemnationis: id est non late , sed ferende sententie, ut indicant termini illi cerceatur, multetur, uinciatur, euellatur. uerum concilium Parisiense uI, lib. I, c. 46, eos qui accedunt ad deuotarum asceteria feminarum,  monachos clericosque late sententie, ut nobis uidetur, excommunicatione 91 multauit. »Transgredientem uero, inquit, hanc definitionem nostram excommunicatum esse decreuimus.« uideat uan Espen, qui part. III Iuris eccles., tit. XI, cap. 6, n. 19, per decem secula ignotam fuisse excommunicationem late sententie asseuerat, num hec sit huiusmodi.



NOTAE IN CAN. XII.

a Quem morum grauitas ornat. Excludit hac phrasi, que quidem uere Latina est et optima, iuuenes ephebosque et imberbes, quibus leuitas uel inconstantia tribuitur. Cicero in Catone Maiore: »Ego Q. Maximum, eum qui Tarentum recepit, senem adolescens ita dilexi ut equalem; erat enim in illo uiro comitate condita grauitas.« Et infra: »Cuique parti etati tempestiuitas est data. Ut enim infirmitas puerorum est, ferocitas iuuenum, grauitas iam constantis  etatis; sic senectutis maturitas naturale quiddam habet.«

b Angelicus ordo. uirgines. Ambrosius, lib. I de uirg.: »Nemo miretur si angelis comparentur, que angelorum Domino copulantur.« Cyprianus de habitu uirginum, circa finem: »Cum caste perseueratis et uirgines, angelis Dei estis equales.« Chrysostomus de uirginit. c. 79: »Qua enim, queso, re differebant ab angelis Elias, Eliseus, Ioannes, ueri hi uirginitatis amatores? nulla, nisi quod mortali natura constabant.« uide eumdem quoque, lib. III de Sacerdotio, ante finem, et cap. 12 eiusd. lib. de uirginib. Sanctus Petrus Chrysologus, serm. 143: Semper est angelis cognata uirginitas. In carne preter carnem uiuere non terrena uita est, sed celestis. »Et si uultis scire, angelicam gloriam acquirere maius est quam habere; esse angelum felicitatis est, uirginem esse uirtutis; uirginitas enim hoc obtinet uiribus, quod habet angelus ex natura. Angelus  ergo et uirgo diuinum officium, non humanum.« Sanctus Amphilochius Iconii episcopus orat. 3: »Et sane est mirabilis  uelut angelis cognata, uelut sodalis supernarum uirtutum, uelut comes incorporearum naturarum.« Et sic uno ore ceteri Patres. Accedit tamen pre reliquis Pauliniane phrasi Cyrillus Hierosolymitanus, qui gradum uirginum in ecclesia; Catech. Iu, § de corpore, appellat »ordinem uirginum uitam equalem angelis ducentium.«

c Romam adire. Nonnisi Romanam peregrinationem speciatim nominat, ceteras generatim, quia illa excellebat ceteris, ut aliquando seculis posterioribus hoc nomine quelibet peregrinatio, et peregrinus quicunque designaretur. Ioannes Sarisberiensis De Nugis curial. lib. uI, cap. 1: »Quis numerare potest. . . quot apud nos licentia istorum suis nudatos bonis sub imagine religionis alioue pretextu non tam Romipetas et peregrinos quam exsules fecerit?« Concil. Lateran. an. 1122, sub Calisto II, c.  16: »Si quis Romipetas et peregrinos et apostolorum limina, uel aliorum sanctorum oratoria uisitantes capere. . . . . tentauerit, communione careat Christiana.« Ubi uides Romipetas non precise qui Romam ad limina apostolorum pergunt, intelligi, a quibus potius distinguuntur, sed eos omnes qui quocunque religionis causa proficiscuntur. Dicti quoque et Romei. Sanctus Odo abbas Cluniacensis, in uita sancti Geraldi Aurelianensis comitis, lib. II, c. 17: »Tempore quo Romei transire solent.« Et cap. 23: »iuxta burgum sancti Martini, quo Romei castrametari solent.« Hinc non raro apud Etruscos Scriptores Romei dicuntur peregrini, et Romeggio peregrinatio. Iacobus Passaranti, Spechio della uera penitenza, dist. 5, cap. 4, § 2: L'altro caso è de' Romei e de' peregrini, e de' Mercatanti che uanno in diuersi pesi e luoghi. Ibique non semel repetit. Ioan. uillan., lib. uI, c. 92, Arriuò in sua corte un Romeo che tornaua da S. Iacopo. Mattheus uillan., lib. I, c. 56:  Ando il pellegrino in romeaggio. Et Nouell. Antiq.: Un Borghese di Bari andò in romeaggio.



OBSERuATIO IN CAN. XIII.

I. Paulinus hoc canone exponit excellentiam diei Dominice, et modum quo et is et ceteri dies festi colendi. Sanctus Ignatius, ep. 7, ad Magnes., »reginam et principem omnium dierum;« sanctus Gaudentius, tract. III, ad neophytos, »natalem reparationis mundi,« et tract. X, »primum diem seculi;« Sophronius, orat. I de Natal. Dom., »dierum dominam;« Theodorus Studita, serm. 11, »pacis diem;« sanctus Chrysostomus, hom. 5 de Resurrect., »diem Dominicam, diem lucis, diem panis, diem regalem;« et hom. de Eleemosyna ex l. ad Corinth., »Natalitium totius humane nature« appellant, ex resurrectionis mysterio petitis nominibus; siquidem »omnes dies Dominici sunt octaue huius festi,« ait Durandus Rational. l. uI, c. 86, n. 6,  quod forte hauserat a sancto Leone serm. 10 de Quadrag., qui de resurrectione Dominica ait: »Per quam in Ecclesia Dei uniuersarum solemnitatum dignitas consecratur.« Hec dies sabbati Iudaici loco substituta est ab Ecclesia, cuius rei rationem affert sanctus Athanasius, lib. de Sabb. et Circumcis., sic: »Finis prioris creationis sabbatum; secunde autem creature initium Dominicus dies, in quo ueterem hominem renouauit et instaurauit. Sicuti igitur prioribus temporibus sabbati diem seruari uoluit in monumentum priorum; ita Dominicum diem ueneramur ut monumentum exordii secunde reparationis.«

II. Hinc letum semper transigere diem hunc solet Ecclesia, remoto quolibet penitentie opere diei festo importuno. Epiphanius, lib. de Exposit. fidei, n. 22: »Dominicas omnes festas hilaresque catholica esse sanxit Ecclesia. . . nec ulla ieiunia celebrat.« Contra errores autem Eustathii Sebasteni episcopi, et asseclarum eius hoc die ieiunium indicentium, est  can. 13 concilii Gangrensis: »Si quis . . . in Dominica ieiunet, sit anathema.« Contra Manicheos uero lege sis epist. 36, edit. nouiss., Augustini, precipue, cap. 12; nec omittas epist. 5 sancti Ignatii ad Philippenses, ubi interfectoribus Christi ieiunantes cequat. Tertullianus, lib. de Cor. milit., cap. 3: »Die Dominico ieiunium nefas ducimus, uel de geniculis adorare.« Quod »ob reuerentiam resurrectionis Dominice maiores fieri tradiderunt,« ait abbas Theonas apud Cassianum, collat. XXI, cap. 20, cui consonat quod scribebat sanctus Nilus Ursacio epist. 112: »Dominica die stantes oramus, erectum in felicitatem futuri seculi statum prefigurantes. Aliis uero diebus genua flectimus, lapsum humani generis per peccatum significantes. Surgentes autem a genuflexione resurrectionem Christi nobis communicatam innuimus, mox exsecutioni mandandam Dominica die.«

III. Multis priuilegiis donatur hec dies iure diuino  humanoque. Et quidem ab iure diuino ea omnia collata sunt que quondam sabbato attributa, que ab Scriptura peti possunt. Longioris quoque, quam par esset, operis foret recensere que statuunt Ecclesie iura in canonibus, uidendis cuilibet de Consec. dist. 3, per totum, precipue c. 1, 4, 9, 10, 12, 14 et 15. Nil mirum autem a Deo, qui precipit, et ab Ecclesia eius sponsa, que decus sponsi tueri debet, hanc diem maximi factam. Quid potius statuerint de ea legum latores secularium attende. Honorius et Theod. Ceciliano scribebant, ut in Cod. Theod., lib. IX, tit. 2, De custod. reor., l. III: »Iudices omnibus Dominicis diebus productos reos e custodia carcerali uideant: interrogent ne iis humanitas clausis per corruptos carceris custodes negetur. uictualem substantiam non habentibus faciant ministrari. . . quos ad lauacrum sub fida custodia duci oportet.« Cui coheret Constantini decretum eod. Cod., lib. II, tit. 8, De feriis, l. 1: »Sicut indignissimum,  ait, uidebatur, ut diem solis  uenerationis sue celebrent altercantibus iurgiis in noxiis partium contentionibus occupati; ita gratum ac iucundum est eo die que sunt maxime uotiua compleri. Atque ideo emancipandi et manumittendi die festo cuncti licentiam habeant, et super his rebus actus non prohibeatur.« Quod hic ait indignissimum die Dominico litibus iurgiisque occupari, a pluribus quoque uetitum patebit in notis.

Iu. Interim modum huius diei ceterorumque festorum colendi proponit Paulinus, ut uidelicet, preter cessationem ab operibus seruitutis peccati et carnis, nec non a litibus actisque forensibus, detur opera diuinis rebus, presertim audiendo uerbo Dei quod a pastoribus proponitur populis. Quod uel ab ipsis incunabulis Ecclesie actitatum patet ex Actibus apostolorum mutata scilicet predicatione Mosis, que per omne sabbatum in synagogis fiebat, ut habetur  Act. 13, 14, 15, in una sabbati, id est prima, que Dominica est, in Euangelii annuntiationem, ut euincitur ex cap. XX, 7: Una sabbati cum conuenissemus ad frangendum panem, Paulus disputabat cum eis. Clariusque ritus apparet ex Apolog. II, sancti Iustini martyris ad Antoninum Pium, paulo ante finem, dum ait: »Solis, qui dicitur, die, omnium qui uel in oppidis uel ruri degunt in eumdem locum conuentus fit: et commentaria apostolorum aut scripta prophetarum, quoad tempus fert, leguntur. Deinde lectore quiescente, presidens orationem, qua populum instruit et ad imitationem tam pulchrarum rerum cohortatur, habet.« Quod commendatur in Capitul. regum Francorum, lib. uI, c. 205: »Placuit ut fideles diem Dominicum. . . . . omnes uenerabiliter colant. . . ne in illo sancto die uanis fabulis aut locutionibus siue cantationibus uel saltationibus, stando in biuiis et plateis, ut solet, 92 inseruiant. Sed ad sacerdotem aut ad aliquem sapientem et bonum ueniant, et eorum predicationibus  et bonis locutionibus que ad animam pertinent, utantur.«



NOTAE IN CAN. XIII.

a Inchoante noctis initio, id est uespere sabbati. Quod de sabbato dictum erat Leuit. XXIII, 32: A uespera usque ad uesperam celebrabitis sabbata uestra, transiit in cultum Dominice diei. Capitulare 1 an. 789, c. 15, ex concil. Laodiceno, c. 29: »Ut a uespera usque ad uesperam dies Dominica seruetur.« Idem habet concil. Francoford. an. 794, c. 21. Legitimum fuisse ritum miracula comprobarunt, teste Gregorio Turonensi, lib. III de Miracul. sancti Martini, c. 31; qui narrat mulierem andegauensem, pia consuetudine contempta, dextere contractione fuisse multatam: »Quia, ait, die sabbati post solis occasum, qui nocti Dominice adiacebat, panem uoluit conformare.« Quid simile de alia sabbati uespere panem in clibano coquente addit cap. 56. Causam mysticam precepti affert Anastasius Sinaita Anagogicar. contemplat.  in Hexamer., lib. I, de prima die creationis. »Prior est uespera, deinde dies. Hinc lege constitutum est, ut inciperetur a uespera Domini ea, quoniam a morte obscura processimus ad lucem resurrectionis.«

b Que in prima lucescit sabbati. Ex illo Matth. XXuIII, 1: uespere autem sabbati que lucescit in prima sabbati. Sanctus Augustinus, epist. 36, cap. 12: »Dies resurrectionis Domini prima sabbati a Mattheo, a ceteris autem tribus una sabbati dicitur, quem constat eum esse qui Dominicus postea appellatus est.« uide quoque Seldenum, de Iur. natur. et gent. iuxta discip. Hebreor., lib. III, cap. 17.

c Quando signum insonuerit. Puta ere campano, quod capitul. 789, III, cap. 18, cloca uerbo Gallico dicitur. uidetur idem fuisse cum signo uesperarum. Nam in plerisque ueteribus statutis mss. pro artificibus Parisiensis ciuitatis id potissimum cauetur, ne  operi scilicet intendant au samedi depuis le dernier coup des uespres soné en la paroisse, ou aucuns desdits mestiers demeurront. Apud du Cange, u. Dominica. uerum oppositum suadet ritus adhuc nostris in regionibus perseuerans. Nonnullis enim in ecclesiis, precipue pagorum, pridie diei festi, etsi ibi uespere haud persoluantur, neque sono campanarum indicentur, hora circiter altera ante solis occasum, solent pulsari campane ecclesie in imminentis crastine festiuitatis argumentum: quod signum Latine uigilie ex ritu uigiliarum ueteri adhuc dicitur. Et quidem eo audito ab opere quocunque non cessare adhuc rudibus quibusdam religio est. Quod autem toto uacarent sabbato improbat tanquam Iudaicam sapiens superstitionem in suis quoque rusticis Paulinus ipse, ut patet ex uerbis huius canonis inferius positis: »Porro si de illo sabbato diceret quod Iudei celebrant, quod est ultimum in hebdomada, quod et nostri rustici obseruant,« etc.

 d Abstinere primum omnium ab omni peccato. Opus seruile, quod prohibetur die festo, Num. XXuIII, 18, etiam peccatum dici potest dicente Domino Ioan. uIII, 34, Qui facit peccatum, seruus est peccati. Et opus peccati seruile esse interpretatur infra ipse Paulinus. Peccare autem die festo utrum nouum peccatum ex circumstantia temporis sacri emergat, disputant morales theologi, quos uide apud. de Lugo de Sacr. Penit., disp. 16, sect. 12, n. 55 et seq.; et Dianam, p. I, tract. uII, De circumst. aggrauantib., resol. 32, qui probabilius negant saltem mortale. Et hanc esse mentem Paulini patet ex nota sequenti.

e Etiam a propriis coniugibus. Sanctus Augustinus serm. 244 de temp. , seu potius sanctus Cesarius, in Append. tom. u sancti Augustini serm. 292, edit. nouiss., populum monet, ut quoties solemnitas aliqua celebratur in ecclesia, et Christi sacramenta percipere uoluerit, cum uxore ne misceatur.  Obiicientibus autem leue esse peccatum ita respondet: »Nec nos dicimus quia capitale peccatum est.« Sanctus Gregorius, ad decimam interrog. Augustini hec dicens, addit: »Nec hec dicentes deputamus culpam esse coniugium.« Et sic communiter doctores moralis theologie. Igitur si nullum, uel ad summum leue tantum peccatum est non abstinere a consortio maritali die festo, et tamen Paulinus sub eadem formula et peccare die festo, et misceri coniugibus uetat, dicendum restat, neutrum sub graui culpa Paulinum prohibuisse.

f Et ab omni opere terreno. Que sint opera que die festo uetantur, ex praxi fidelium satis notum; precipue autem que ad terre culturam pertinent iure hic terrena dicuntur. Capitul. Aquisg. I, an. 789, c. 79, huiusmodi opera saltem partim recenset, »quod nec uiri ruralia opera exerceant, id est nec in uinea colenda, nec in campis arando, nec in metendo, uel fenum secando, uel sepem ponendo, nec  in siluis stirpare, uel arbores cedere, uel in petris laborare, nec domos construere, nec in horto laborent, nec ad placita conueniant, nec uenationes exerceant. Et tria carraria opera licet fieri in die Dominico, id est, hostilia carra, uel uictualia, uel si forte necesse erit corpus cuiuslibet duci ad sepulcrum. Item femine opera textrilia non faciant, nec capulent uestitus, nec consuant, uel acu pictile faciant: nec lanam carpere, nec lignum battere, nec in publico uestimenta lauare, nec berbices tondere habeant licitum, ut omnimodis honor et requies diei Dominici seruetur.« Similia passim in Capitularibus inuenies. Quam uacationem eque ab opere carnali et terreno debitam diei festo indicebat ethnicis ipsis ipse ethnicus Tibullus lib. II, u. 5, eleg. I:

Luce sacra requiescat humus, requiescat arator;
   Et graue suspenso uomere cesset opus.
Soluit uincla iugis, nunc ad presepia debent
   Plena coronato stare boues capite,
 Omnia sint operata Deo: non audeat ulla
   Lanificam pensis imposuisse manum.
uos quoque abesse procul iubeo: discedite ab aris,
   Queis tulit hesterna gaudia nocte uenus.

g Cessante omni causarum strepitu. Cod. Theod., de feriis, tit. uIII, l. 2, inter feriatos dies solis inseritur; et lib. uIII, tit. III, de exsecutor. et ex actionib.: »Solis die, quem Dominicum merito edixere maiores, omnium omnino litium, negotiorum, conuentionum quiescat intentio. Debitum publicum priuatumque nullus efflagitet, uel sponte delecta ulla sit agnitio iurgiorum. Et non modo notabilis, uerum etiam sacrilegus iudicetur, qui a sancte religionis instituto uel ritu deflexerit.« Sic emendandum censeo quod male legitur religionis instincto ritu uel deflexerit. Adde illud Ulpiani ff. de fer. et dilationib., l. 6: »Si feriatis diebus fuerit iudicatum, lege cautum est ne his diebus iudicium sit,« id est pro non iudicato et irrito habendum. uide  quoque in tomo I Capitular., pag. 9, preceptionem Guntramni regis an. 555, Capitul. lib. u, c. 153; lib. uI, c. 318; Leges quoque Longobard., lib. II, tit. 50, l. 2. Sed et Naso hoc idem aduertit lib. I Fast., u. 73, de die festo.

Lite uacent aures, insanaque protinus absint
   Iurgia: differ opus liuida turba tuum.

h Omnium pene dona carismatum. His que recenset Paulinus, addi possunt que habet Augustinus serm. 251 de temp., uel potius Alcuinus, lib. de diuin. Offic., c. 7, in appendice Augustini, tom. u, serm. 280, edit. nouiss.: »Ipse est primus dies seculi: in ipso formata sunt elementa mundi, in ipso creati sunt angeli.« Sanctus Leo, epist. 81, ad Dioscorum, c. 1: »In hac apostoli predicandi omnibus gentibus tubam sumunt, et inferendum uniuerso mundo sacramentum regenerationis accipiunt.« Can. 8, inter nouem adiectos uI synodo, qui etsi eiusdem non sint, ut premonet ibi Surius, attamen ut  pii recipiuntur, additur: »In eo nasci dignatus est: in eo stella Magis refulsit: in eo de quinque panibus et duobus piscibus quinque millia hominum pauit: in eo baptismum in Iordane a Ioanne suscepit.«

i Quas cunctas longum est per ordinem recenseri. Sanctus Augustinus, uel qui alius serm. 136 de temp., in edit. nouiss. serm. 159, in append. tom. u: »Dies me deficiet si uoluero omne diei istius exponere sacramentum.« Sanctus Leo l. c.: »Que tantis diuinarum dispensationum mysteriis est consecrata, ut quidquid est a Domino insignitius constitutum, in huius diei dignitate sit gestum. . . . . ut nouerimus in illa die celebranda nobis esse mysteria sacerdotalium benedictionum, in quo collata sunt omnia dona gratiarum.«

i Cetere uero principales festiuitates. Que eo tempore fuerint festiuitates agi solite libet excerpere ex Capitul. reg. Francor. lib. uI, cap. 189: »Has  quidem precipuas festiuitates annuntient presbyteri ut diebus Dominicis sabbatizare, id est Natale Domini dies quatuor uIII Kal. Ianuar. in Circumcisione Domini Kal. Ianuar. diem unum: in Epiphania uIII Id Ianuar. diem unum: in Purificatione sancte Marie IX Febr. diem unum: in Pascha Domini usque in octabas pasche post Dominicam dies tres: in Ascensione Domini diem unum: in natali sancti Ioannis Baptiste uIII Kal. Iul. diem unum: in passione sanctorum apostolorum Petri et Pauli III Kal. Iul. diem unum: in assumptione sancte Marie XuIII Kal. Septemb. diem unum: in transitu sancti Martini III Id Nouemb. diem unum: 93 in passione sancti Andree apost. II Kal. Decemb. diem unum.« In capitul. Aquisgranen. an. 717, c. 46, adduntur post Natale Domini nominatim sancti Stephani, sancti Ioannis euang. et natale infantium, et generaliter beatorum apostolorum festa et specialiter natale sancti Laurentii, sicuti uniuersim natalitia cuiuslibet sancti, cuius honor in qualicunque  parochia specialiter celebratur, l. I Capitul., cap. 158, additur Letania maior, et lib. II, cap. 35, additur, Pentecostes sicut in Pascha; dedicatio sancti Michelis, et natalis sancti Remigii; et in fine: »Et illas festiuitates martyrum uel confessorum obseruare decreuimus, quorum in unaquaque parochia sancta corpora quiescunt.«

k Et illa festa que sacerdotes in ecclesia predicant. Presbyteris festa annuntiare mandatur ex concil. Lugdun., dist. 3, de consecr., c. 1: »Pronuntiandum est laicis, ut sciant tempora feriandi per annum.« Tempus huius annuntiationis et modus habetur ead. dist., c. 25, ex concil. Bracharen., c. 9, nimirum, »breuiculo subnotantes unusquisque in sua ecclesia, adueniente natalis Domini die, astante populo post euangelicam lectionem annuntient.« Hoc nunc fit in Epiphania ex concil. Aurel. Iu, c. 1, et Tolet. Iu, c. 4, et habetur forma in pontificali Romano. Nostris diebus et regionibus ex  synodis an. 1660, sub Ioan. card. Delphino c. 2, § 4, et sub Dionysio patriarcha eius nepote , Dominica quacunque indicuntur populo festa per hebdomadam occurrentia. Statuisse quandoque noua et solemnia sanctorum officia patriarchas Aquileienses patet ex charta in appendice II, n. 15, apponenda.



OBSERuATIO IN CAN. XIu.

I. Decima ea dicitur que ex decem partibus una segregatur. Primitie sunt que primo colliguntur ex quocunque prouentu. Has quondam sacerdotibus et leuitis indulsit Dominus pro officio sacerdotali, et pro ministerio, quo seruiebant in tabernaculo federis, ut dicitur Num. XuIII, 8 et 21: forte ab Hebreis ritum hausere gentiles, quos inter Camillus prede decimam se Apollini uouisse dicebat, apud Liuium,  dec. 1, lib. u, cap. 23.

II. Qui in Ecclesia inuectas decimas non nisi paulo ante Caroli Magni tempora asserunt, nugari prorsus uidentur. Nam concilium Matisconense II an. 585, c. 5, de legibus decimarum inquit: »Quas leges Christianorum congeries longis temporibus custodiuit intemeratas . . . Unde statuimus ac decernimus, ut mos antiquus a fidelibus reparetur, et decimas ecclesiasticis famulantibus ceremoniis populus omnis inferat;« et patet etiam ex sancto Augustino serm. 219 de temp., edit. uet., seu potius ex sancto Cesario Arelatensi, scriptore tamen uI seculi, in appendice sancti Augustini, tom. u, serm. 277, edit. nouiss., de decimis fusius disserente.

III. Eo autem decimarum primitiarumque dandarum aliquando religio progressa fuit, ut non modo de fructibus terre eas tribuendas fideles putarent, sed etiam de omnibus aliis prouentibus, qui ex quacunque industria sibi obuenissent. De militia, de negotio,  de artificio redde decimas, dicebat Cesarius l. c.; et Antiochus abbas, hom. 120, monachis quoque de eleemosynis acceptis decimas imperabat: »Precipue autem monachi offerre Deo debent primitias et decimas . . . ex iis que aliorum munere ipsis distribuuntur, aut ex opere manuum resiliunt commoda.«

Iu. uerum quia qui sacrario operantur, que de sacrario sunt edunt; et qui altari deseruiunt, de altari participant, ut ait Apostolus fuse hoc pertractans I Cor. IX, 13, iure in proprium commodum sacerdotes decimarum prouentum uertere possunt, sed non omnem. Quomodo enim decime diuidende sint statuitur in capitul. episcopor. an. 801, c. 7, »ut et ipsi sacerdotes suscipiant decimas populi, et nomina eorum quicunque dederint scripta habeant, et secundum auctoritatem canonicam coram testibus diuidant. Et ad ornamentum ecclesie primam eligant partem, secundam autem ad usum pauperum uel  peregrinorum . . . dispensent, tertiam uero partem semetipsis soli sacerdotes reseruent.« Differt aliquantulum diuisio quam de decimis profert Walafridus Strabo de Reb. eccles., c. 27: »Quatuor partes iuxta canones fieri de fidelium oblationibus debent: ut una sit episcopi, altera clericorum, tertia pauperum, quarta restaurationi ecclesiarum.«

u. Promouet Paulinus pensitationem decimarum producto argumento ex munificentia diuina in obsequentes, et pene comminatione in contumaces prolata uerbis Domini per Malachiam, quo utitur quoque Cesarius serm. laudato. Et quidem Patres concilii Francoford. an. 794, quos inter erat ipse Paulinus, c. 25, decimas imperantes addebant: »Experimento enim didicimus in anno quo illa ualida fames irrepsit, ebullire uacuas annonas a demonibus deuoratas, et uoces exprobrationis auditas.« Annus is est 779, ut probat in notis ad concilium Sirmondus ex decretali precum dato hoc anno 779;  ostendit autem decretale tunc fame ingenti populos laborasse.

uI. Nil autem mirum si principes, quibus cordi est felicitas populi, grauioribus penis in preuaricatores animaduerterent. Capitul. Metense, cap. 4: »Qui hoc non fecerit, res ipsas perdat.« Capitul. Wormat. an. 829, c. 5: »Beneficium, unde hec nona et decima persolui debuit, amissurum se sciat.« Nec ecclesie cuicunque libitum erat erogare decimas uel nonas fructuum partes, sed cui de iure. Ea propter, cap. 6 seq.: »Quicunque decimam abstrahit de ecclesia, ad quam per iustitiam debet dari, et eam presumptiose uel propter munera, aut amicitiam, uel aliam quamlibet occasionem, ad alteram ecclesiam dederit, a comite uel a misso nostro distringatur, ut eiusdem decime quantitatem cum sua lege restituat,« id est cum multa a lege constituta.

uII. Episcopi tamen in exigendis decimis non rigore legum principum procedebant, qui mansuetudini  sue uocationis studebant. Inter capitula Herardi archiepiscopi Turonensis, n. 132, sic habetur: »Nullus sacerdotum decimas cum lite et iurgio suscipiat, sed predicatione et admonitione;« et antecedenter, nempe c. 42, »Ut qui decimas non dant, non constringantur per gladios uel sacramenta, sed ecclesiastice corrigantur.«

uIII. Hinc ne, omissis Ecclesie censuris, et seculari potestate in partes uocata, scandali inter pusillos oriretur occasio, uel quodcunque preiudicium rebus fidei imminens putaretur, abstinere potius ab exactione, quam huiusmodi periculis rem exponere religiosiores Patres malebant. Idcirco Alcuinus Carolo suadebat, epist. 7, cum ipsi gratularetur de uictoria Auarica, ut ab exigendis decimis supersederet, ne incremento fidei in animis adhuc imparatis neophytorum impedimentum aliquod crearetur; libentius obsecuturis, cum in fide adoleuissent: »uestra sanctissima pietas, aiebat, sapienti consilio preuideat, si melius sit populis in principio fidei iugum imponere  decimarum . . . Scimus quia decimatio substantie nostre ualde bona est. Sed melius est illam amittere, quam fidem perdere. Nos uero in fide catholica nati, nutriti et edocti, uix consentimus substantiam nostram pleniter decimare. Quanto magis tenera fides, et infantilis animus, et auara mens illarum largitati non consentit? Roborata fide, et confirmata consuetudine Christianitatis, tunc quasi uiris perfectis fortiora danda sunt precepta, que olida mens religione Christiana non abhorreat.«



NOTAE IN CAN. XIu.

a Saluis allegoriarum rerum mysticis sacramentis. Allegoriam decimarum precipuam, que est ex facto  Abrahe, qui decimas Melchisedech dedit, Gen. XIu, 20, late prosequitur Chrysostomus orat. 13 in cap. uII Epist. ad Hebreos, ubi et Apostolus mystice de excellentia sacerdotii Christi disserit. Ceterum Radulphus Flauiacensis, lib. XX in Leuit. c. 7, sic breuiter habet: »Numeri sui plenitudinem denarius continet: et sicut numerus ab uno incipitur, sic in decimo consumatur. Cum igitur Dominus et primogenita et decimas suas esse testatur, mystice nos docet ab ipso esse quod ad bonum surgimus, et ab ipso si usque in finem perseueramus. Hoc est enim quod etiam Psalmista pronuntiat dicens: Misericordia eius preueniet me, et misericordia tua subsequetur me omnibus diebus uite mee.« Si tropologicam aliam intelligentiam cupis, uide Riberam in Malach. III, n. 39 et seqq.; estque locus prophete idem, quem affert Paulinus.

b De suis non de tuis donis. August. seu uerius Cesarius serm. 219 de temp. supra allato: »Audi  indeuota mortalitas. Nosti quia Dei sunt cuncta que percipis, et de suo non accommodas rerum omnium conditori? . . . non de tuo aliquid exigit quod refundas.« Concilium Trosleianum an. 909, c. 6, »eas  dando fideliter, nichil Deo . . . conferunt, sed sua reddunt.«

94 c Quia omne quod sumus, uiuimus, et habemus, etc. Sumit ex illo Pauli Act. XuII, 28: In ipso enim uiuimus, mouemur et sumus; quod confirmat Apostolus ex Arato in Phenomenis: ipsius enim et genus sumus. Hinc Arnobius, lib. I aduersus Gentes. »Nonne huic  omnes debemus hoc ipsum primum quod sumus, quod esse homines dicimur? . . . Nonne quod incedimus, quod spiramus et uiuimus ab eo ad nos uenit, uique ipsa uiuendi efficit nos esse, et animali agitatione motari?«

d Qua mente non quantum. Tritum inter ascetas dictum: Deus non respicit quantum, sed quale. Eusebius, uel quis alius sub nomine Eusebii Emesseni circumferri solitus, non uno loco, nempe hom. in  fer. Iu Ciner, et hom. de Confessor., laudat cuiusdam Christiani sophi sententiam: »Unde, inquit, et quidam sapiens ait: Non magnopere considerandum est quid aliquis agat, sed qua intentione hoc faciat.« Cui consonum est illud Chrysostomi, hom. 3, circa finem, in cap. I Epist. I ad Corinth.: »Non enim ex exitu eorum que recte fiunt, sed ex mente eorum qui recte faciunt, solet Deus coronas definire.« Hoc quidem pressius, sed tamen neruosius Hildebertus Cenomanensis episcopus, epist. 62: »Deus non quid, sed qualiter offeras attendit.«

Et hec quidem obseruanda et notanda uisa sunt in canones concilii Foroiuliensis auctore sancto Paulino patriarcha Aquileiensi celebrati.





95 SANCTI PAULINI PATRIARCHAE AQUILEIENSIS [a 3Kb] CONTRA FELICEM URGELLITANUM EPISCOPUM LIBRI TRES
Ex bibliotheca W. ornatiss. Puteanorum Fratrum Claudii u. cl. senatoris Parisiensis filiorum educti [b 1Kb] animaduersionibus et notis illustrati, qui anno 796 uidentur conscripti.



EPISTOLA SANCTI PAULINI AD CAROLUM REGEM DE LIBRIS SEQUENTIBUS.

 In triumphalibus largiente Domino gloriosius insignito coronis domino Carolo orthodoxa strenuissimo fidei cultori, regiique culminis altitudine sublimato Paulinus licet indignus seruorum Domini seruus, catholice  sancteque Aquileiensis ualuicula sedis [c 2Kb] rubicunda meracioris [d 2Kb] pretiosi in sanguinis aspersione salutem.

 Reuerendorum siquidem apicum uestrorum sacris ueneranter inspectis syllabis, sepiusque dulcedinis exigente recensitis sapore; factum est pabulum suauitatis eius in ore meo quasi mel dulce [a 1Kb] , et tanquam ibiflui distillantis faui [b 1Kb] mellite suffusce [c 1Kb] guttule faucibus meis, totum me procul dubio ex eo quod commodius contigit, dulcedinis sapor possedit. At ubi Felicis, quinimo infelicis, peruersique fautoris dogmatis perfidie secte clangor horrisonus, auras raptus per uacuas, humilitatis mee multare non distulit [d 1Kb] aures: uersa est continuo in amaritudinem caro mea, et respirantium internorum uiscerum meorum uitalia, tanquam poculo obriguere propinata toxifluo. Ac per hoc continuo pallui, interioris hominis uitiato pulmone. Huius nimirum reiecta pestis felliuome  amaritudinis crapula, capabilia [e 1Kb] mei stomachi refrigerasse receptacula modo mirabili contemplate faciei suffusus uenustatis rubor declarat. Purgato igitur iecore mentis hysopi asparso fasciculo [f 1Kb] , laneque coccinee cedrino impexe ligno cataplasmato [g 29Kb] peniculo: offeram utique ei caritatis studio exhibito calicem aureum flauigero radiante fulgore. Non quidem illum Babylonicum , quo propinate sunt omnes gentes, sed illum qui in manu  Domini uini meri plenus est mixto. Qui inclinatur ex hoc in hunc, cuius fex non est exinanita . Et licet bibant ex eo omnes 96 peccatores terre, sed aliis quidem est gustus uite ad uitam, aliis gustus mortis ad mortem . Non est in eo mors, sed uita. Mors autem et uita est in ore bibentis ex eo, qua mente cuiusue fidei religione quis biberit. Si igitur mente sancta quis catholice fidei sinceritate perspicuus uita, uiuit [uiuet], et non morietur [h 1Kb] . Sin autem mente lucubri, perfidieque mancipatus errore epotauerit, morte morietur, et non uiuet . Non enim bucella Domini manu largita, mors: neque Satane mortifere potestatis fuit infecta seuitia; sed in animo proditoris uigebat. Nam unde Iudas sempiterne mortis  luit intolerabiles penas , inde beati apostoli, qui fideli de manu Domini animo accipere particulam meruere panis, eterne uite gaudium consecuti, celorum sine fine potiuntur premium regni. Denique cum catholicus quicunque, manu Domini tribuente, de sacre Scripture calice recta fide, deuota mente sanoque sensu bibens satiatus fuerit: credideritque Dominum nostrum Iesum Christum uerum Deum, uerumque Filium Dei, de Deo genitum uero,  uerumque hominem ueraciter de Spiritu sancto, et Maria uirgine natum, unum eumdemque Deum, et hominem, unum, eumdemque Dei hominisque Filium ex utraque, et in utraque natura unum, non duos Deos: nec duos, sed unum Filium Dei, uita uiuit et non morietur. Si credideris, ait Apostolus, in corde tuo Dominum Iesum Christum, et ore tuo confessus fueris quod Deus suscitauit eum a mortuis, saluus eris . Qui uero biberit ex huius Scripture calice ore perfido, corde pessimo, mente peruersa, et presumpserit, quemadmodum hereticus iste, perfida uoce garrire Dominum nostrum Iesum Christum propter magnum pietatis sacramentum, nuncupatiuum Deum et adoptiuum filium, hic morte morietur, et non uiuit.

 Igitur saluberrimis uenerabilium incitantibus litterarum uestrarum imperiis, quatenus iuxta paruitatis mee intelligentiam, licet pigrioris ingenii obsistat possibilitatis facultas, scribere tamen que me contingit pro causa fidei contra pestilentes praui commenti obiectiones qualicunque non renuo stylo. Scio enim qui dixit: Aperi os tuum, et ego adimplebo illud . Suspicari denique probabilia rerum extorquent iudicia, alio forte tempore, aut per semetipsum, si uita comes fuerit, aut per complices suos, si ipse ab hac luce iusto Dei fuerit subtractus iudicio, huius nimirum uirulente stirpis fruticem rediuiuo conari ramnifero serere in uirgulto . Unde et culpa morose dilationis in respondendum, quoniam ex causa contigit necessario interuenta: idcirco  impetrandam uenie fiduciam non titubabitur [a 1Kb] spes postulanti negligentie de torpore frustrata. Precauens igitur in futurum, non ab re putaui per singula queque que in qualibetcunque litteris eius contra catholice fidei regulam inspiciuntur inserta, et Scripturarum admodum testimoniis, et rationabiliter duntaxat iuxta humane possibilitatis efficientiam disputationibus obuiare. Si qua uero bene in his prolata habentur, nostris persistant assertionibus  roborata. Preter illa nimirum que aut nullius esse momenti, aut ad hanc rem conuenientius pertinere non uidentur, et idcirco nostro se refutabant facillime stylo suscipienda.

Denique etsi non pretiosis, quia non mundis a sorde peccati manibus, de sacris tamen pretiosa Scripturarum thesauris trium horum oblata librorum munuscula [b 1Kb] ante presepe Domini mei pleno supplicique offerre corde optime iudicaui: iuxta illud quod Domini lege cauetur: Non apparebis ter in anno uacuus in conspectu Domini Dei tui . Ideoque indignum duxi ter in hoc anno, qui totum presentis uite typice tempus designat, uacuus in conspectu Domini mei apparere. In hoc utique, ut planius dicam, conscientie mee anno, qui per quatuor  cardinales uirtutes, id est prudentiam, temperantiam, fortitudinem et iustitiam, quasi per quatuor redeuntia in sese reuolui tempora supputatur. Quippe per quinque exteriores corporis sensus, qui in se ducti denarii numeri summa [Forte, summam] concludunt; quibus additis duobus, hoc est anime carnisque substantia, efficiuntur simul duodecimus, tanquam per duodecim mensium differentias lunares uicissim sepius rediuiuos explicat cursus. His etiam adiiciuntur tres naturalium morum principales effectus, cordis, anime, mentis: ut est illud, ex toto corde tuo, ex tota anima tua, et ex tota mente tua . Per quos centenarius ter ductus ter centenarii numeri figuram depingit. Quibus nimirum connectuntur sex morales etatum distinctiones [c 2Kb] , id  est infantia, pueritia, et cetera: qui sexies per decem multiplicati sexagenarii numeri summa [Forte et hic summam] deformant. His namque inseruntur diuersarum rationabilium cogitationum distincte morum per gradus singulos qualitates; ueluti sunt spes, fides, caritas, et his similia. Que quasi multorum dierum calculatius quantitas numeri multiplicata, ueluti in trecentorum sexaginta [d 2Kb] et sex dierum anni nostri altitudo consurgit. Huic forsitan perfectionis anni  corone Psalmista Deo commemorat benedixisse, atque benedicere: Benedices corone anni benignitatis tue . Corona quippe anni est perfectio consummate iustitie. Que quidem perfectionis corona non uolentis, nec currentis, sed benignitatis, et miserantis est Dei . Unde et campi Dei, hoc est humilium electorum mentes, non a semetipsis, sed ex benignitate miserantis Dei implebuntur ubertate. In hoc nempe anno diuine benignitatis clementia ubertatis 97 abundantiam largiente, ut ter non apparerem uacuus in conspectu Domini, tres in nomine sancte Trinitatis libros, licet inculto editos, non abnuo, stylo, in gazophylacio tamen sanctuarii fideli recondere manu festino. De hoc igitur  anno hec ita moraliter sentiendum existimo. Allegorice autem, qui a Redemptore nostro secius [Forte, sanctius] sacratiusque datur intelligi: in quo duodecim apostoli quasi duodecim menses, omnesque electi eius ueluti multorum dierum summa per hoc [hunc] sacratum numerum, trecentorum uidelicet sexaginta et sex, qui quasi in uno conglutinati corpore continentur: ipse insinuat qui per Isaiam prophetam de semetipso protestatur, dicens: Spiritus Domini super me, eo quod unxerit Dominus me: euangelizare pauperibus misit me, predicare annum acceptabilem Domino, et diem redemptionis Dei nostri . Amen.



99 SANCTI PAULINI CONTRA FELICEM LIBER PRIMUS.



CAPUT PRIMUM. Lamenta dolentis Ecclesie proponit.


Unius eiusdemque precinentis columbe , electeque genitricis sue letantis ac dolentis uox nostra famoso audita est in terra preconio: Nunc autem exaltauit caput meum super inimicos meos ; et: Nunc autem derident me iuniores tempore, quorum non dignabar patres ponere cum canibus gregis mei . Que quidem alio in tempore uariis undique ob tenerum pullorum incommoda circumuallata angustiis, reminiscitur nimirum dierum adolescentie sue ; quando enixa super fratruelem suum, alacri securius pectore letabatur. Optantis quoque uocis officio, ab ipsis, ut ita dixerim, scaturientibus  internorum uiscerum secretalibus flabris, redundantia oris colloquia usque ad colli medium confluxisse , nullius dubii dicti aduersa resistit obiectio: Ac per hoc more torrentis mellis et butyri per uerba precantia morose retractationis pretendit oraculum. Quis inquit, mihi tribuat ut sim iuxta menses pristinos, secundum dies quibus Deus custodiebat me? Quando splendebat lucerna eius super caput meum, et ad lumen eius ambulabam in tenebris? Sicut fui in diebus adolescentie mee, quando secreto Deus erat in tabernaculo meo? Quando erat Omnipotens mecum, et in circuitu meo pueri mei?  His ita et huiusmodi pleno gratulantique corde prosperis recensitis fauoribus, protinus ad querelosa sese uertit lamenta discriminum.  Nunc autem, ait, derident me iuniores tempore, quorum non dignabar patres ponere cum canibus gregis mei: quorum uirtus manuum erat mihi pro nichilo, et uita ipsa putabantur indigni: egestate, et fame steriles, qui rodebant in solitudine, squalentes calamitate et miseria: et mandebant herbas terre et arborum cortices: et radix iuniperorum erat cibus illorum. Nunc autem in eorum canticum uersa sum, et facta sum eis in prouerbium. etc. 



CAPUT II Heretici hostes Ecclesie, filii diaboli.

Qui sunt isti lasciuientes centum annorum iuuenes?  O pulcherrima mulierum qui  sunt isti? O unica genitricis tue!  Columba propter sancti spiritus septemplicia donorum carismata: speciosa in sanguine, candidata in lauacro, soror in funiculo caritatis, proxima in societate assumpte nature, suauis in deliciis Scripturarum. Qui sunt isti qui maledictum centenarii pueri nequeunt effugere? Quos tam libere auctoritatis fiducia indignos simplicium canum gregis tui socios iudicasti? Quoniam sancti gregis tui sint sacratissimi canes, cuidam patrum tuorum [Al., suorum], pro quibus nati sunt tibi filii , contigit nos uaticinio didicisse. Concrepat enim Dauidici carminis huiusmodi decachordo Psalterium: Lingua, inquit, canum tuorum ex inimicis tuis ab ipso. uisi sunt ingressus tui Deus .  Isti igitur famosissimi canes [a 1Kb] , qui ingressus Dei sunt uisi, pastoris officium erga caulas ouium non immerito certum est procul dubio modo fungi mirabili: qui crudelium belluarum rabiem sanctis, si dici liceat, procul a mandrilibus [b 51Kb] gregum cercere latratibus non pertimescunt. Qui autem illi sunt horum rebellium iuuenum patres, quos te puduit cum uenerandis canibus gregis tui adsciscere, adhuc querimus; et querentibus nobis iam sese pandit animus inueniendi. An non antiqui heresiarche horum pestiferorum detrahentium tibi iuuenum patres exstiterant furibundi? Arius scilicet, Macedonius, Sabellius, Eunomius, Nestorius, Eutyches, cum sequacibus suis, quos fixa rataque catholice fidei inuectio a consortio uenerabilium canum tuorum  dignis animaduersionibus censuit alienos? Ipsi haud dubio, et ex eorum maledicta progenie isti propagati sunt filii tenebrarum. Quin potius amici sponsi, qui stat, et audit eum, et gaudio gaudet propter uocem sponsi , doceri possumus quantocius documentis de qua radice mortifere damnationis nefandissima ista proles genus ducat pestiferum. 100 Genimina, inquiens, uiperarum quis uobis monstrauit fugere ab ira uentura?  Translato quippe uocabulo parentem et sobolem, alterum in uipera, in genimine alterum  uoluit designare. Quatenus ex huius similitudinis formula patenter daretur intelligi de uenenosa ramni radice, spinose myrice [c 42Kb] uirgultum prodisse ueneficum. Talium fortassis progenitorum iniquitatem Scriptura Domini commemorat, usque ad tertiam et quartam generationem in filios retorquendam. Talium utique, nec ambigi ordo permittit uerifice rationis, qui per imitationem pestiferam perfidorum patrum, filii nuncupantur. Horum igitur conuenientius, ut arbitror, quam carnalium crediderim filios patrum. Non portabit, inquit Scriptura, filius iniquitatem patris; nec portabit pater iniquitatem filii: anima que peccauerit ipsa morietur . Hinc est enim quod ipsa ueritas Iudeos in Euangelio, a principali parentis degeneratos nobilitate,  diabolicos filios ore exprobrat mellifluo. Ait enim: uos ex patre diabolo estis . Et ob quam causam ita dixerit, manifestius declarat, cum protinus subinfert: et opera patris uestri uultis facere. Ille enim homicida erat ab initio . In quibus uerbis luce clarius datur intelligi, non eos naturaliter [d 1Kb] , aut tanquam ab eo [e 1Kb] conditos, uel etiam per adoptionem [f 1Kb] , sed ob imitandas [g 1Kb] diabolice fraudis uersutias, filios eos diaboli recte uoluit [h 1Kb] nuncupari.



CAPUT III. De hereticis triumphat Ecclesia.


Nunquidnam infelicissimi Arii sociorumque eius non exstitit pater diabolus, qui adulterino complexu uirulentum semen perfidie in uuluam deprauate mentis eorum coitu effudit pestifero? Ac per hoc de tam clandestino concubitu conceptus formatusque est filius perditionis: quasi de materno utero, procacissime lingue obstetricante manu, processit proles eterne gehenne ignibus mancipanda. Eodem nempe modo genuit similes sibi filios, similique uindicte ultione plectendos. Et quoniam eodem quo illos maledictionis anathemate percelli, si non penitentie obsistat remedium, cunctos qui eorum sunt erroribus irretiti, fides sanciuit catholica, quasi in tertiam  et quartam generationem paterne iniquitatis prestigium hereditario in filios transfunditur iure. Potest etiam de hoc tertie quarteque generationis capitulo, aliter acuti ingenii exigente 101 sophismate multiplicius phalerato [a 1Kb] themate explicari. Sed quoniam propter imminentium hostium bella, ad arma spiritalia quantocius festinamus: ne forte dum euagamus ad otiosa, hostium cunei derepente precipites Ecclesie ualuas inopinato infringant incursu; idcirco armato instante milite, uigiliarum officia quaterna duntaxat alternatione distingui solertissima decreuimus cura. Quatenus in uigilia matutina, Dei iubentis imperio eleuata Moysi manu Domini uirga, que triumphalis expresserat crucis uexilla, subuertat rotas curruum, equites, et ascensores eius diuina  potentia uiolento impetu inuoluat in mediis fluctibus Rubri maris . Sumat quapropter Maria prophetissa tympanum, que quidem in obtrectatione Moysi hominis Dei, inuidentis Synagoge, in hoc tamen loco sancte Ecclesie typum gerebat: erumpat protinus in uocem laudis: non quasi hortantis ad prelium concisis buccinam concrepet clangoribus, sed uictorie canticum, concinentibus aliis mulieribus, incipiat ore gratisono: Cantemus Domino: gloriose enim magnificatus est: equum et ascensorem deiecit in mare. Adiutor et protector factus est mihi in salutem .



CAPUT Iu. Serpentes sunt heretici.


Submersis igitur Aegyptiis in mari Rubro, in quibus non solum peccatorum agmina sub unda baptismatis, uerum etiam hereticorum non inconuenienter intelligi datur [Forte, dantur] exstincta contubernia: ecce abeuntibus nobis, transmisso iam mari Rubro, per uastam mundi solitudinem, occurrit interim nobis serpentium uenenosa caterua, que de pestiferis eorum ouis erumpent, que ab eis in nido sunt perfidie derelicta. De quibus ouis per Isaiam dicitur: Oua aspidum ruperant, et telas aranearum texunt. Qui comederit ex ouis eius morietur, et quod confotum est, erupit [Al., erumpet] in regulum . Sed ne timeantur istiusmodi uenena serpentium,  aspicientes ad eneum, quem Moyses exaltauerat, serpentem , consolatur nos etiam isdem propheta, qui per pueri singulariter nati infantiam, exstincta aspidum seu basilisci mortifere refusionis memorat flabra. Delectabitur, inquit, infans ab ubere super foramine aspidis, et in cauernam reguli qui ablactatus fuerit manum suam mittet. Non occident, et non nocebunt in uniuerso monte sancto meo . Huic etiam puero per alium prophetam dicitur super aspidem et basiliscum ambulabis, et conculcabis leonem et draconem . Hinc alias de eodem prophetice modulationis resonat tuba: Spiritus eius ornauit celos: et obstetricante manu eius eductus est coluber tortuosus . Qui uero sit iste admirabilis infans  qui super foram ne aspidis delectabitur, et in cauernam reguli manum suam misit, angelo pastoribus insignia natiuitatis eius euangelizante didici: Inuenietis, ait, infantem pannis inuolutum, et positum in presepio ; cuique multitudo militie celestis exercitus consona concinunt uoce, dicentes: Gloria in excelsis Deo, et in terra pax hominibus bone uoluntatis . Et quoniam certum est in uniuerso Domini monte, que [Forte, qui] est Ecclesia Dei uiui, non posse horum pestilentie flabra nocere: cauendum summopere est, ne forte per campestria euagantes inueniantur ab eis qui offucentur [b 2Kb] . Unde necessario existimo ad montana omnes  reducere, ne inter profunda uallium aberrantes prerupta, mali aliquid patiantur, insuspecto subito pro irruente latrone.



102 CAPUT u. Conqueritur de Felice fedifrago conciliis quibus et Carolus Magnus et ipse Paulinus interfuerunt.

His ita digestis, opere pretium duximus de genere transeundo ad speciem, ac de generalis consortii communione ad proprii remeare iuris priuilegium. Aggrediamur ergo, diuinis per omnia suffulti presidiis, hunc pudoris inscium uirum, quem [a 2Kb] palestre iamdudum deuictum certamini, gerendarum rerum qualitas efficaciter certis approbat documentis. Nunc autem temerario ausu, nescitur cuius instinctu [Al. intinctu], rediuiua reparare nititur bella.  Oblitus preterea federis [b 2Kb] iurisiurandi quod cum Deo pepigerat, candidis millium angelorum circumfusis cateruis. Sed neque humane, ut puto militie huic expectaculo [c 1Kb] defuit multitudo. Presertim cum in conspectu uenerandi principis uentilaretur huiuscemodi controuersia questionis. Nam tactis sacrosanctis Euangeliis, iureiurando protestatus est, quemadmodum tunc temporis sincerissime fidei exigente censura, suppresso silentio obscure obmutuit garrulitas disceptationis: nullius unquam deinceps, nullo quolibet titulo quidam [Forte, quidquam] refragatiuo molimine reuoluere questionis; sed in  ea, cui consenserat, fidei regula spopondit se perpetua immutabilitate mansurum. In hoc quippe gymnastice disputationis conflictu contigit etiam humillime nostre paruitatis personaliter presentiam adfuisse. Proh dolor! heu! quam terribile sonat quod dicitur! Fedus cum Deo percussum, quod impune irritum non transcucurrit, humane presumptionis audacia usurpatiua conqueritur fraude resolutum. Sed hec diuini sunt arbitrii reseruanda iudicio.



CAPUT uI. Perstringit Felicem tanquam prelii desertorem, et ut tepidum, euomitum.

Rupto igitur huius tam reuerende rateque stipulationis pacto, ad campum certaminis, Domini obsistente  uirtute, improbus redire bellator festinat. Miror qua fronte. Nam si de castris Dominicis militie stipendium assecutus, quasi probatus athleta exercitabatur ad arma, regis utique notatus insignibus, non debuit preliantibus aduersus se terga prebere, ut nec fuge potius [d 1Kb] latibulo palpitans inter fruteta liber, nec fortis in bello persistens preconaretur famosus. Ex quo non immerito res claruit contigisse, ut precinctus armis, destitutus forte fuge presidio, a persequentibus captus, proprio sese subdi iudicio capabili ditione [e 1Kb] triumphatoribus non uereretur. Obliuiosus Regis Domini Sabaoth auditor  precepti dicentis: Estote fortes in bello. Debuit preterea cuiusdam fortium castrorum Domini militum celeberrimi ducis mirabilibus hortamentis inniti, quibus in 103 mediis preliis cristatas, nimirum fidei galeis, exercituum phalangas consueuerat incitare, Quis, inquiens nos separabit a caritate Christi? tribulatio? an angustia? an fames?  Et post paululum: Certus sum enim quia neque uita, neque mors . Et quibusdam interpositis, in summa concludens definit: Neque creatura aliqua poterit nos separare a caritate Dei, que est in Christo Iesu, Domino nostro . Si igitur tunc perfecta caritas feruentior mentis urebat precordia, non debuit omnino refrigescere; si uero timor [Forte, timore] frigebat, non fuit utique  perfecta caritas, que foras non misit timorem. Perfecta, inquit Ioannes, caritas foras mittit timorem . Queri denique potest, de qua trium generum hominum distinctione existimari uir iste imminutus cerebro [a 1Kb] putabitur? De tertio plane genere, hoc est de tepido. Euomendus ergo erat, si hec ita se habent, ex ore Domini. Scriptum est enim: Utinam esses calidus aut frigidus! Sed quia tepidus es, incipiam te euomere ex ore meo . Reiectus igitur ob teporis nauseam de stomacho sancte et uniuersalis Ecclesie, eat nimirum cum sequacibus suis in solitudinem. Corrodant squalentes calamitate et miseria herbas terre et arborum cortices: et radix iuniperorum  sit cibus eorum. Quoniam quidem, si sancta catholicaque ecclesia patres eorum indignabatur olim cum canibus gregis sui ponere, quanto magis nec filios eorum consentit, quos [b 1Kb] hereditario iure parentum perfidie soboles non ignorat successores?



CAPUT uII. Felix ut Goliath lapide sternendus; ut hydra igne consumendus.


Eligamus quapropter quinque de torrente limpidissimos lapides, quorum quidem unum funda iacientes, Golie istius gigantea inflati iactantia , fulminis ad instar acutissimo ictu concisa duplici [c 1Kb] perfidie ruga frons impudica [d 1Kb] fodiatur. Quatenus unius lapidis percussus ulcu [e 1Kb] intereat, qui unitatem fidei scindere nititur, et unum Dominum Iesum Christum in duos filios, uel duos deos schismatico capere molitur adnisu. Ac per hoc proprii truncatus ensis mucrone, Dauidica modo mirabili se secante manu, iam ulterius nullo modo ualeat [f 1Kb] reminisci [Forte, reuiuisci, pro reuiuiscere].  Quod si fabuloso hydrarum more, trisulcibus [g 1Kb] [Forte, trisulco] ferro desectis capitibus, numerosius rursus sibilantia resumpsisse colla portentuoso monstro ludificat: ac per hoc ex damni quasi rediuiuo detrimento, commodius sese profecisse iactatur; diuinus ei idcirco inexstinguibili flamma ignis adhibeatur succensus. Quatenus rebellium ambuste uenule medullarum, nullam deinceps ueneni inficientis suffusione parturiendi prodigiosa prolis obtineat facultatem.



CAPUT uIII. Felix a Patrum sensu discedens modo Arium sequitur, modo Nestorium.

Sed quoniam ueritatis assertores omnimoda circumspectione mendacii uitare muscipulam nichilominus debent, testimonium idcirco illi perhibeo, quia  plerumque satis bene sanoque sensu professionis uidetur seriem non multum degeneri calamo promulgare. Illud pro certo uideri non dubium est, quoniam quandiu precedentium Patrum uestigia sequitur, ac tritam eorum recte fidei gressibus uiam scandere  non diuertit, composito incedere dinoscitur gradu. At ubi ad suum audacter sensum recurrit, continuo deuius per anfracta labentium rupium offusis concite densissimis ignorantie tenebris euagare prospicitur. Ac per hoc modo deuitatis [Al., deitatis] falsitatum [a 1Kb] impingit in scopulis; modo abruptis uesanie uersari prospicitur precipitiis. Modo Arium obuium amplectitur, modo preuium Nestorium gressu subsequitur errabundo. Statimque dare operam nititur, ut destruantur peruerso conamine ea que paulo ante edificasse preconabatur laborioso certamine. Qua de re in quantum ad presens datur intelligi, super labentium glarearum [b 3Kb] glumas, non super firmam petram fundamentum posuisse conuincitur. Unde inundantibus pluuiis, uentisque impellentibus,  illisum pendulum edificium ruit. Enim uero putabat se uasa cantici habere, sicut Dauid , et idcirco Salomonica auro radiantia mala in lectis se sparsisse gloriabatur argenteis . Et licet fuerint de Dominico erario furtim sublata, pessimo tamen cauponato [Forte, cauponatu] alterius generis metallo permixta [c 2Kb] , obductaque furua ferrugine, pulchritudinis sue contigit amisisse fulgorem. Nam et Saul legitur inter prophetas ; sed non sicut Dauid, Saul Scriptura denotat prophetam. Arreptitia quidem peste multatus Dauidice cithare trinis neruorum concinentibus lineis, leuius amentie stuporem dulci potitus ferebat modulamine . Aliter namque ualdeque dissimiliter in ore Moysi et Aaron manna nectaree dulcedinis suauissimum dulculabat [d 1Kb] saporem; aliter profecto Dathan et Abiron nichilominus in gutture nauseabat [Id est, nauseam creabat]. Ad quem nimirum huius figure coniecta [e 1Kb] problema desideret deriuare prudens lector sensu intendat conspicuo.



CAPUT IX. Felix non sibi constans, Iesum Christum modo uerum Deum et Dei Filium, modo adoptiuum, et Deum nuncupatiuum uocans.

 Sed quia supra premissum est, quedam bene ab eo pronuntiata, male tamen post paululum ab eodem deprauata, ex ipsis prorsus eiusdem, que nuper phaleratis digesserat, poterit approbare [An. approbari?] commentis. Iusto namque Dei iudicio permittente, ut qui resoluto sponte uinculo caritatis a sancte Ecclesie ueritate contraria orthodoxe fidei sentiendo recesserat, non immerito sibimetipsi existeret, exigente pena peccati, diuersus. Confitetur  enim se Dominum Iesum Christum uerum Deum uerumque credere hominem: ab ipso scilicet conceptu uirginalis uteri a uerbo Dei in singularitate persone inseparabiliter absque ulla confusionis mutabilitate utriusque nature, unum eumdemque Dei hominisque Filium; nec alterum Dei, alterum hominis, sed unum eumdemque Dei et hominis Filium; non duos filios, nec duos deos, et his similia, iuxta regulam catholice satis perspicue prolixe disputationis effusum pretendit sermonem. Quo igitur pacto cuiusque suasibilis inspirationis instinctu statim obliuiscitur quis paulo ante fuerat, immemor subito, quasi in alienatione insani capitis, quid dixerit? Huic autem, cui auctor dudum exstiterit testimonii, causatiuo litis opposito, uerborum aduersis  refragatius intorquendo spiculis contradicit. Et quod in promptu recte fidei proprium delegauisse putabatur oraculum, ac si alterius et non sue conscientie opus, durius post modicum furibundus abiurat. Ait enim: Si autem, ut uos uultis, homo assumptus a Filio Dei, mox a conceptione uirginalis uteri conceptus est Deus et uerus natus est Deus, quomodo ipse Filius prophetice de semetipso ait: Et nunc hec dicit Dominus, formans me ex utero seruum sibi ? Et rursus, qua, inquit, auctoritate homo Dominicus ex utero matris uerus Deus conceptus, et uerus Deus natus a uobis predicatur, cum sit natura uerus homo, et per omnia subditus Deo? Quid plura? in eo usque per sententias diuersi generis disputationum figuram perducere festinat, quatenus et adoptiuum  Dei Filium et nuncupatiuum eum Deum perdito corde definiat: quasi purum communemque hominem, cui fidei prerogatiua gratis confertur, cuique per lauacrum regenerationis, ab eodem Dei Filio datur potestas, ut et adoptiuus sit Dei Filius gratuito munere, et nuncupatiuus Deus diuina utique preueniente gratia ex prouectu religionis efficiatur? Ex quo igitur tam fribule [friuole] disputationis affatu luce clarius animaduertitur et singularis persone mysterium in dualitate numeri decreuisse [An, discreuisse?], unionem diuini nominis per dissidium pluralis numeri conuincitur resecasse. Licet ille, et cum hec ita seuerius habeant, sepe tamen uerbotenus ab his falsitatis scuto conatur defendere. Hoc  est, personas, ait, non diuido: naturas prorsus distinguo. Sed cum excusare se ab hac nititur noxa, et tamen frequentius id agere ex propriis nichilominus potest reuinci commentis; duorum quapropter criminum, facti scilicet et mendacii reus, iusti iudicii sanctione, cessante nimirum ambage dubietatis, decernitur. Unde, in quanto admodum intelligi datur, et instantia rerum produnt indicia, non studio ueritatis obiectis conatur querelis obsistere, sed timore  coactus, necessitatis excusare satagit uoto: ne forte ex utero sacrosancte matris Ecclesie tanquam abortiuus ante lucis proiiciatur crepusculum.



CAPUT X. Paulinus non intendit discutere cor et intentionem Felicis, sed uerba.

Hoc autem, quod quasi mordaci transcursisse me recognoscor sermone, non ueritatis studio, sed necessitatis impulsu, que ab eo bene pronuntiata sunt, delegauisse predixi. Non intentando interim ingessi [Al., ingressi], ueluti ita se certius habeant, sed ut coniecturarum [Al., coniecturalium] disputationis eius ita mihi opinari qualitas persuasit. Ceterum Dei solius est intime cogitationis arcana rimari. Ipse enim est scrutator renum et cordium, cogitationumque discretor.  Nostrum est enim uidere in facie: Dei autem utrumque, in facie et in corde. uerumtamen quia per oris ostium, lingueque claue reserante, latentia queque internorum uiscerum secreta sepe se produnt in publicum, non ab re 106 existimari potest, si ea, que extrinsecus late patent, humani ingenii capacitate rebus inuoluta ambiguis, subtili lance examinari cogantur. Omissis ergo occultis cogitationum medullarumque secretis, audiamus nunc que per aurium patentes ianuas ad secretarium sese nostre mentis transfundunt.



CAPUT XI. Docet Felicem male sentire de Deo, peiusque loqui, diuidendo Filium in proprium et adoptiuum.

In duobus igitur uocabulis, proprii scilicet et adoptiui, uerique et nuncupatiui Dei, unicum eumdemque  Dei Filium diuidere fronte impudentissima non formidat: disputans audacter dissiganti [a 1Kb] de Deo corde, nichil pendens quam sit periculosum quamque terribile de Deo indigne etiam sentire, quanto magis indecenter incauta disputare locutione? Scriptum est enim: Altiora te ne quesieris, et fortiora te ne scrutatus fueris; sed que precepit tibi Deus, illa cogita semper . Hinc etenim de moderatius temperato, et de effrenatius precipiti rursus scriptum est: Qui fortiter premet ubera ad eliciendum lac, exprimit butyrum: et qui uehementer emungit, elicit sanguinem . Denique ipsa Dei Patris sapientia, quemadmodum euangelicis sacratius instruimur documentis, cum blasphemantium  Iudeorum intolerabilia patienter conuicia pertulisset, ueritatis tamen testimonium silentio supprimi [Al., supremi] ueritas minime iudicauit. Ait enim: Ego demonium non habeo, sed honorifico Patrem meum, et uos inhonorastis me . Conuiciabantur rursus Iudei Domino, sicuti illustribus uerissime euangelicis declaratur preconiis prurienti ex eius ore aure mellifluo [b 1Kb] suscipientes auditum: Multa bona opera operatus sum uobis, propter quod opus me  lapidatis? Nos, inquiunt, de bono opere non te lapidamus, sed de blasphemia, et quia tu cum sis homo facis temetipsum Deum . Unde et ab eodem euangelista continuo causa redditur, quamobrem Iudei uellent eum interficere, cum protinus subinfertur: Propterea, ait, [a 1Kb] Iudei querebant eum interficere, quoniam Filium Dei se dicebat, equalem se faciens Deo .



CAPUT XII. Felix par Iudeis et Ario infert diuisionem in persona, et confusionem in naturis Filii Dei; quod reprobat Paulinus.

Porro, cum iste uir anilis fabule iuris de quo loquimur  Dominum Iesum Christum ideo  non uerum Dei Filium uerumque Deum ineptissimis non ueretur assertionibus profanare, eo quod uerus homo a uerbi Dei persona absumptus in plenitudine integre humane nature ineffabiliter a nobis creditur et predicatur: in nullo procul dubio ob hoc distare a Iudaica perfidia denotatur. Nam etsi uerbis aliis, non tamen alia utitur cordis noxii prauitate. Iudeus namque dicit: Tu cum sis homo, facis temetipsum Deum. Hereticus prorsus redargutus ait: Cum sit homo et subditus Deo, non potest uerus Deus, uerusque credi Filius Dei. Licet profiteatur aliquando, quasi per dissidium, Christum ex parte uerum Deum uerumque Dei Filium, et ex parte adoptiuum filium et nuncupatiuum Deum: ferule [b 1Kb] quin potius, ut rerum qualitatis informat relatio, timore  coactus quam ueritatis iudicatur amore deuictus; permiscens utique inter trita [Fors., triti] ueneni pocula modicum quid mellis, quatenus bibentis faucem simulato suauiter deludat pestifera dulcedo sapore; emulator per omnia paterne traditionis existens, falsissimique dogmatis cultor. Nam Arius, de cuius iste descendisse ramnifera [Deest uerbum, puta radice, origine, etc.] patenter uidetur, cum Dei filium adoptiuum et creaturam esse firmaret [c 1Kb] ad decipiendum tamen simplicium mentes, fingebat aliquid quasi eximii decoris insigne: excellentiorem, 107 [d 1Kb] non creatorem, cunctis eum preferebat creaturis. Sed quoniam unus est Christus Dei hominisque Filius, et unitas in partes non rescinditur , contemperata est humane nature, quatenus nec naturarum confusio, nec naturarum unquam ullo modo diuisio suspicetur; sed salua proprietate utriusque irrefuse et intransfuse [e 1Kb] nature, in una Dei hominisque persona, nec Deus unquam credatur sine homine, quem suscipere ab ipso duntaxat conceptu dignatus est uirginalis uteri; nec homo sine Deo, qui mox ab ipsa conceptione uirginalis uulue, Spiritus sancti gratia fecundante, in Deum assumptus uerissime predicatur: Quatenus et  Deus propter susceptum hominem, et homo propter suscipientem Deum, ex utroque et in utroque uerus Deus uerusque homo, unus idemque Christus, unigenitus Dei hominisque Filius, uerusque Deus, in cuius nomine celestium, terrestrium, et infernorum genu curuatur, ab omni lingua, iuxta Apostolicam tubam, in gloria esse Dei Patris confiteatur .



CAPUT XIII. Etsi aliud per quod Deus, et aliud per quod homo, non tamen alius Christus, sed semper Deus homo.

Cum ergo dico, Deus uerus, et homo uerus, non duas Dei hominisque personas definio, sed in una Dei persona utrumque, Deum scilicet hominemque confiteor. Denique non est alius Christus Deus, [f 1Kb] et alius Christus homo. Est plane aliud per id quod  Deus est, et aliud per id quod homo; sed non est alius Christus, sicut dictum est, et alius homo. Illud ad naturarum discretionem pertinet quod premisi: hoc ad unitatem persone quod subintuli. Nam quemadmodum in mysterio sancte Trinitatis trium pesonarum discretio [g 1Kb] et unius eiusdemque essentialis glorie inseparabili maiestate, non tres Dii, sed unus creditur Deus: ita e diuerso in dispensatione pii et magni sacramenti mediatoris Dei et hominum, hominis Christi Iesu, duarum ueraciter distinctio naturarum, et unius persone professio ueritatis, non duos filios, uel duos Deos, aut duos Christos, sed unum eumdemque Christum Iesum ex utraque et in utraque natura, uerum et unigenitum Dei Filium, uerum et omnipotentem Deum, apostolice fidei regula  et corde credi sinceriter instigat ad iustitiam, et ore profiteri salubriter incitat ad salutem . Sciendum namque est, quia non fuit Christus primum communis purusque conceptus uel natus homo, et postmodum Deus in eo, quemadmodum in quolibet prophetarum, ex dono gratie habitauerit; sed in ipso sancti Spiritus conceptu, beata [a 1Kb] uidelicet uiscera inuiolate uirginis ueram carnis materiam ministrantia, a uerbo Dei in ipso conceptionis exordio ineffabiliter nascendo susceptus; ex quo homo cepit esse una persona cum Deo, semper unigenitus Dei Filius et uerus Deus et fuit, et est, et erit. Quoniam cum a uero Dei Filio et uero Deo essentialiter in singularitate persone, licet inconfusibiliter, sit assumptus homo uerus Dei Filius, et uerus Deus,  absque ulla dubietatis palpatione [b 19Kb] creditur et adoratur. Non enim assumpsit homo, qui nondum erat, Deum; sed Deus sempiternus dignatus est hominem suscipere temporaliter, quem suum proprium singulariter fecit.



CAPUT XIu. uerbum non mutatum in carnem; non diuisionem, non commistionem passum.

uerbum igitur Dei, quod caro factum est , hoc est homo factus est, non est mutatus in carnem, sed caro, que a uerbo Dei ineffabiliter assumpta est, propria uerbi Dei caro in concipiendo facta est: in tanta nimirum societate diuine nature unita, ut nec diuisa, nec permista, sine fine in unitate personalis credatur unionis. Scriptum est enim,  Quod Deus coniunxit, homo non separet . Deus nimirum coniunxit sibimet inseparabiliter in thalamo uirginalis uteri humanam naturam, de quo tanquam sponsus processit, et exultauit ut gigas ad currendam uiam : et hereticus impietatis dissidio nititur eam a sue auelli unitatis insertione. Debuit ergo homo in Deum proficere, quia ualde eguit, ut proficeret. Non decebat Deum in homine deficere, qui nec augmentum perfectionis recepit, nec detrimenti ullo modo patitur diminutionem; sed semper idem est quod est; cui per Prophetam  dicitur: Tu autem idem ipse es, et anni tui non deficient . Et illud: Qui est misit me ad uos; et rursus: Ego sum qui sum . Neque enim dispensatione pii et magni sacramenti persona Dei personam hominis suscepit, sed persona uerbi sempiterna, una uidelicet de Trinitate, secundum quod semetipsam exinaniuit, suscepit temporaliter formam serui, hoc est naturam hominis. Nec ex diuersitate personarum facta est confusio unius persone; sed permanente discreta ueritate utrarumque naturarum, facta est indiuisa et inconfusa societas essentialis in unione persone.



CAPUT Xu Probat Paulinus ex Apostolo Christum Filium Dei et hominis: alioquin nuncupatiua, non uera mater Maria dicenda, que tamen uere Deum altissimum genuit.


Hec ita se habentia [Pro His ita se habentibus], apostolicis etiam huiusmodi collatio rationis prestabilius poterit argumentis fulciri. Hoc, inquit, sentite in uobis quod et in Christo Iesu. Qui cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo . In nomine igitur Christi Iesu persona unigeniti: in forma autem Dei formaque serui utrarumque proprietas describitur naturarum. Nam si non infra [Pro intra] uirginea uiscera, ut iste dissipit [Pro desipit] hereticus, unigenitus Dei Filius, sempiternus ex Patre, temporalis  ex matre, edificauit sibi domum, hoc est, humana se uerissime natura uestiuit, permanens id quod erat incommutabilis Deus, ex utero intemerate uirginis matris tanquam sponsus processit de thalamo suo, et ipsa uenerabilis uirgo non genuit uerum Deum uerumque hominem in singularitate unius persone: ita ut non sit alter Christus Deus, et alter Christus homo, sed unus idemque, sicut sepius repetitum est, Deus homo; et non est ipse templum, ipse et habitator templi, ut senex iste exinanita furiosius delerare [c 18Kb] canitie non ambigitur; aut non est partus  uirginis diuini nominis gloriosum, quod Apostolus magnum pietatis commemorat sacramentum ; quo ergo pacto catholica Ecclesia una in toto orbe terrarum diffusa, beatam uirginem Mariam, dulce mihi et uenerabile nomen, Theotocon, hoc est Dei genitricem libera publicaque uoce confiteri non cessat? Si igitur nuncupatiuum et non uerum Deum, ut insani capitis uir iste fauce despumat falsissima, ex utero uera mater genuit, illum uidelicet eumdemque, qui ante luciferum ex paterno utero, hoc est, ex Patris essentia sine initio genitus, permanens id semper quod erat: quomodo uera Dei genitrix beata uirgo omnium catholicorum uerissimo confitebitur ore? Fateantur necesse est heretici eam nuncupatiuam genitricem, si nuncupatiue ab eis putabitur genitrix  prolis. Catholica uero atque apostolica fides uerum Deum, uerumque qui, natus est, hominem, ueramque, que genuit, Dei genitricem, Deum et hominem, non duos, sed unum uerum propriumque Dei Filium: nec duos, sed unum uerumque Deum Iesum Christum Dominum nostrum et confessa est, et confitetur, et eterna confitebitur perpetuitate. Beata quoque Elisabeth repleta Spiritu sancto exclamauit dicens: Unde hoc mihi, ut ueniat mater Domini mei ad me ? ueraciter namque uenerabilis uirgo et ancilla et mater est Domini, quoniam 109 Deus omnis carnis qui creauit eam, ipse dignatus est nasci ex ea. Ait enim ipsa ad angelum: Ecce ancilla Domini, contingat mihi secundum uerbum tuum . Angelus quippe eam Altissimi Filii  genitricem predixit: ipsa se Altissimi Filii ancillam humiliter confitetur. Huic etenim angelico oraculo Dauidicum concordare non inconuenienter preconium demonstratur. Mater, inquit, Sion dicit: Homo et homo natus, uel factus est in ea; et ipse fundauit eam Altissimus . Ipse non alius, qui factus est in ea ex semine Dauid secundum carnem, ipse fundauit eam Altissimus in eternum. Angelus denique Altissimi Filium, propheta nimirum altissimum ipsum commemorat. Quoniam quidem sicut Deus Pater, Deus Filius, ita Altissimus Pater, Altissimus Filius predicatur. Concinunt quapropter sibimet uetus ac Nouum Testamentum, quia unus idemque Spiritus sanctus auctor est mirabilis utrorumque.



CAPUT XuI. Collatis Ioannis et Pauli testimoniis, Christi gloriam ait esse uere Filii Dei, non nuncupatiui.


Requiratur igitur dilectus ille discipulus, qui de ipso sapientie fonte singulariter scientie hausit fluenta, cum in cene conuiuio super pectus recubuerit  Saluatoris. Plenitudinem [sic: an plenitudine?] siquidem diuini saporis refectione satiatus, totum orbem terrarum euangelicis institutis doctrine sue flumina redundauit; misso denique fidei oculo ad diuinitatis altitudinem contemplandam, dicat quid in principio erat, aut ubi erat, aut quid erat. In principio, inquit, erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Subiungat etiam quid hoc uerbum, quod Deus erat et est, pro nobis dignatus est fieri. Et uerbum, inquiens, caro factum est, et habitauit in nobis. Hoc est, Deus homo factus est, permanens id sempiternus quod erat. Prosequatur adhuc cuius glorie uerbum caro factum permanserit:  Et uidimus, ait, gloriam eius, gloriam quasi unigeniti a Patre, plenum gratie et ueritatis. In qua nimirum gloria Christum Iesum intuens exaltatum doctor mirabilis ait: Omnis lingua confiteatur, quia Dominus iehsu Christus in gloria est Dei Patris . Eamdem namque gloriam, quam a Patre, ceternus Patri, priusquam mundus fieret, unigenitus habuit Filius, Euangelista habere uerbum caro factum, plenum gratie et ueritatis, sese uidisse testatur. Plenus utique gratie et ueritatis Deus, plenusque perdocetur homo. Quo ergo pacto, o heretice, uerbum caro factum, hoc est, Deum hominem factum, alterius glorie, id est, adoptiui et nuncupatiui somniare somno mortifero presumis, cum tantus apostolus gloriam eius, gloriam quasi unigeniti a  Patre plenum gratie et ueritatis se utique uidisse gloriabatur? De qua profecto plenitudine Ioannes etiam Baptista protestatur, dicens: Et de plenitudine eius nos omnes accepimus gratiam pro gratia, quia lex per Moysem non facta, sed data est; gratia et ueritas per Iesum Christum facta est .



110 CAPUT XuII. Arguit Felicem de corrupto loco Apostoli; docet Christum in propria carne passum, sepultum, etc.

Hanc igitur diuinitatis plenitudinem Paulus egregius predicator in mediatore Dei et hominum homine Christo cum inspiceret, non celauit. Ait enim: In ipso condita sunt uniuersa in celis et in terra, uisibilia et inuisibilia: siue throni, siue dominationes, siue principes,  siue potestates: omnia per ipsum, et in ipso creata sunt, et ipse est ante omnes, et omnia in ipso constant . Et post paululum: Quoniam in ipso complacuit omnem plenitudinem diuinitatis inhabitare corporaliter, et per eum reconciliari omnia in ipso: pacificans per sanguinem crucis eius siue que in celis sunt, siue que in terris . Reminiscor,  ut puto, hoc legisse me tuis te in commentis [a 1Kb] apostolicum inseruisse testimonium; sed moris tui calliditatem deprehenderis perspicue non abdicasse. In ipso namque profiteris Apostolum omnem plenitudinem diuinitatis habitare dixisse, sed corporaliter in eo habitare perfidie incidere non es ueritus scalpello; quasi minus caute Apostolus corporaliter ex superfluo addidisset. Nunquid uas ille electionis, in quo Christus loquebatur, inscius erat cur addiderit corporaliter? Absit. Non quod quilibet catholicorum sanum sapiens tam uanissime dissipiat, ut in illa inuisibili, impalpabili et incomprehensibili diuinitatis natura corporale aliquid uel palpabile suspicetur; sed quia ineffabilis diuinitatis natura corporalem se uestire ueraciter dignata est humanam naturam, ac  per hoc humanum corpus, quod assumpsit, suum proprium fecit: ut qui secundum se, hoc est per id quod diuinum est, nec uideri, nec palpari, nec subdi, nec pati, nec mori, nec si quid aliud huiuscemodi est, posse nullatenus creditur, quod nefandissimum hoc etiam suspicari quis ambigat, per corporale quippe indumenti uelamen, hoc est incarnationis mysterium, quoniam suscepta caro a uerbo propria uerbi est caro, et uideri inuisibilis, et pati impassibilis, et mori immortalis, in propria carne posse apostolicis instruimur documentis. Ait enim primus pastor Ecclesie, Christo autem in carne passo : in carne utique, non cum carne diuinitatem compassam, que extra passionem modis omnibus constat. Sed quoniam propria uerbi caro  erat que passa est, ille utique passus mortuusque dicitur, cuius propria caro passa et mortua esse perhibetur: a qua nunquam post assumptionis sacramentum impassibilis et indemutabilis separata diuinitas predicatur. Ac per hoc Christus iehsu et passus, et mortuus, et sepultus, et resurrexisse secundum Scripturas, Dei Filius ueraciter declaratur. Iuxta quod omnibus consequenter Ecclesiis apostolus tradidit Paulus, et uenerandi Niceni concilii inuiolabilis symboli notissima omnium catholicorum regula protestatur. Nam et hominem uerum unigenitum Dei Filium, factum natumque de Spiritu sancto et Maria uirgine, quem ex Patre ante omnia secula non factum, sed genitum confitetur: ipsum eumdemque  propter nos, nostramque crucifixum sub Pontio Pilato salutem, passum et sepultum, ac tertia die resurrexisse uiuum a mortuis, ascendisse in celum, sedere etiam ad dexteram Dei profitetur Patris, uenturumque cum gloria uiuos et mortuos [Forte deest ad] iudicandos. Qui enim impassibilis et immortalis permanet ex diuinitate, passus idem ipse, et mortuus, ac sepultus creditur ex humanitate.  Nam etsi mortuus est, inquit apostolus, ex infirmitate nostra, sed uiuit ex uirtute Dei .



CAPUT XuIII. Christum uoluntate, non necessitate passum.

Hec igitur omnia propria pie dignationis uoluntariaque potestate, non coactus sustinuit necessitate: sicuti longe ante per prophetam Patri profitetur dicens: uoluntarie sacrificabo tibi . Et illud: Ut facerem uoluntatem tuam, Deus meus, uolui . Quia uoluisti, o Domine Iesu Christe, omnia hec fecisti; quoniam cum sis Deus omnipotens, non est tibi difficile omne uerbum. Hoc est enim sibi uelle quod posse; de te namque scriptum legisse me profiteor: Subest tibi, ait quidam sapiens, omnia posse quod uelis . 111  De te namque cantiloquus Dauid propheta cecinit, dicens: Omnia quecunque uoluit Dominus fecit in celo et in terra; in mari et in omnibus abyssis . Sancto tuo [b 1Kb] repleti omnes ab origine mundi patriarche, prophete, euangeliste, apostoli, cunctique catholici uiri testimonium de te ueritatis perhibuisse, fundamento inuiolate innisi fidei firmiter retinemus: quorum quidem collatis presidiis nostra sunt nichilominus disputationum colloquia fulcienda. Nam ut multa de his et infinita preteream, quia nec totus eos, qui scribendi erant de te, mundus [pro mundum] capere posse, dilectus tuus protestatur discipulus, libros : pauca ergo ex multis, iuxta paupertatis mee intelligentiam, te utique gratuito munere largiente, ea uidelicet  que ad huius exspectare [pro spectare] negotii aduertitur qualitatem, huic operi quamuis pigro digerente inseram stylo.



CAPUT XIX. Testimonia ex psalmis et prophetis non diuisum Christum in nuncupatiuum et proprium.

Dauid igitur precipuus prophetarum, paterne uocis fungens officium, quia ab eterno Patre ceternus tu ante secula et sine initio ineffabiliter es genitus Filius, sic ait: Tecum principium in die uirtutis tue, in splendoribus sanctorum, ex utero ante luciferum genui te . Et quoniam tu idem ipse secundum dispensationem assumpte incarnationis sacerdos pro nobis, oblatio et hostia in odorem Deo  suauitatis fieri dignatus es, continuo subiunxit: Iurauit Dominus, nec eum penitebit: Tu es sacerdos in eternum secundum ordinem Melchisedech . Sed et quia calicem mortis pro salute mundi in transitu bibere non renuisti, post modicum subinfertur: De torrente in uia bibet; propterea exaltabit caput . Hinc alias de hoc magno pietatis sacramento idem sic intonat Propheta: Mater Sion dicit,  Homo, et homo natus est in ea, et ipse fundauit eam Altissimus in eternum . Et homo, inquam, et Altissimus: quoniam Deus uerus, et homo uerus, unus idemque ipse es tu; et non alius nuncupatiuus Deus, et adoptiuus filius, quemadmodum heretici impio profanare non metuunt ore. Audio etiam secundum incarnationis mysterium indignus ego mellifluam tuam uocem per os eiusdem Prophete quam feliciter resonantem, Dominus dixit ad me, Filius meus es tu. Ego hodie genui te . Et quia de illa quam de matre uoluisti habere, natiuitate dixeris, ex precedentibus et subsequentibus circumstantiis euidentissime approbatur. Sed et Paulus tuus Iudeis secundum Scripturas de te rationem reddendo exposuit, cum huius psalmi testimonium  ad medium deducere festinaret. Ait enim: Et nos uobis annuntiamus eam [Al., ea] que ad patres nostros repromissio facta est, quoniam hanc Deus adimpleuit filiis nostris, resuscitans Iesum sicut in psalmo secundo scriptum est: Filius meus es tu; ego hodie genui te . Per id enim resuscitatus crederis, [Forte deest per] quod de sancta uirgine nasci dignatus es. Denique Isaias propheta, qui non immerito euangeliste dignus est uocabulo nuncupari, qui non quasi in prophetia umbrosis obuolutum allegoriarum mysterium foliis, sed tanquam in prompto perspicua claritate radiantia, euangelicis simillima dictis oraculo promulgauit. Ait enim: Ecce uirgo concipiet et pariet filium . Et nomen eius cum [a 2Kb] interpretatione sui decoris curauit  asserere, cum protinus addidit: Et uocabitur nomen  eius Emmanuel, quod interpretatur: Nobiscum Deus . Non sonat interpretatio istius nominis ui  sue proprietatis expressa. Nuncupatiuus Deus, sed Nobiscum Deus. Et rursus idem ipse: Paruulus natus est nobis, filius datus est nobis, et uocabitur nomen eius Admirabilis, Consiliarius, Deus fortis . Ecce et hic Deus fortis, non Deus nuncupatiuus, iuxta hereticorum nefandissima deliramenta. Et quasi isdem propheta cum incarnata iam Dei Patris sapientia loqueretur oculo [b 2Kb] ad oculum, sic ait: uere tu es Deus, et non est alius preter te: tu enim es Deus absconditus et nesciebamus . Absconditus namque Deus, quia inuisibilis diuinitas in carnis uelamine celabatur. Hinc Ieremias [c 2Kb] ait:  Hic est Deus noster, et non estimabitur alius, qui adinuenit omnem uiam scientie, et dedit illam Iacob puero suo, et Isrel electo suo. Post hec in terris uisus est, et cum hominibus conuersatus est . Tu ipse etiam protestatus es dicens: Ego Dominus, et non mutor . Per memetipsum iuraui, quia mihi flectetur omne genu, et confitebitur omnis lingua . Hereticus iste non curuat humiliter fidei genu, quatenus te suppliciter orthodoxa lingua uerum Deum uerumque Dei Filium confiteatur. Quamuis quodam uelamine disputationis opposito catholicorum mentes, quasi uerisimile aliquid oblaturus, deludere moliatur; cum te unum, uerum et omnipotentem Deum in duos deos, uerum scilicet et nuncupatiuum Deum,  uerum [d 1Kb] nimirum et optatiuum filium propter magnum  pietatis sacramentum diuidere [a 1Kb] conicetur. Surda aure [An legendum surda auris?] quod dictum est, Ego Deus, et non mutor, auditui prebet meatum. Non [b 1Kb] intentat illas aures inenarrabilium sacramentorum audiendi mysteria, quas tu, sicut euangelista nos docuit, cum in parabolis eructares abscondita a constitutione mundi, requirebas dicens: Qui habet aures audiendi audiat .



CAPUT XX. Christus aliter de Patre, aliter de matre, sed non alter.

Cur, o infelix, non audis quod tibi dicitur: Ego Deus et non mutor; neque enim est alius preter me? Cur te fefellit inanis glorie astutia, ut arbitreris [c 1Kb] ex eo non te posse ultro iudicialis inhibere uindicte, quod uerum Deum ex Patre unum eumdemque Christum  Iesum Dominum nostrum, et Deum autumas nuncupatiuum ex matre? quasi alius sit qui ex Patre, et alius qui ex matre: cum unus idem ipse uerus Deus uerusque Dei Filius, et ante secula sine initio de Patre, et in fine seculorum non alius, sed ipse de uirgine matre: sicut tu ipse, priusquam rapiatur bonum de agro pectoris tui semen, fructificare sane fidei messem uideris. Aliter tamen de Patre, aliter uero, sed non alter creditur natus de matre. De Patre namque simplicis nature, de uno unus. Deus uerus de Deo uero. De matre utique ex utraque natura, diuina scilicet et humana, Deus uerus et homo uerus. Non Deus et homo duo filii, uel duo Dii, sed deus et homo unus, uerusque Deus  homo. Non enim assumptio temporalis nature preiudicauit illi sempiterne diuineque nature, ut aut duplicetur in duos filios proprium scilicet et adoptiuum, it tu coniceris [Forte conaris] astruere: aut rescindatur ab uno, hoc est ab unione persone; aut demutetur in alterum, hoc est, in nuncupatiuum Deum,  ut tuum ueluti sepulcrum patens guttur intolerabilem non erubuit exhalare fetorem.



113 CAPUT XXI. Exprobrat Felici ueternosam obstinationem.

Expergiscere tandem aliquando, si funditus non es defunctus, et a somno infidelitatis post tam tumultuoso euigila pulsatus clamore. Quousque crapulatus perfidie poculo ursina [d 2Kb] stertere non desines nare? Iam enim hiems transiit, imber abiit, et recessit. Egredere nunc de tenebrosi cauerna profundi: flores apparuerunt in terra: uox turturis audita est in terra nostra . Abiit coruus, ut degat in ruinosis: reuersa est iam columba pennis deargentata ferens ramum uirentis oliue ad arcam . Memento quia ad uesperum reuertitur, ne forte  dum tu somno grauaris perfidie, et surgere pigritaris, ingrediatur arcam columba, clausoque foris ostio, tu euagare incipias errabundus post coruum. Cur non sentis? an, si sentis, stupidus remanes nimio quatiente terrore? Quam terribiliter prophetarum tonitrua, ut expergiscaris; inter uolantes rorantesque grassantis eris nebulas, altissimis strepere tumultibus non requiescunt: celique scripturarum spiritali in cardine quo uoluuntur, cantiloquis strident concentibus, dulcia grandisono carmina modulamine cantant! An forte noxiali uitiatis oculis fumo, et ob id palpantibus palpebris, [e 1Kb] arcum in die pluuie non uales depictum in nube suspicere : nec discurrentia Euangeliorum fulmina coruscis aquarios transfusos radiis nimbos nulla tibi datur cernendi  facultas? Nil ergo distas a mortuo, si hec omnia que dicuntur, insensibilia tibi uideri ex tuis quantocius poterunt indiciis obiiciendo probari. Doceri nempe facillime poteras, si aurem prebere non recusabas benignam.



CAPUT XXII. Oscitantem Felicem redarguit supine ignorantem differentiam inter assumptum et adoptatum.


Non, ut tibi uidetur, hoc est adoptiuus quod et assumptus, seu applicatus, uel cetera huiusmodi, que tuo strematico [a 23Kb] digesta stylo leguntur. Interrogo preterea si unum est assumptus et aduocatus, quomodo accipi potest, quod euangelista diabolum Dominum assumpsisse in sanctam ciuitatem, uel in montem perhibet excelsum ? Si adhuc dormis, non sentis; si euigilares, forsitan animaduerteres; quoniam non datur intelligi, nec ulla permittit possibilitatis ratio suspicari, quasi adoptiuum eum filium callidus ille serpens, quem tentaturum [b 1Kb] et, si fieri posset, decepturum adierat, in sanctam  ciuitatem uel in montem assumpsisse dicatur excelsum. Similiter et quia applicatus non est hoc quod et adoptatus, Dominica uoce ad beatum Iob de eodem antiquo hoste disputante didicimus. Nam cum mystice Dominus caput illud omnium reproborum et reprobos omnes eius diuersa membra distingueret, ac ceruicem superbie illius sue frangere potestatis insinuasset uirtute, protinus addidit: Qui fecit eum applicauit gladium eius , hoc est, nocendi malitiam sue refrenauit imperio potestatis. Nunquid quod dicitur applicauit eum, intelligi debet adoptauit eum, cum ille nunquam sit ad ueniam reuersurus et quasi per adoptionis gratiam in sorte sit filiorum redintegraturus [Pro reingressurus, uel redintegrandus]? Quis hoc, in tantam sit ignauie uoraginem  mersus, ut dissipiens taliter uel cogitare presumat? Cur, queso, diligenter non consideras quid loquaris, et subtiliter perpendere neglegis de quo loquaris? An nescis 114 quia omne animal quod non ruminat, aut non findit ungulam, immundum Domini lege cauetur ? In ruminando quippe, et in fisse ungule distinctionem [Forte pro distinctione] et subtilis trutinatio mentis, et discretio intelligitur considerate qualitatis. Neque enim inaniter Scripture oraculo admonetur: Tempus tacendi, et tempus loquendi . Ille etenim postmodum prudenter loquitur, qui sapienter primum nouit tacere. Multa profecto Scripturarum testimonia in libello qualicunque fidei tue coaceruata curioso  inspiciuntur obtutu, quatenus per ea sapientie tue se proderet magnitudo. Sed ob hoc e contrario contigit nosse, quam longe a uere sapientie altitudine in infimis tabefacta iaceret.



CAPUT XXIII. Errorem Felicis circa differentiam aduocati et mediatoris refellit.

Ioannis igitur apostoli professionis testimonium  te ibidem posuisse hoc modo, res non obsistit ambigua: Ut cognoscamus uerum Deum, et simus in uero Filio eius Iesu Christo. Hic est uerus Deus et uita eterna . Ipse demum quia dixerit: Aduocatum habemus apud Patrem Iesum Christum iustum . Aduocatus, ais, idem est quod et mediator; et ideo refellitur a te uerus credi non posse Deus. Recte enim mentitus es in caput tuum. Ecce Angelus Domini secat te medium . Aduocatus igitur non est idem quod mediator. Mediator namque hoc est quod et reconciliator. Sermo autem mediatoris cum interpretatione sui denuntiatur effectus. Mediator igitur ab eo [Supple dicitur] quod medius sit inter utrasque dissidentium partes, ut reconciliet ambos in unum. Quod quidem Redemptor  noster unigenitus Dei Patris Filius pro nobis inter Deum et nos fieri gratis dignatus est, ut qui discordes a consortio caritatis Dei peccando exstiteramus; per eum ad concordiam diuini amoris reconciliati in sanguine ipsius redintegrari mereremur, sicut per Paulum docetur: Cum essemus, ait, inimici, reconciliati sumus Deo per mortem Filii eius, salui facti per sanguinem ipsius : delens quod aduersum nos erat cyrographum [Sic pro chirographum] decreti, quod erat contrarium nobis, et ipsum tulit de medio, affigens illud cruci, exspolians principatus et potestates traduxit confidenter, palam triumphans illos in semetipso . Denique non Paulus mediator, sed legatus fidelis mediatoris, legationem, inquit, fungimur pro Christo, reconciliamini  Deo . Aduocatus namque est, qui iam pro reconciliatis interpellat, quemadmodum idem Redemptor noster facit, cum humanam Deo Patri in unitate Dei hominisque persone naturam ostendit. Hoc est enim Deum Patrem pro nobis interpellare. Ioannes non interpellare, sed ipsum etiam propitiationem pro peccatis nostris declarat . Quod si aduocatus hoc est, ut tua fert opinio, quod et mediator, et ideo quia aduocatus, uerus non creditur Deus: quid tibi ergo uidetur de Spiritu sancto, qui incarnatus non creditur, et tamen ab ipso paracletus, hoc est, aduocatus appellatus est? Illud enim Grece, hoc Latine pronuntiatur. Sic enim habes in Euangelio: Rogabo Patrem, et alium Paracletum dabit uobis spiritum ueritatis, qui a Patre procedit . Dicendo alium se utique, et Spiritum sanctum paracletum, hoc est aduocatum denuntiat. Neque enim facultas respondendi tibi ullo modo conceditur, ut de Spiritu sancto, qui incarnatus non est, astruas aduocatum secundum carnis assumptionem nuncupari.



CAPUT XXIu. Spiritus sanctus, etsi Paracletus, id est aduocatus, tamen est Deus.


Si ergo ideo Christum Iesum uerum denegas Deum uerumque Dei Filium, quia aduocatus noster est, et pro culpis delinquentium intercedit, quero quid de Spiritu sancto diffinire presumas, qui et ipse aduocatus noster est, et incarnatus non est, utrum sit uerus Deus, an non? Nam et Paulus interpellare eum pro nobis gemitibus inenarrabilibus protestatur. Ait enim: Ipse autem Spiritus sanctus postulat pro nobis gemitibus inenarrabilibus . Si uero qui postulat et aduocatus est, Deus uerus iuxta tuam uesaniam 115 non adoratur. Sanctum namque Spiritum, [a 13Kb] Macedonii sectam secutus, Deum abnuis uerum.  Sed si de Filio recte sentires, recte profecto et de Spiritu sancto intelligeres. Dei enim Filius omnia pro nobis, non pro se, uoluntaria pietate suscepit. Et ideo susceptio humane nature, quam in ueritate pertulit carnis, diuine nil preiudicat maiestati. Infirma quoque nostre nature uirtute sue solidauit diuinitatis. Nam quemadmodum Spiritui sancto, quia aduocatus dicitur et pro nobis postulare perhibetur, nil obest ut Deus sit uerus: ita et Saluatori nostro Deo Christo Iesu, qui aduocatus et mediator pro nobis fieri dignatus est, nil contradicitur [Forte contradicit] ut Deus non sit uerus propriusque Filius Dei. Igitur cum Spiritus sanctus uerus sit Deus, et diuinitatis illa ineffabilis essentia, que omnimodo extra passionem et mutabilitatem permanet, nullum  unquam gemitum perturbati affectus posse suscipere quis ambigat? cur Paulus apostolus, sicut supra relatum est, postulare pro nobis gemitibus docuerit inenarrabilibus? Sed quoniam mentes, sicut et ante nos dictum est [b 1Kb] , quasi gratie sue illustratione perfuderit, gementes pariter efficit et postulantes: [c 3Kb] postulare idcirco gemitibus inenarrabilibus perhibetur, quia postulare et gemere facit. Facit, quia ut efficiatur ex eius dono gratie promeretur.



CAPUT XXu. Christus iehsu Redemptor, non redemptus; Saluator, non saluatus; Liberator, non liberatus.

Denique quia tam obstinate mentis infestus peruicacia adoptatiuum Dei filium quoquo modo affirmare non parcis, audi ergo qua ratione poteris ei inculpabiliter  hoc adsciscere nomen. iehsu Christus etenim omnipotentis Dei Filius, omnipotens Dominus noster, quia pretio sanguinis sui nos redemit, iure Redemptor uerus omnium redemptorum uocibus predicatur. Non, inquam, ille redemptus, quia nunquam captiuus. Nos uero redempti, quia fuimus captiui, uenundati sub peccato . Obligati nimirum in eo cyrographo [chirographo] decreti, quod ipse tulit de medio, delens sanguine suo quod nullius alius redemptorum delere potuit sanguis: adfixit illud cruci , palam triumphans in semetipso. Similiter Saluator ille, quia nos saluos fecit qui perditi eramus: unde unus ex his qui perierant, confidenter postulat ut requiratur et saluetur ab eo. Erraui, inquit, sicut ouis que perierat: require  seruum tuum, Domine . Non saluatus ille, sed Saluator, quia nunquam perierat. uenit enim, ait ipse de se, Filius hominis querere et saluum facere quod perierat . Noli insultare illi cum Iudeis conuiciantibus, Alios, inquiunt, saluos facit, se ipsum non potest saluum facere . Qui alios utique saluos fecit, saluari procul dubio ab alio non eguit. Dextera, ait, mea auxiliata est mihi . Liberator etenim ille, non liberatus, quia nunquam fuit seruus peccati. Omnis, refert, qui facit peccatum, seruus est peccati . Nos namque liberati, qui sub peccati iugo depressi serui facti demoniace dominationis, ius in nobis tyrannice potestatis princeps huius mundi, rectorque harum uindicabat tenebrarum.  Quod quippe iugum peccati a facie olei computruit , quando in discipulos Redemptor noster insufflauit dicens: Accipite Spiritum sanctum: quorum remiseritis peccata, remittuntur eis . Ipse se denique liberatorem asseruit, qui dicebat: Si uos Filius liberauerit, uere liberi estis .



116 CAPUT XXuI. iehsu adoptator, non adoptatus; nos autem adoptati.

Hoc igitur modo, sicut premisimus, honeste et absque ulla iniurie calumnia potest non ille adoptatus, sed adoptator predicari: quamuis non sit hoc nomen usitata tritum locutione, et ideo forte pretiosum quia rarum. Non ille, certum est, adoptatus, sed potius adoptator: quia nunquam fuit peccando  extraneus, nunquam prorsus fuit filius ire, conceptus in iniquitatibus, nec in delictis parturiit eum mater sua : quem natum de Spiritu sancto uirgo mater unum in utraque natura Deum ueraciter peperit et hominem. Nos ergo adoptati, qui peccati cautione exigente, iure diabolice fraudis detenti, extranei a nostri conditoris consortio dominioque longius distabamus. Corrupte uidelicet nature concubitu in iniquitatibus concepti, et in delictis de matris iactati utero, filii ire eramus. Ille non adoptiuus, sed proprius Dei Filius, in plenitudine temporum missus a Patre, natus ex muliere, factus sub lege , adoptionis nobis gratiam sua dignatus est benignitate per lauacrum regenerationis largiri. Quotquot autem, ait Euangelista, receperunt  eum, dedit eis potestatem filios Dei fieri . Adoptator quapropter ille, sicut saluator, liberator, et redemptor: non adoptatus, quia nec saluatus, nec liberatus, nec redemptus. Nos nimirum [uidetur ex anteced. et conseq. addendum adoptati, quod deest] saluati, liberati, et redempti: ille prorsus saluator, liberator, redemptor, et adoptator, qui nos saluauit, liberauit, redemit, et adoptauit in sortem filiorum Dei. Ut qui ex debito filii eramus ire, hoc est diaboli, gratuito eius munere filii Dei per ipsius gratiam effici mereremur.



CAPUT XXuII. Christus etsi non adoptiuus, tamen homo.

Tu causaris: Qui negat, inquis, eum adoptiuum  secundum hominem filium Dei, neget necesse est eum uerum fuisse hominem. Cur, obsecro te, hoc sentire rugosa gerens non erubescis fronte [Forte rugosam gerens . . . frontem]? Cur tam stulte non te pudebit de uno Christo Deo et homine effari, cum adoptiuus filius dici debeat, qui purus est homo? Qui non merito, sed ex dono gratie, adoptionis nomine censetur. Qui non una persona ex utraque natura cum Deo constat, sicut Dominus noster iehsu Christus, qui semper ex quo conceptus de Spiritu sancto in utero uirginis secundum hominem cepit esse, sempiternus permanet Deus et homo. Nunquidnam cum confiteor eum non redemptum, sed redemptorem, non saluatum, sed saluatorem, putasne hominem negem eum? Hominem, inquam, illum uerum  confiteor; sed Deum uerum eum predicans ueneranter adoro.



CAPUT XXuIII. Christus dum in Scripturis se saluari, redimi et liberari, exorabat, non pro se, sed pro nobis, caput pro membris loquebatur.

Addis adhuc et aliud, quia finem non habent uerba uentosa ; non posse quidquam membra habere, nisi hoc quod precesserit in capite. Quod quidem recte diceres, si subtili discretione, cauta manu fidei discriminare quod loqueris religiosius didicisses: quid soli capiti deputatur: que ad sola membra referuntur: quid etiam commune in utroque conueniat. In capite igitur nostro precessit circumcisio legalis, hostiarum oblatio, obseruatio paschalis  conuiuii, immolatio agni, cum typicum pascha in mysterio quinta feria celebraretur: que omnia hec iuxta litteram in membris eius nullo modo, sed typice deriuantur. Nec mouere quempiam debet, quia testati sumus Dominum nostrum Dei Filium non saluatum, uel liberatum, uel redemptum, sed saluatorem, liberatorem, et omnium redemptorem, pro eo quod ipse per os omnium prophetarum et saluari, liberari et redimi se exoret. Sed ille, qui non sibi sed nobis est natus, angelo attestante, qui ait: Natus est uobis hodie Saluator ; et illud propheticum: Paruulus natus est nobis, filius datus est nobis , et cetera istiusmodi: qui non sibi nec pro se, sed pro nobis est passus, mortuus et sepultus, et resurrexit iuxta euangelicas et  apostolicas uoces, sicut Petrus dicit: Christus pro nobis passus est ; et Paulus sepissime repetit, ait enim: Charitas enim Christi urget nos, quoniam si unus pro omnibus mortuus est, ergo omnes mortui sunt ei qui pro omnibus mortuus est: ut et qui uiuunt, iam non sibi uiuant, sed ei qui pro ipsis mortuus est et resurrexit ; non sibi, nec pro se orabat, quia, sicut sepius est intimatum, non est sibi natus, nec pro se passus uel mortuus; sed pro illis, id est membris suis, orabat, pro quibus hec omnia uoluntaria dignatione altissimaque pertulit potestate. 117 Quid mirum si pro illis, hoc est pro consubstantialibus membris suis, humano affectu humanaque uoce orare infinita uoluit pietate [Al., pietas], qui pro illis dignatus est  etiam cum moralibus incrementis nasci, pati, mori, et sepeliri ac resurgere? Nec fuit hoc dedecus diuine maiestatis excellentie, que hec omnia miro et ineffabili modo cum sui honoris altitudine impassibilis, immortalis suscepit, et immutabilis Deitas. Nam quia non pro se nec sibi , sed pro nobis solus ille orabat, quorum summa incumbebat necessitatis miseria, euidentissime per Euangelium eiusdem nostri Redemptoris perspicuo testimonio approbatur.



CAPUT XXIX. Christus se turbauit cum uoluit. uox clarificantis Patris ad eum, et oratio eius ad Patrem, non in gratiam sui, sed circumstantium utraque facta.


Proximus igitur passioni, suscipiens in se humane infirmitatis affectum turbauit semetipsum, potestatis utique insignibus, non timoris, ut heretici garriunt, dedecore. Nunc autem, ait, anima mea turbata est: et quid dicam? Pater, saluifica me in hac hora; sed propterea ueni in horam hanc, Pater clarifica nomen tuum . Continuo namque paterne intonantis uocis auditur responsum, et clarificaui, ait, et iterum clarificabo. Cumque consternate admirationis stupens turba data tanto beatificantis uocis auditui, dignitatisque insignibus sublimata, uaria quidem diuersis cogitationibus dum suscipio [Forte suspicio] uerteretur in mente, utrum tonitruum an angelus ei de celo locutus fuisset, statim  ueritas quid uerius habebatur proprio publicare dignatus est ore. Non propter me, ait, uox ista uenit, sed propter uos . Et rursum: Nunc clarificatus est Filius hominis, et Deus clarificatus est in eo. Si Deus clarificatus est in eo, et Deus clarificabit eum in semetipso, et continuo clarificabit eum . In semetipso utique, quia diuinitatis potentia, que in propria eum sibimet persona inseparabiliter uniuit, in uerum Deum uerumque Dei Filium exaltauit: ut est illud Petri Apostoli, Certissime, inquit, sciat omnis domus Isrel, quia et Dominum eum, et Christum Dei fecit hunc Iesum . Deus nimirum Dominum Christum Dei fecit. Hoc est, omnis plenitudo diuinitatis, cui complacuit in eo corporaliter, iuxta Pauli uocem,  inhabitare : quia Deus homo fieri dignatus est, secundum quod uerbum caro factum est. Deus hominem Christum Dei fecit, non conuersione uersibiliter, uel immutabilitate [a 1Kb] seu transfusione naturarum; sed unius persone dignitate, quoniam Dei persona humanam dignata est in se suscipere naturam. ualet enim ad hec roboranda et illud quod in oratione necdum resuscitatum Dominus innotuit [b 2Kb] Lazarum [Pro resuscitato Lazaro]; Pater, inquit, gratias ago tibi, quia semper me audis; sed propter populum circumstantem dixi, ut sciat quia tu me misisti . Et hic non ob aliam causam, sed propter populum astantem sese orasse testatur. Orabat quasi uerus homo pro hominibus, sed potestatis insigni, non necessitatis dehonestate.  Omne enim quod incarnata Dei Patris sapientia uirtusque mirabiliter in locutione, in actione, in situ, in motu, in sessione, et resurrectione, ac deambulatione egit, aut exemplum, aut doctrina, aut mysterium fuit, aut utrumque et hoc et hec, et illud.



CAPUT XXX. Deprauatas Scripturas a Felice: Christus non pro se orauit, sed pro nobis, sicut non pro se, sed pro nobis natus, mortuus, sepultus.

Tu igitur non es confusus felliuomo gutture explicare idcirco eum non esse uerum Deum uerumque Dei Filium, quia non solum pro aliis, sed etiam pro semetipso necessario [Pro necessarium] in oratione Dei pernoctans duxerit exorasse: apostolicum sumens testimonium satis clarum et perspicuum, sed secundum  perfidie tue sensum satis male et obscure 118 deprauatum. Nunquid non cum admiratione Petri apostoli  de te uox etiam Pauli sapientiam laudantis auditur hoc modo? Quemadmodum, inquit, et dilectus nobis Paulus secundum datam sibi sapientiam scripsit uobis. Ita ut in omnibus epistolis loquens de his in quibus sunt quedam difficilia ad intelligendum, que praui homines secundum suum deprauare sensum moliuntur, sicut et alias Scripturas . Quod te tam obsceni piaculi noxam in tuis nuper promulgatis litteris non inseruisse nulla ualebis contradicere ratione, quemadmodum et huius testimonii calumniari poteris ueritatem. Porro si sibi uel pro se orauit, sibi et pro se est natus et passus et mortuus et sepultus; pro se etiam proprium sanguinem fudit. Nihil ergo habuit amplius quam purus homo, si pro  se necessitate cogente orauit. Ita etiam, et tu causaris, secundum carnem non fuit profecto  inter mortuos liber; nec ab illa massa perditionis et lege peccati immunis exstitit natus. Quod suspicari ab omni corde diuina auertat clementia. Si pro se hec omnia et non pro nobis, ueluti se ueritas habet, tantummodo uerbum caro factum, hoc est, Deus homo factus, operatus est; ubi sunt inuiolabilia prophetarum, euangelicaque atque apostolica oracula clamantia et dicentia, Christum pro nobis natum, passum, mortuum, sepultum, et a mortuis resuscitatum, et cetera istiusmodi, que in carnem ueniens Dei Filius dignatus est per incrementa etiam infantie ab ipsis, ut ita dixerim, rudimentorum incunabulis  exercere? Qui totus in utero uirginis, totus in sinu sempiterni et ceterni Patris permanebat; totus idemque ipse inter augustias iacebat presepii, totus in paterna sede regnabat. Ipse utique, et non alius, lacte nutriri dignabatur in terra uirgineo, qui sanctos mirabiliter pascebat angelos in celo.



CAPUT XXXI. Christus non necessitate orauit: locus Pauli male intellectus a Felice.

Solus igitur pro omnibus pernoctans in oratione Deum orabat , quia solus pro omnibus uenerat mori. Non, [c 1Kb] non pro se necessarium habuit omnino orare, qui nullo unquam necessitatis uinculo, ut purus quilibet electorum hominum, fuerat implicatus. Qui essentialiter susceptus a uerbo  caro factum, homo permanens uerus, sic exaltari meruit in Deum, quatenus ex uirtute diuinitatis naturaliter  ei comparabilis permaneret glorie altitudo nunquam omnino posse peccare, qui peccatum non fecit, nec dolus inuentus est in ore eius . Sed nec pati uel mori, licet fuerit posse illi quia uoluit, non tamen aliter uel aliquando posse habuit; sed qualiter et quando et ex potestate propria placuit, pati uel mori dignatus est. Tu autem falsas coniecturalium obiectionum tuarum assertiones memorato Pauli fulcire testimonio coniceris [Pro conaris], quia in ea que inscribitur ad Hebreos Epistola, de Mediatore Dei et hominum scripserit, quod in diebus carnis sue preces supplicationesque cum lacrymis et clamore ualido pro se fuderit ad illum, qui poterit eum a morte saluum facere ; ignorans alia ex aliis colligere, et  uim dicti, quam ex uno non uales comprehendere, ex plurimis queas collatis simillimis capabiliter experiri. An si pro magno cepisse te putas a turre Hananeel usque ad portam anguli , qualicunque murum Hierusalem libratim edificare perpendiculo: estimas forte paruipendendum fore ultra limen porte excedere normam mensure? Non est plane alterius periculi finialis [Forte, funalis] mensure [a 2Kb] transcendere terminos, ut est exordii non bene iniecta saxorum machina fundamenti [An, exordiri fundamentum?]. Porro in eo angularis porte intreundi te aditum tibimet clausisse, certis reuinci potest indiciis, quo norme mensuram excedisse te immoderate locutionis uerborum phalere protestantur. Memento quia qui per Dauid lapis angularis , ipse  per Ieremiam porta est anguli uaticinatus . In precedentibus quidem satis latius Apostolum de his disputasse legitur negotiis, imo ab ipso duntaxat eius Epistole principio. Omisso interea in fronte moris sui [Pro more suo] salutationis titulo, taliter elementa sermonis incipit exordiri: Multifarie, inquit, multisque modis olim Deus loquens patribus in prophetis, nouissime autem diebus istis locutus est nobis in Filio, quem constituit heredem uniuersorum, per quem fecit et secula. Qui cum sit splendor glorie, et figura substantie eius, portansque omnia uerbo uirtutis sue: purgationem peccatorum faciens, sedet ad dexteram maiestatis in excelsis, tanto melior angelis effectus, quanto pre illis differentius nomen hereditauit  .



CAPUT XXXII. Paulus non adoptiuum, sed proprium Filium, non nuncupatiuum, sed uerum Deum asserit Christum: qui in Scripturis pro uero Filio a Patre cognoscitur, et uicissim pro uero patre Pater a Filio: qui non nostrum, sed meum uocat Patrem.


Intueri igitur in his apostolicis uerbis subtiliter libet, quomodo doctor mirabilis et utrarumque illustrius naturarum proprietatem discreuerit, et personam Unigeniti Deique ueri excellentius intuens, in utraque natura indifferenter ponens, nec per adoptionis ingeminat prerogatiuam, nec immutat per nuncupationis dedecus; sed unum eumdemque Dominum Iesum Christum uerum Dei Filium, uerumque predicat Deum, et ante secula sine initio ex Patre, et in fine seculorum temporaliter genitum ex  uirgine matre. Porro cum multis modis olim asserat Deum locutum fuisse patribus in prophetis, et nouissime in Filio, euidentius utrumque significat, et uerbi ceterni Patris sempiterne diuinitatis gloriam predicat, et assumpte carnis ineffabilis mysterii premonet sacramentum. Nam et Pater olim per prophetas in uerbo suo, hoc est, in Unigenito locutus est, et nobis nouissimis diebus in eodem Filio, hoc est, per incarnatam Dei sapientiam: sicuti idem Filius et ex eo quod multis modis olim, et per id quod in nouissimis diebus in semetipso locutus est, per Isaiam testatur dicens: Ecce ego ipse qui loquebar, adsum . Et per eumdem rursus prophetam Spiritus sanctus de eo non siluit, Oculo, ait, ad oculum uidebunt, cum conuerterit Dominus Sion . Ipsa namque incarnata ueritas aliena ab omni fallacie neuo, que mentiri nullo modo potest, ueritatis de se testimonium perhibet dicens: Ecce ego qui loquebar adsum. Et, Ego Dominus, et non mutor . Mendax autem per hereticorum ora spiritus conatur astruere, quia per incarnationis dispensationem et unigeniti proprietas in dualitate nominis sit geminata, in proprii scilicet et adoptiui: et unio indiuidue Deitatis in plurali sit numero. [b 1Kb] Et singulariter ac specialiter a Patre propria uoce, et per os legitur sanctorum possessiuo pronomine uocatus, et ipse Patrem tantummodo singulari proprietate eodem pronomine perspicue inuenitur inuocasse, quemadmodum propheticis, euangelicis,  atque apostolicis imbui sacramentalibus possumus instrumentis; ut est illud: Hic est Filius meus dilectus  ; et rursus, Filius meus es tu, ego hodie genui te . Et iterum per prophetam, Ego ero illi in Patrem, et ipse erit mihi in filium ; et alibi sic, Ipse inuocabit me: pater meus es tu ; Et rursus, Ex Aegypto uocaui filium meum , et his similia. Filius autem quia Patrem suum distincte semper appellauerit, plurima Scripturarum testimonia poterunt approbare, sicut per Mariam Magdalenam discipulis declaratur, Ascendo, ait, ad Patrem meum et Patrem uestrum ; et alibi, Pater meus usque modo operatur et ego operor ; et illud, Philippe qui uidet me, uidet et Patrem meum ; et rursus: Rogabo Patrem meum, et alium Paracletum dabit uobis . Nusquam etenim  legitur Patrem nostrum dixisse; sed aut meum, aut sine additamento nostri Pater tantummodo; sicut habet, uado ad Patrem , et illud: Pater autem in me manens ipse facit opera . Et spiritus qui a Patre procedit, , et reliqua. Electorum autem uocationem a Patre, siue inuocationem ad Patrem semper Scriptura plurali numero studuit commendare. Que quidem quia ita se uerius habeant, nullus ignorat, qui Scripturarum notitiam peculiari habere studio non recusat.



120 CAPUT XXXIII. Quomodo intelligendus Isrel primogenitus Dei: et quare docuerit nos Christus orando dicere, Pater noster, non meus.

Nec mouere quempiam debet tanquam contrarium  huius nostre uideri posse assertioni, quia in sacra delique historia legitur precepisse Deum per famulum suum Moysen Pharaoni dicens [Pro dicentem]: Filius meus primogenitus Isrel. Dimitte, ait, filium primogenitum meum, ut sacrificet mihi . Licet scribantur huius precepti iura bono quidem singularia, intellectu tamen indigent modis omnibus plurali. Non enim singillatim de uno quolibet electorum intelligi uidetur, Filius meus primogenitus Isrel; sed de uniuersa certum est multitudine filiorum Isrel, sicut populus, cetus, plebs, caterua, et his similia, que percurrere longissima disputatione in procinctu [a 2Kb] hoc opere compendiosius temperantes calamum deuitamus. Sed neque illud ad hec obiici a quolibet pigrioris ingenii disputatore [b 1Kb]  recte putatur: quoniam Dominus iehsu exoratus a discipulis suis, quatenus eis dignaretur orationis regulam informare, eosque orare premonuerit, quorum precibus aure inclinata benigna sic ait: uos  autem cum oratis, sic orate dicentes: Pater noster, qui es in celis, sanctificetur nomen tuum : ne forte cum sonat dixisse Domino Pater noster, ex hoc nostris obniti definitionibus moliatur, quasi cum dicit noster, communi cum ceteris uocabulo astruat eum nomen insinuasse paternum, minus intelligens uim dicti seriemque locutionis. Non enim indifferenter ait: Nos cum oramus; sed distincte, uos cum oratis dicite, Pater noster. Nos quidem docuit, ut non specialis priuilegii dignitatem, que soli unicoque conuenit Filio Dei, unusquisque audeat paterni nominis usurpare uocabulum, sed communi appellatione Pater noster, sicut adoptiui et non naturalis filii. Differentius autem solum illum decet eterni Patris nomen singulariter inuocare, qui  cum factus esset Filius hominis, Dei quidem Filius unus idemque ipse sempiternus, et inde immutabilis potuit permanere. De his igitur ita prelibasse sufficiat.



CAPUT XXXIu. Textus Deus erat cum illo male intellectus a Felice, explicatur a Paulino docente pluribus Scripture locis Christum uerum Filium Dei.

Ad te iam nunc iterum iterumque styli nostri mucro se uertat, qui in tanto te iactantie fastu conaris erigere, quatenus ipsius principis apostolorum primique pastoris Ecclesie, Petri scilicet apostoli fidei soliditatem auellere nitaris, quam super firmam petram, que Christus est, firmiter a fidelibus non ambigitur fundasse. Usurpato igitur testimonio eius  quod in libro legitur, qui dicitur Actus apostolorum, tuis insertum inspici syllabis a contemplantibus propalatur, totumque ita positum legentis oculus precurreret, Iesum a Nazareth, quomodo unxit eum Deus Spiritu sancto et uirtute, qui pertransiuit benefaciendo et sanando omnes oppressos a diabolo, quoniam Deus erat cum illo , hoc est in illo. Hec Spiritus sanctus per os locutus est apostoli Petri. Tu autem incitatus a spiritu nequam, qui per organum tui lucubratius elicitur gutturis, de proprio addidisti errore, Iesum a Nazareth ideo non esse uerum Deum, quia Petrus docuerit, Deus erat cum illo, et non dixerit, Deus erat ipse. Deus erat cum illo, hoc est in illo, Petrus confessus est: non sicut in quolibet electorum ex dono gratie, sed excellentius cum  illo, quia essentialiter in una persona. Deus erat et homo, iuxta quod omnis plenitudo diuinitatis habitat in eo corporaliter. Deus erat cum illo, non quemadmodum cum nuncupatiuis diis, ad quos  sermo Dei fiebat, uel in quorum manibus uerbum Domini factum fuerat; sed sic singulariter et inseparabiliter cum illo, quemadmodum ineffabili 121 modo non ad eum uerbum Dei fiebat, sed uerbum caro factum est, hoc est Deus homo factus est. Cum autem dicit cum illo, naturarum inducit discretionem, non personarum distinguit dualitatem. Cur [a 1Kb] ergo non confunderis, tante impietatis possessus uecordia, Petrum negasse Iesum Christum Deum esse uerum, cui ab ipso, ut excellentius dicam, Domino pro gloria sincerissime fidei professione, beatitudinis uicissitudo continuo impensa, commodiusque retribuitur? Nam cum de Filio hominis diuersa hominum a discipulis opinio teneretur, eo quod alii eum Ioannem Baptistam, alii Eliam, alii Ieremiam aut unum  ex prophetis, hoc est, unum ex nuncupatiuis diis, uel adoptiuis diis profiterentur, propter huiusmodi professionis humillima abiectaque preconia, Dominus unus idemque Dei hominisque Filius indigne tulit. Noluit namque Dominus, huiusmodi fidei fauens, adminiculum premiorum conferre, que se cum famulis non distulit exequare, exspectante prorsus Petro, quando Dominice interrogationis ad discipulos precurrens sermo se uerterit. Et licet esset primus in ordine apostolorum, ideo tamen diu siluit, quia non solum Dominus quid illi, pro quibus solus Petrus responsurus erat, sed quid homines de Filio hominis estimarent, explorare dignatus est. At ubi quid ipsi de se quorum ipse nouerat corda decernerent, exquisisset, statim Petrus, unus pro cunctis, secundum  unitum insolubileque uinculum caritatis, tenens per omnia ordinem principatus sui, sit ait: Tu es, inquit, Christus Filius Dei uiui. Qui mox a Domino, nulla prorsus interueniente tarditatis mora, gloriosam beatitudinis est lucratus mercedem. Beatus es, ait, Simon Bariona, quia caro et sanguis non reuelauit tibi, sed Pater meus, qui in celis est. Et ego dico tibi, quia tu es Petrus, et super hanc petram edificabo Ecclesiam meam, et cetera istiusmodi que sequuntur . Nunquidnam adoptiuum eum ex paterna didicisse credendus est reuelatione? aut pro confessione nuncupatiui Dei, uel adoptiui filii tante beatitudinis, tanteque admirande culmen adeptus est potestatis, ita ut arbiter ligandi atque soluendi, celestisque specialiter ianitor fieret aule? Quis hec  procaci dixerit lingua, quisue sanum sapiens impenetrabilium cordium arcana labentibus non pertimescat cogitationibus recenseri? Hereticus quippe falsidica fauce despumans quia non sit Christus iehsu uerus Deus, eterno anathemate perculsus coniectat. Petrus uero corde sacrato, labiisque benedictis, mellisona uoce omnium Dominum protestatur dicens, uerbum, ait, misit filiis Isrel, annuntians pacem per Iesum Christum; hic est omnium Dominus . Certe qui omnium Dominus est, ipse procul dubio et uerus Deus est. Hereticus sacrilego plenoque perfidie palato, adoptiuum Christum Iesum, et non proprium  Dei Filium maledictus delerat [b 1Kb] . Petrus namque dulcifluo ore Dei Filium benedictus confitetur. Deus, ait, Abraham, et Deus Isaac, et Deus Iacob glorificauit Filium suum Iesum . Et rursus: uobis primum suscitauit Deus Filium suum, misit eum benedicentem uerbis . Et Pauli testimonium Lucas sic in eodem canonico ponit libro: Continuo, inquit, in synagogis predicabat Iesum, quoniam hic est Filius Dei. Et paulo post: Saulus autem conualescebat, et confundebat Iudeos, qui habitabant Damasci, affirmans quoniam hic est Christus .



CAPUT XXXu. Alii Christi nuncupatiui; iehsu Christus proprius: dicitur ab Apostolo in carne, et non cum carne passus.


Queri ergo potest, qualiter intelligi conueniat, quia Lucas pro magno asserit Paulo affirmasse, Hic est Christus, cum multi alii unctionis oleo uncti christi plerumque dicti leguntur, nisi quia alii nuncupatiui christi. Hic autem quem Paulus affirmat, naturaliter uerus est Christus Filius Dei, alii puri homines in iniquitatibus et concepti et nati, Christi chrismate sunt uncti; hic autem, quem predicat Paulus, de Spiritu sancto et Maria gloriosa uirgine et conceptus et natus, Christus essentialiter in utero est formatus, nunquam non fuit Christus, quoniam unctus pre participibus suis de Spiritu sancto, in ipso procul dubio conceptu uirginalis uteri Deus essentialiter factus est Christus. uerbum quippe caro factum est  et habitauit in nobis, hoc est in Christo, cuius nos membra sumus. Et ideo in nobis, quia in Christo, qui formam dignatus est suscipere serui; quoniam in ipso complacuit omnem plenitudinem diuinitatis habitare corporaliter. In nullo profecto alio nuncupatiuo Christo omnem plenitudinem inhabitasse legitur diuinitatis. Sed nec de nullo horum scriptum inspicitur: uerbum caro factum est, et habitauit in nobis. Hunc uerum Christum Deum Paulus disputans eum Iudeis affirmans quoniam hic est Christus. Cui in epistola sua Petrus licet aliis uerbis, non dispari tamen sensu concordat apostolus, Christo autem, inquiens, in carne passo , hoc est Christo Deo in carne, non cum carne passo, nec carni compasso. Deus enim Christus extra passionem est: nam  crucifixus, mortuus, et sepultus legitur, iuxta Pauli uocem secundum Scripturas , sed in carne tantummodo. Cum carne autem Christus Deus nec crucifixus, nec mortuus creditur, nec sepultus. Nam 122 impassibilis in suis, dignatus est pati in nostris: immortalis permanens, uoluit mori, et in sepulcro placuit sepeliri. Hinc illud est, quod alias isdem doctor mirabilis, quia Christus iehsu in carne solum modo, et non cum carne et pati et mori dignatus est. sic docet: Nam etsi mortuus est, inquit, ex infirmitate nostra, sed uiuit ex uirtute Dei .



CAPUT XXXuI. Christum uerum Deum esse ex Scripturis ostendit.


Ecce Petrus et Paulus, duo uidelicet fulgentia [a 1Kb] mundi candelabra, eum, qui natus est de Spiritu sancto et uirgine Maria, et omnium Dominum, et Dei Filium, et Christum singulariter uerum, et super omnia Deum confitentur in secula benedictum. Ioannes, cui inter natos mulierum maior exstitit nemo, Filium Dei uerum confessus est dicens: Ego uidi et testimonium perhibui, quia hic est Filius Dei . Quin etiam digito hunc ostendit dicens: Ecce agnus Dei, ecce qui tollit peccatum mundi . Si autem ille, qui agnus dignatus est fieri, Deus uerus non esset, nequaquam eum plusquam propheta peccatum  mundi tollere perhibuisset . Ioannes quoque accubitor [b 2Kb] Christi uerum illum Dei Filium, uerumque Deum, et uitam protestatur eternam . Thomas [c 1Kb] in Christi corpore fixuras contingit clauorum, latusque lancea explorat apertum, et Dominum suum continuo et Deum suum exclamauit. Ipsius admirabilis paterne uocis clamore proprius eterni Patris Filius, gemina, in monte scilicet sancto, et super crepidinem Iordanis aluei, demonstratur uocatione, Hic est, inquit, Filius meus dilectus, in quo bene complacui: ipsum audite . Ipse se credere Deum discipulos docuit, dicens: Creditis in Deum? et in me credite . Non dixit, me credite, sed, in me: aliud [d 1Kb] est enim, me credite, et aliud, in me credite. Me credere communis est sermo, et pertinet ad quamlibet creaturam. In me autem credere, solius Dei ueri confessionis est honor exhibendus, Creditis, ait, in Deum, quia non in alium, nisi in solum unumque credendum est Deum: Et in me credite, [e 1Kb] utique quia et ego Deus. Non plures, sed unus idemque Deus Pater et Filius et Spiritus sanctus. Hinc iterum ipse per eumdem euangelistam, Ut cognoscant, ait, te solum et uerum Deum, et quem misisti Iesum Christum . Subauditur etenim et quem misisti Iesum Christum credant solum et uerum  Deum.



CAPUT XXXuII. Exprobrat Felici intentatam diuisionem quatuor personarum in Christo. Quem inseparabilem tamen euincit.

Hec igitur tantorum herilium [f 41Kb] uirorum preclara Deum illum uerum protestantur oracula. Sed et omnipotens Pater dilectum suum signauit Filium. Tu autem illi, o infelix, nichil amplius quam puro homini contulisti. Porro nuncupatiuum eum Deum, et optatiuum [g 1Kb] filium dum impia nare [h 2Kb] subsannas,  quid aliud quam uni cuilibet electorum hominum communem honorem rependis, cui debueras singulariter de alis [a 2Kb] potentie gloriam excellentius exhibere? Sed quia ob hoc Arium eterno nosti a sanctis Patribus anathemate damnatum, idcirco fraudare catholicam fidem lucubri [b 7Kb] satages [satagis] 123 obiectione; et dum uipereos sibilos prurienti [c 1Kb] fingis auricula refutare, pestifero aspidis ueneno regulique admodum infamaris flatu necari. Diuidere nempe unum Christum eumdemque Dei Filium in partes dissicanti  corde conaris: nam dum modo uerum Deum uerumque Dei Filium insanie furia mancipatus elinguas , quid aliud quam quatuor introducere personas festinas? Licet neges te hoc specie tenus non  asserere, quod quidem astruisse te nichilominus exhibitis in rebus probaris. Porro quia Redemptor noster ex utraque natura, diuina siquidem et humana, Dei hominisque Filius unus idemque ueraciter predicatur, idcirco tibi uidetur duo et duo, uerus [An. leg. in acc., uerum, proprium] scilicet et proprius, nuncupatiuus scilicet et adoptiuus, recte confiteri; quasi alter sit Christus purus Deus, hoc est uerus, et alter purus homo, uti quilibet unus electorum, hoc est nuncupatiuus Deus: ex hoc etenim proprius, ex illo uero adoptiuus filius; cum simplex sincere fidei ratio aliter in directum normulam  sue religionis in nullo prorsus curuante errore extendat utrinque [Al. utrique, an. legendum utriusque?] lateris rectitudinem mensam. Aliter quippe ex Patre, quia ante omnia secula et sine initio inuisibilis et incorporalis de ceterno natus est genitore: aliter profecto ex matre, quia certo in tempore uerbum caro factum corporaliter natus est Deus homo. Et non alius qui ante secula, et alius qui in tempore, sed unus idemque ex utraque et in utraque natura, remote scilicet nuncupatiuo [Pro, nuncupatiui . . . adoptiui] Dei, et adoptiuo filii modis omnibus uocabulo, et ante partum et post partum uirginis unus et uerus Deus, uerusque permanet Filius Dei. Non enim potest unus diuidi; et idcirco non tibi conceditur, ut ex parte uerus, et ex parte non  uerus credatur; nec gemina naturarum discretio in una ineffabiliter ceunte separari ualet persona, contestante autem Spiritu sancto, qui per Scripturam suam loquitur ita: Quod Deus, ait, coniunxit, homo non separet . Deus namque coniunxit sibimet in thalamo suo, in unitate persone, hoc est in inuiolato utero beate uirginis humanam inconfusibiliter, seu [Pro et] inseparabiliter naturam. Hanc utique unite diuini humanique commercii inseparabilem societatem nature scindere satagis manu cruenta. Et licet frustatorie coneris, non tamen effectum consequeris efficiendi.



CAPUT XXXuIII. Martha, latro, centurio, Gabriel, Christum Dei Filium fatentur uerum: Felix adoptiuum.


De solo ergo tam obscene uoluntatis [a 17Kb] molimine reus, nisi te sceleris huius peniteat, ante conspectum eterni teneberis iudicis. Nonne sancte mulieres Dei illum uerum confesse sunt Filium? Martha utique ab eo requisita utrum credat ipsum uitam et resurrectionem esse mortuorum, respondeat, Ego, inquiens, credidi, Domine, quia tu es Christus Filius Dei, qui in hunc mundum uenisti . Quo enim uenit, qui ubique totus per diuinitatis sue potentiam erat? Sed in hunc mundum per uterum uirginis uenit. Et illum, qui per id, quod ex Patre est, non habuit quo ueniret, per uterum uirginis tamen  uenit, Martha Filium est Dei uiui confessa. Potioris forte fidei, ut latronem Christi taceam confessorem, centurio te fuerit, nec dum a sanguine manibus lotis, qui crucifixo Dei in carne Filio, percutiens pectus suum dicebat: uere Dei filius erat iste . Ille in cruce pendentem uerum Christum confessus est Dei Filium: tu in dextera iam Patris sedentem asseris adoptiuum. Gabriel quippe archangelus Christum in presepio iacentem, Dominum et Saluatorem, gaudiumque omni predixerat populo, dicens: Ecce ego euangelizo uobis gaudium magnum, quod erit omni populo, quia natus est uobis hodie Saluator, qui est Christus Dominus in ciuitate Dauid . Et tu in solio nunc maiestatis sue cum Patre regnantem nuncupatiuum Deum perdito corde  fateris.



CAPUT XXXIX. Non nuncupatiuum Deum, nec adoptiuum filium reperiri in Scripturis: sed ex opposito uerum Deum et proprium Filium.

Interrogo ergo quis fuerit ille magister erroris, qui nunquam fuerat discipulus ueritatis, a quo didiceras Christum nuncupatiuum Deum, et adoptiuum filium. In sacris namque uoluminibus nomen eius aliter ex magisterio sancti Spiritus inuenitur insertum: sicut in Dauid dicit, Ante solem permanebit nomen eius, et ante lunam sedes eius . Isaias quippe precipuus prophetarum, eum qui de uirgine nasci dignatus est, nomen eius cum interpretatione sui predixit: Et uocabitur, ait, nomen  eius Emmanuel, quod interpretatur nobiscum Deus . Nobiscum quoque Deus iuxta illud, et uerbum caro factum est, et habitauit in nobis , hoc est, nobiscum Deus. Et rursus, Et uocabitur  nomen eius admirabilis, consiliarius, Deus fortis . Et iterum, Redemptor tuus sanctus Isrel, Deus omnis terre uocabitur . Dauid autem non cuilibet nuncupatiuo, sed uero Deo et regi magno, qui est super omnes deos, omnes gentes plaudere manibus, et in uoce exsultationis prophetico premonet organo iubilare. Quoniam Deus, inquit, summus, terribilis, et rex magnus super omnes deos . Et quia de uerbo carne facto prececinerit, liquidius declarat, cum post paululum subinfert: Ascendit Deus in iubilo, et Dominus in uoce tube . Et illud, Qui ascendit, ait, super occasum, Dominus nomen est illi. . Et infra: 125 Dominus uirtutum ipse est rex glorie . Huic simile quid in carmine triumphali  per Moysen decantatur: Dominus quasi uir pugnator, omnipotens nomen eius . Zacarias ita: Ecce uir, Oriens nomen eius . Angelus ad Ioseph, Et uocabis nomen eius Iesum , hoc est, Saluatorem. Et rursus idem angelus beate uirgini: Quod autem nascetur, infit, ex te sanctum, uocabitur Filius Dei . Et iterum, uocabitur nomen eius Altissimi Filius . Euangelicus autem Zacarias et Dominum illum, et Altissimum predixit, Tu, inquit, puer Propheta Altissimi uocaberis: preibis enim ante faciem Domini parare uias eius . Nathanahel profitetur hoc modo, Rabbi, ait, tu es Filius Dei uiui, tu es rex Isrel . Lucas nempe posuit ita: Et uocatum est nomen eius iehsu, sicut dictum est ab angelo  priusquam in utero conciperetur . Petrus ait: Hic est omnium Dominus . Paulus super omnia Deum benedictum confitetur in secula .



CAPUT XL. Emmanuel, iehsu, Redemptor, Christus, sunt nomina Filii Dei in Scripturis: non nuncupatiuus, nec adoptiuus.

Nescio plane quis ei nuncupatiuum uel adoptiuum nomen imposuerit. Nam si cuncte utrorumque testamentorum pagine reuoluantur, nusquam inibi hec duo uocabula ad ipsum pertinentia poterunt reperiri, quia nec merentur Filio Dei ascribi. Ea uero nomina, que per angelos uel prophetas, sanctosque apostolos nobis reuelata sunt, satis apta [An, apte?] conueniunt  Filio Dei. Nam Emmanuel, quia nobiscum Deus; iehsu, quia Saluator omnium; Redemptor, quia pretio captiuos nos sui sanguinis redemit; Christus, quia arcanius in utero uirginis unctus, hoc est de Spiritu sancto est natus. Ipsa nimirum conceptio,  spiritalis inuisibilis nichilominus unctio fuit, licet manifestius et in Iordanis crepidine a Spiritu sancto sit unctus, qui super eum in specie descendit columbe. Hec quippe manifestior: illa uero occultior unctio predicatur. Dominus, quia omnis creatura in celo et in terra seruiunt ei. Et quia secretius in uirginali utero sancti Spiraminis delibatur flatu, Christus, hoc est, unctus, est natus, angelico euidentius, oraculo erudimur. Ait enim: Natus est uobis hodie Saluator, qui est Christus Dominus in ciuitate Dauid .



CAPUT XLI. Quid sit nuncupatiuus Deus: et quod Christo non conueniat.

Age ergo, exstincto penitus omnis inuidie fomite,  qui litium protinus flammantius prunas comburit, uideamus nunc simplici oculo mentis utrumnam hec duo uocabula in Christo unigenito Dei Filio conuenientius sint attributa. Nuncupatitius nempe Deus ille dicitur, qui cum sit homo purus, nec est una cum Deo uero persona, sicut Christus, ex accidenti tantummodo dono gratie dicitur quasi Deus. Promeretur nimirum huius honoris uocabulum ex largitoris quandoque gratuito munere, quia non habuit essentialiter semper ut Deus esset. Nuncupare quippe affectate locutionis est appellare. Nam qui semper Deus non fuit, sed accessit illi ob imitationis quandoque priuilegium ut Deus esset; profecto non uerus, sed nuncupatiuus Deus dici absque ulla ambage dubietatis ualebit. Christus igitur, qui nunquam non  fuit Deus homo , licet sit aliud per quod Deus, et aliud per quod homo, sed in utroque unus Deus et homo: nec fuit aliquando purus conceptus uel natus homo, sed quia conceptus uel natus est de Spiritu sancto et uirginea carne, ex ipsa conceptione, uel ineffabili natiuitate Deus uerus processit et homo: quomodo ergo non semper uel totus uerus est Deus, qui nunquam fuit sine uero Deo nec conceptus nec natus? Nec accessit illi ut Deus esset nuncupatiuus aliquando, qui homo uerus in unitate nasci persone meruit Dei ueri, nec fuit unquam Christus alterius persone, nisi semper ueraciter Dei ueri.



CAPUT XLII. Una persona duobus non conuenire, adoptiuo et proprio, exemplo et similitudine declarat.


Quo igitur pacto persona una Deos exhibeat duos, aut certe unius persone proprietas disparili nuncupatione filiorum dualitatis recipiat diuersitatem? Nam cum constet homo unus ex duabus diuersisque naturis, propter quod Paulus interiorem 126 et exteriorem denuntiat hominem , non tamen Ioannes Baptista huiusmodi interior unus idemque et exterior homo, unus Zacarie patris proles secundum interiorem hominem, hoc est, spiritum,  proprius; et iuxta exteriorem, id est, carneum corpus, adoptiuus filius recte uidebitur nuncupari. Unus namque Ioannes proprius uerusque unius Zacarie filius predicatur. Quod si Iacobum Alphei, alterius scilicet patris filium, Zacarias per adoptionis prerogatiuam in sorte filii gratuito subrogasset, poterat uterque, Ioannes siquidem et Iacobus propter personarum discretionem, alter horum proprius, et alter adoptiuus ueraciter filius uocitari. Nam si facultas humane possibilitatis exegisset, quatenus Ioannes permanens id quod erat, posset cum Iacobo in unione persone inseparabiliter effici unus, ita ut proprietas naturalis gemina permaneret, et unio personalis indiuidualitatis uocabulo nulla posset ex causa rescindi: tunc unus Ioannes Iacobusque personaliter  effectus poterant fortasse uterque et adoptiuus et uerus filius dici; sed quoniam Ioannes et Iacobus per consortium quidem caritatis possunt esse cor unum et anima una, nunquam tamen naturaliter per unitatem persone effici posse creditur ambo unus, nunquam Ioannes aliter, nisi Zacarie filius permanet semper uerus. Sed licet omne quod ex rebus humanis exempli colligitur causa, indignum diuino cultui haud dubio ascribatur, licet tamen, in quantum similitudinis exerit [An, exigit?] ratio, ex uisibilibus inuisibilia et ex humillimis sublimia comparari. Nam cum Redemptor noster se uitem ueram, discipulos palmites, Patrem autem suum agricolam parabolice declarasset, ex rebus profecto terrenis diuini excellentius mysterii gloriam sublimauit . Tante ergo tamque diuinius auctoritatis firmati preconio, nil tanquam intemperatius coniecti premisse exempli existimo obesse figure.



CAPUT XLIII. Adoptio quia conuenit nobis, non conuenit Christo.

Christus igitur unigenitus sempiterni genitoris Filius, qui ab ipsa, ut uerius referam, ineffabilique uirginalis uteri conceptione in Dei Filii personam susceptus, unaque cum Deo inconfuse, sed et indiuidue factus persona, unus idemque uerus Dei hominisque Filius [a 1Kb] , indiscretus iuxta carnis dispensationem persona, discretusque natura. Porro secundum diuinam ineffabilis glorie maiestatem, inseparabilis cum Patre sanctoque cum Spiritu essentia, sed discretus  persona, semper unigenitus et uerus Dei Filius [b 1Kb] , cessante prorsus omnino adoptiui uocabulo nominis. Non enim Christo Iesu consequenter rateque possibilitatis appellatio defertur adoptionis, cui nunquam dedecus contigit alienationis. Nam cum sit adoptio nomen mihi cunctorumque [c 1Kb] redemptorum bonum, idcirco tamen uni Deo hominique dignius ascribi posse ratio non permittit regularis catholice fidei; quoniam per eumdem Dei hominisque Filium ille ut assequatur necesse est regenerationis [d 1Kb] , qui de massa perditionis per traducem propaginis ueniens, in iniquitate conceptus, et in peccato genitus  extraneus constat a paterne dignitatis priuilegio Filius ante tempus adoptionis exstiture. Christus autem iehsu quo pacto adoptiuus filius credi conueniat, nullius recte fidei considerationis conspicuus ordo demonstrat. Ipse quippe solus ac singulariter de Spiritu sancto conceptus et natus, ex uirginea uulua sine peccato prodiit Deus et homo. Nunquam quidem fuit filius ire, quatenus ex dono gratie per adoptionis processum fieret Filius Dei. Ex quo enim uerbum caro factum est, et cepit homo Christus esse una cum Deo persona, semper unus ex utroque uerus et unigenitus permanet Filius Dei.



CAPUT XLIu. Ex filiis ire faciente Deo adoptiuos filios per baptismum arguit, Felicem uel debuisse dicere Christum filium ire, uel non debere dicere adoptiuum per baptismum; quo non eguit, sed suscipiendo illum nobis sanctificauit.


Nonne ore tuo te iuste condemnaueris, nisi [Al., si] tuis quantocius assertionibus contradicere non [a 1Kb] uereberis? Tue namque te produnt littere retulisse: Ex filiis ire sacramento nichilominus subueniente baptismatis, per adoptionis gratiam effici filios Dei. Aut ergo mendacii sceleris reus argueris, si obsistere nitaris non esse originaliter omnes, ut locutus es, filios ire, qui per adoptionis gratiam efficiuntur filii Dei; aut si Christum Iesum unum Deum hominemque non parcis adoptiuum filium predicare, astrue, necesse est [b 1Kb] , eum impio ore maledictisque precordiis originaliter quasi purum hominem in iniquitatibus conceptum  filium fuisse ire, et tunc adoptiui ei nomen  confuso stylo ascribe, quatenus omnes heresiarches hereses [c 1Kb] in unum coaceruatim reducte, nouello quidem sono, sed anili purulentoque prolate palato, nullius sufficiat arbitrii uel medii sceleris alterius secte collata estimari comparatione. Insanabilis [d 6Kb] utique te 127 pestis mortifere canceris deuastat serpendo, cum geminas reputas unigeniti Dei Filii post partum uirginis natiuitates hoc modo. Has, inquit [An inquam, uel inquis?], geminas generationes, primam uidelicet, que secundum carnem est, secundam uero spiritalem que per adoptionem fit, idem Redemptor noster secundum hominem complexus in semetipso continet. Primam uidelicet quam suscepit ex uirgine nascendo; secundam uero quam initiauit [e 2Kb] in lauacro a mortuis resurgendo. Catholica  quippe fides alteram ex Patre ante omnia secula confitetur; ex matre alteram in finem seculi protestatur. Tertiam uero, quam tu initiatam in baptismo affirmas, ecclesiastice regule modis omnibus refutat censura. Nam cum adstruas has geminas generationes, primam ex uirgine, secundam in baptismo initiatam, oblitus preterea illius conuinceris inenarrabilius gloriose ex paterno ante luciferum utero natiuitatis. Duas quin etiam preter illam introducere generationes gestiens ore despumas toxifluo. Ex uirginis quippe unam mirabili partu, alteram uero ex lauacri asseris sacramento. In eo ergo mendacii laqueo non te refugis strangulare; quoniam idcirco tertiam moliris affirmare, ut eguisse  eum fingas regenerari per baptismum, quasi originaliter  filium ire, qui non de Spiritu sancto sicut Christus et conceptus et natus est, sed in iniquitate de semine uitiate conceptus exstat nature. Ex eo quapropter patenter clancule perfidie tue flexuosis obuiolate sinibus manifestius insidie propalantur, quoniam ideo hominem Christum Iesum adoptiuum Filium sensu frustratus putas uaniflauo [a 8Kb] , tanquam oportuerit eum denuo nasci, et ex materno et fontis utero, sicut ceteros homines qui in remissionem baptizantur peccatorum, qui etiamsi proprio non sint obnoxii scelere, sicut paruuli, propter originalia tamen crimina, que de massa traducuntur perditionis. Nisi quis renatus fuerit ex aqua et Spiritu sancto, iuxta Dominice predicationis sententiam, non intrabit in regnum celorum . Cum  ille non dixerit Nicodemo, Oportet nos nasci denuo, sed exceptauit [b 2Kb] semetipsum, cui non oportuerit denuo nasci, ita, oportet, inquit, uos nasci denuo . Nam quemadmodum non sibi, nec pro se, sed pro nobis natus, passus, mortuus ueraciter creditur ac sepultus: ita nec sibi, uel pro se, sed pro nobis baptismi dedicare dignatus est sacramentum. Nisi enim illi placuisset Iordanica suo baptismate sanctificare fluenta, aquarum natura nullam unquam regenerandi habere potuisset uirtutem. Unde et Ioannes cum se peteret primum ab eo baptizari, dicens: Ego a te debeo baptizari, et tu uenis ad me ? illico a Domino audiuit: Sine modo: sic enim decet nos adimplere omnem iustitiam . Ioannes igitur [c 1Kb] suo baptismate non potuit  sanctificare aquarum naturam, nec conferre illi sui corporis lauacro, sicut sui Domini, regenerationis effectum in remissionem peccatorum. Et ideo non debuit prior Ioannes baptizari necdum labentibus [Forte, pro lauantibus] pretiosa Domini Iordanicis undulis sui membra conditoris; aquarum sanctificatio per effectum erat supplenda iustitie. Baptizato namque Domino, Ioannes [An, Iordanis?]  eiusdem sui Domini sanctificatus baptismate, uim ualuit [Pro, habuit] exinde sublimium inferre celorum.



CAPUT XLu Apostoli baptizantes, et miracula facientes in nomine Iesu, euincunt ipsum esse Deum.

Si igitur iehsu a Nazareth iuxta tuam perfidiam Deus uerus ipse non esset, nequaquam Petrus et Paulus, qui uidebantur Ecclesie columne, in nomine Iesu sacramentum baptismatis, quod nulli alio nisi solius Dei ueri, competit nomini, in remissionem traderent peccatorum. Imbuta quippe iuxta, promulgatis Domini preceptis, fidei regulam fidelium turba, precepisse eos, qui instructi erant diuinorum carismate, dictis non inhibetur aduersis,  in nomine Iesu baptizari, Luca attestante qui euangelica Petri Paulique ueridico ita scribit calamo uerba. Nam effusa gratia Spiritus sancti super credentes, sic Petri ponit sermonem: Tunc respondit Petrus: Nunquid aquam quis prohibere potest, ut non baptizentur hi, qui Spiritum sanctum acceperunt? Et iussit eos baptizari in nomine Iesu . Paulus uero cum affirmaret per Scripturas ipsum esse Iesum Christum, et responsum accepisset ab his qui crediderant quoniam in Ioannis baptismate baptizati essent: Ioannes, inquit, baptizauit baptismo penitentie populum dicens in eum qui uenturus esset post ipsum ut crederent, hoc est in Iesum. His auditis baptizati sunt in nomine Domini Iesu . Et rursus in eodem libro:  Cum uero credidissent Philippo euangelizanti de regno Dei, in nomine Iesu Christi baptizabantur uiri ac mulieres . Miror, quia impudentie rugis fronte concisa Petrum Paulumque, duo preclara celi luminaria [d 1Kb] infamare non uereris, Iesum a Nazareth Deum uerum esse ideo tacuisse eos coniectas, quasi nuncupatiuum eum Deum iuxta tuam uesaniam putauissent. Quod si Deus ipse uerus  non esset, nequaquam Petrus et Ioannes claudo ex utero matris sue in nomine Iesu Nazareni dicerent, Surge, et ambula . Et illud: Notum sit omnibus uobis, quia in nomine Iesu Christi Nazareni, quem uos crucifixistis, in hoc iste astat coram uobis sanus. Et non est, inquit, in alio aliquo salus: nec nomen est aliud sub celo datum hominibus, in quo oporteat nos saluos fieri . Et homini cuidam iacenti in grabato paralytico sic ait: Aenea, sanat te iehsu Christus, surge et sterne tibi. Et continuo surrexit .



CAPUT XLuI. iehsu auctor uite, uita et resurrectio: non ergo nuncupatiuus, sed uerus Deus.

Si igitur Deus uerus ipse non esset, quo pacto  idem apostolorum princeps alias auctorem eum uite propria fuisset auctoritate confessus? Sic enim per exprobrationem Iudeorum audacter retundit perfidiam, dicens, uos autem petistis, ait, uirum homicidam donari uobis: auctorem uero uite interemistis, quem Deus suscitauit a mortuis . Nonne tu dicis Christum Iesum, qui interemptus est, semper uiuens, et quem Deus suscitauit, non esse Deum uerum? Petrus autem auctorem eum predicat uite. Auctor quippe uite nullus potest alius dici uel credi nuncupatiuorum deorum, nisi sit Deus uerus, sicut Dominus noster iehsu Christus Filius Dei uiui, quemadmodum ipse de semetipso testatur. Ego sum, ait, resurrectio et uita . Et illud: Ego sum uia, ueritas, et  uita. Dic, queso te, dic; non te pigeat ueritatem loqui; ubi legisse te recolis de alio quolibet 129 nuncupatiuo Deo scriptum: Ego sum uia, ueritas et uita? Et uere scio, quia nunquam legisti, nunquam eris lecturus. Cur ergo non te corrigas ad uiam, quam diu deuians errare fatigatus non cessas? Cur non amplecteris ueritatem? Quousque falso frustratus errore mendacii sequeris patrem? Cur non concupiscens desideras apprehendere uitam? Usquequo sequipedam [a 3Kb] mortis esse non te pudebit  auctorem? Nam inherendo, et sempiterne pabulum eris gehenne.



CAPUT XLuII. Scripturam pluries dicentem Dominum esse Deum intelligit Paulinus ac si diceret quod iehsu Christus sit Deus.

Hereticus itaque uiperei ueneni poculo impio hausto debriatus [b 1Kb] gutture Iesum a Nazareth Deum denegat uerum. Petrus autem Spiritus sancti satiatus dulcedine omnium Dominum labiis profitetur sacratis. Et quoniam Dominus omnium ipse sit Deus insigni quantocius Psalmiste ueraciter uaticinio declaratur. Intret, ait, in conspectu eius in exsultatione: scitote quoniam Dominus ipse est Deus . Stultus quippe dixit in corde suo: Non est  Deus . Sapientissimus namque Salomon prophetico imbutus spiramine, prolixius orationis serie promulgata, protestatur dicens: Ut sciant uniuersi terrarum populi, quod Dominus ipse sit Deus . Et illud Iacob patriarche: Si reuersus, inquit, fuero prospere in domum patris mei, erit mihi Dominus in Deum: et lapis iste, quem erexi, in titulum . Hinc alias concinnatim in prefato Regum uolumine sub optionis figura ab Elia problematice prophetis Belial proposita clarius demonstratur. Cum inuocantibus illis deos suos nichil dignum actum sit, purificata protinus ab Elia propheta altaris struice [c 1Kb] , inuocatoque omnipotentis Domini Dei celi sempiterno nomine, sacrificium bouis altari superimpositum, perfusumque  ter salientibus aquarum undulis, mox ignis, uaporantibus flammis, consumpsit diuinus. Cuius uidelicet tam insigne detecta perspicuo rumore miraculi ueritate, admirantes prostratique in terram populi, repetite utique continuo unius eiusdemque uocis officio, professio recte fidei promulgatur, cum celerius subinfertur: Dominus, inquiunt, ipse est Deus . Hinc etenim prolate fidei professioni et illud non inconuenienter concordare certum haud dubio estimatur, ueluti in sacra historia in uerbis  Rubenitis et Gadditis, et dimidie tribus legitur Manasse. Nam cum durius redarguerentur legatione insistente filiorum Isrel, quorum princeps erat Phinees Domini sacerdos, conquesti nimirum de altaris mire magnitudinis constructione, ne forte per industriam in cultu Deorum gentium edificatum cernitur. Que cuncta allegorice expositionis indigent documentis, a quibus styli eleuatius suspenso temperamus mucrone, ne forte legentis animus prolixe disputationis recensita serie fatigetur. Obiurgatis igitur uehementer duabus et dimidia tribu, respondisse eos talibus constanter Scriptura uerbis depromit. Fortissimus, inquiunt, Deus Dominus, fortissimus Deus Dominus, ipse nouit si preuaricationis animo hoc altare construximus: et non ea magis cogitatione atque tractatu,  ut in testimonium esset inter filios uestros et filios nostros; ne forte dicerent filii uestri cras filiis nostris: non uobis pars uel hereditas in Domino Deo Isrel . Et huiusmodi connexius uerborum sequentia extendentes, ad eum perductum est limitis terminum, quatenus finalis uerbi clausulam uiolate [An inuiolate?] cingi fidei inspecta monstraretur censura, cum protinus subinfertur: uocaueruntque filii Ruben et Gad altare, testimonium nostrum quod Dominus ipse sit Deus . Ecce principium responsionis eorum non quemlibet Deum, sed fortissimum Deum Dominum signanter insinuat. Ecce finis dicti, Testimonium nostrum profertur, quod Dominus ipse sit Deus. Quod quidem testimonium non speciale harum tantummodo existimo  130 tribuum, sed ut moris est sacri eloquii, plerumque pro toto ponere, generali utrorumque testamentorum sentiri procul dubio testimonium debet. Omnes etenim Scripturarum pagine et fortissimum Deum Dominum Christum Iesum Dei Filium, et quia Dominus uerus [a 1Kb] sit Deus uoce preconia confitentur. Hoc est unum illustrissimum omnium diuinorum dogmatum testimonium.



CAPUT XLuIII. Locum Isaie exponit de Iesu, qui etsi homo de terra, unitate tamen persone uerus est Deus, non nuncupatiuus.

Isaie preterea tam potissimum sincere fidei uaticinium debueras saltem in tabula tui cordis diuini liquoris  exaratum undula iugiter lectitare: quod atramenti nigredine in pagina tue melius inseri disputationis putasti. In quo, inquit, qui benedictus est super terram, benedicetur in Deo amen. Et qui iurabit in terra, iurabit in Deo amen . Sed quid prodest labiis eum honorare, cum cor tuum subito recedat ab eo? Timoris est quippe uoce confiteri, more [Forte corde, uel mente] contradicere. Tedii est ista professio potius quam dilectionis, que de radice non oritur ueritatis. Legisti prorsus huius expositionem capituli a maioribus nostris stylo deligatam catholico, sed ore, non corde. Nam illi Deum uerum, et in substantia  nostre carnis quam de uirgine sumpsit, habitare confessi sunt, et ipsum eumdemque ex utero unum nos Deum credere Dei Filium uerum docuerunt. Tu uero sacrilego ore Deum uerum habitatorem; Deum namque nuncupatiuum astrues quo habitatur. Et ex hoc merito infamaris duos introducere Deos, uerum et nuncupatiuum, cum sit ex duabus naturis unus et uerus Deus. Quod si non unus et uerus Deus ex utraque et in utraque natura, diuina scilicet et humana, hoc est terrena, discretus substantia, indiscretus maneret persona; nequaquam idem propheta addito iureiurando diceret, Qui iurat in terra, iurat in Deo, amen. Amen quippe sermo est iurisiurandi, et licet transferatur ex Hebreo in Latinum eloquium uere siue fideliter plus tamen mystice  uim ineffabilis premonet sacramenti, quam translatoris ualeat efficaciter lingua proprietatem plenius exprimere uocis sonantis. Pulchre namque qui iurat, ait, in terra, iurabit in Deo, amen. Quoniam ille Deus uerus, qui dignatus est terram nostre carnis assumere, non se in duos per dispensationem magni et pii sacramenti duplicauit Deos, uerum scilicet et nuncupatiuum, adoptiuum uel [uel pro et, insuper uidetur deesse filium] proprium; sed uerus Deus, et proprius permanens Filius, unus idemque uerus ex utroque creditur Deus. Et quanquam mendaci tergiuersatione, excusatione excusare te specie tenus nitaris non duos astruere Deos, ex ipsis tamen tuorum reuinceris prolatis uerborum obiectionibus, cum duo et duo relatiua uocabula unius intorquere non parcis persone.  Nam uerus et nuncupatiuus duo sunt: proprius et adoptiuus similiter duo sonant, duarumque personarum, non perfunctorie tantummodo sono, sed rei substantialis efficit ueritatem.



CAPUT XLIX. Altare de terra, ad quod per gradus prohibetur ascensus, est Christus in incarnatione, non tamen multiplicata persona.

Unus igitur nullius rationis iniectu potest utrumque esse, et uerus et nuncupatiuus, proprius unius genitoris et adoptiuus. Non enim ualebis te in tante subtilitatis fantasia extenuare, quo possis impune utroque uacillante pede ab his, in quibus offenderis, cornibus elucubratius effugere. Quoniam qui iurat in terra, iurat in Deo, amen. Unde et diuina uoce  alias Moysi dicitur, Altare de terra facietis mihi . Ad quod nimirum altare Domini lege prohibetur per gradus ascendere. Non ascendes, inquit, per gradus ad altare meum . Altare quippe de terra est Christi caro sumpta de uirgine. Facere namque altare de terra est spem in mediatoris ueraciter confidendum [An pro confidendo] ponere incarnatione. 131 Per gradus nempe ascendere ideo contradicitur, quia in gradibus et inequalitas contemplatur, et numeri aucta quantitas multiplicatur. Hoc significante Sancto spiritu, quoniam in  excellentia sancte et ineffabilis Trinitatis nulla est inequalitas, nullaque diuersitas suspicanda. Et in sacramento incarnati uerbi Dei Patris, per quod Filius Dei unus idemque dignatus est fieri hominis Filius, nulla est numeri quantitas in personarum diuersitate suppleta. Illud preterea egregium solemnissimumque Dei hominisque Filii, Redemptoris scilicet nostri Iesu Christi, quod de semetipso melliflui oris dulcedine testimonium dignatus est diuinitus irrorare, quemadmodum Ioannis Euangelio ueneranter legentis oculus contuetur, opere pretium dignum, satisque perspicuum, et omni religione preclarum huic operi duximus inserendum. Quod quidem huius hereseos materialis perfidie euertere fundamentum solum, sufficere posse nullus prorsus ignorat, qui  sincere fidei soliditatem, supra firmam, que Christus est, petram posuisse se fixius recognoscat. Nemo, inquit, ascendit in celum, nisi qui descendit de celo, Filius hominis qui est in celo . Et illud. Cum uideritis Filium hominis ascendere ubi erat prius . In quibus Dominicis uerbis, ut ita dixerim, orthodoxe fidei inuiolabilis per quamspicui [Pro, quam perspicui] illustra luce fulgoris pulchritudo resplendet.



CAPUT L. uerbum caro factum est, non tamen alter filius; sed semper idem qui antea. Et nunquam iehsu terrenus homo purus, qui semper et celestis.

In eo igitur unum eumdemque se Dei hominisque Filium esse diuinitatis uoce professus perdocuit, cum  Filium hominis descendisse de celo, et ascendere ubi erat prius, uenerandis innotuit documentis. Nam qui erat semper ceternus Filius Dei, dignatus est ipse certo in tempore Filius hominis [Addendum uidetur fieri]. Factus quippe est quod non erat, hoc est, homo: uerbum enim caro factum est. Non est tamen factus alter Filius qui non erat. Ille utique, qui semper erat, est, et erit unigenitus semper Filius Dei, qui sic erat in terra, ut nunquam deesset in celo. Sic uenit ineffabili miroque modo in uterum uirginis, quatenus a paterno nunquam recederet sinu. Porro sic sola potuit dignatione per id quod homo factus est, subdi parentibus, ut semper existeret idem ipse Dominus angelorum ubique totus, in celo uidelicet et in terra. Ex eo ergo conuenientius recteque  datur intellegi, Filium hominis descendisse de celo, atque ascendere ubi erat prius, quoniam Filius Dei qui descendit de celo et in celo erat cum in terra loqueretur, ipse omnino est unus idemque Filius hominis. uoluit profecto nos altissima Dei Patris atque [a 1Kb] sapientia benigno nichilominus premonendo fauore instruere, quatenus absque ulla prorsus ambage dubietatis, absque ulla scrupulose palpitationis titubatione certius intellegamus, non semper [Pro  nonnunquam] mysterium incarnationis in duos Deos, uel in duos filios demutasse, quemadmodum heretici insanire uidentur; nec ex parte uerum Deum, et ex parte non uerum; aut aliquando proprium Filium, et aliquando non proprium, sed semper uerum Deum, propriumque Dei Filium, et ante partum et post partum uirginis declarare dignatus est: ueritatem tamen humane carnis insinuat per mysterium assumptionis. Et quoniam proprietas utriusque nature inconfusa in una Dei hominisque Filii persona, perpetua inseparabiliter inuiolato iure permaneat societate, frequenter quia profiteri non distulit perspicui rationis ordo declarat. Cum igitur docet Filium hominis descendisse de celo, et eumdem ascendere asserit ubi erat prius, et uerum se Deum, uerumque hominem,  et proprium Filium Dei Filiumque hominis patenter uoluit demonstrare. Hinc regula informatus [b 1Kb] primum hominem de terra terrenum, secundum predicat de celo celestem . Non quod homo [Pro hominem], priusquam in Deum assumptus in celum ascenderet, de celo credendum est descendisse; sed quia Deus ille, qui de celo descendit, per sacramentum incarnationis Deus uerus permanens, factus est etiam uerus homo: et non sunt personaliter duo, Deus uidelicet et homo, sed unus idemque est in unitate persone Deus homo. Idcirco Apostolus secundum hominem de celo celestem ueraciter edocet, quoniam suscepta a celesti Deo essentialiter humana natura, terrenus homo ex eo factus est celestis. De celo ergo secundus homo, id est  Christus iehsu, quia celestis et terrenus factus est unus Deus et homo. Non ergo iam terrenus qui per celestem in ipsa ueraciter uteri conceptione factus est celestis. Et licet habeat terreni corporis ueritatem, nunquam tamen sic fuit terrenus, ut non fuerit semper et celestis, quia nunquam fuit purus primum conditus homo, ut postmodum transiret in Deum; sed dum conciperetur de Spiritu sancto et uirginis uulua, Deus pariter prodiit et homo: unus ex duabus naturis Deus homo, non alter Deus et alter homo, licet sit aliud per quod Deus, et aliud per quod homo: unus tamen idemque de celo celestis Deus homo



132 CAPUT LI iehsu qui descendit, ascendit ubi erat prius; quia Filius Dei, minor Patre secundum naturam humanam, non tamen minor Filius etsi homo; unde et homo nomen hereditauit super omne nomen.


Non discrepat ergo clamor preconis a sui sententia iudicis. Quod enim Dominus Filium hominis de celo descendisse, et ubi erat, perhibuit, prius, ascendere, hoc Apostolus eius secundum hominem de celo confitetur celestem. Non enim abnuo me huius Dominice allocutionis capitulum in tuis insertum legisse pitaciis [c 12Kb] , et iuxta moris tui insolentiam, uiolenter  inflate scientie tue sensu recognoui digestum. Cur non sinceri luminis oculos, multoque [a 1Kb] contemplationis intui inspicis ratam in rota, hoc est utrumque Testamentum sibimet conglutinatum, ita ut uetus Nouum, perfida calculatione diuisus, hoc est in ueri et nuncupatiui Dei. Cui nimirum tam impie assertionis auditui catholica fides nulla unquam ratione patentium aurium prebere patitur rimas. Nam et ante incarnationis mysterium, et post assumptionis sacramentum semper unus idemque proprius uerusque Dei Filius, et uerus permanet Deus. In forma namque Dei equalis Patri, in forma uero serui minor Patre. Non alius, sed unus idemque et equalis et minor. Non Filius minor, sed humana inferior natura. Aequalis nimirum, quia unum cum Patre:  minor autem, quia unum cum matre. Nonne qui dicit: Ego et pater unum sumus , ipse et non alius ait: Pater maior me est ? Unus de Patre sine matre, unus idemque de matre sine patre. Porro quem heredem uniuersorum per id, quod de matre est, Apostolus constitutum commemorat, ipsum eumdemque ex eo, quod de Patre est, splendorem glorie et figuram substantie confitetur: ipsumque qui de uirgine natus est, tantum meliorem angelis affirmat effectum, quantum differentius pre illis nomen hereditauit. Hereditatis autem, et effectionis sermo ad humanam, non ad diuinam pertinet formam. Et quod sit illud excellentius differens nomen ab Apostolo exponitur, cum protinus subinfertur: Cui enim, ait, aliquando dixit angelorum,  Filius meus es tu, ego hodie genui te? Et rursus: Ego ero illi in Patrem, et ipse erit mihi in Filium. Et illud: Ad quem autem angelorum dixit aliquando:  Sede a dextris meis, quoadusque ponam inimicos tuos scabellum pedum tuorum ? Hec est enim illa differentia nominis, de qua premisit: quia angeli serui, ille uero Filius summi et omnipotentis Dei est Patris. Angeli denique signanter uocabulum nominis ex officio ministerii sui sortiuntur. Unde et commune nomen [Pro, communi nomine] angeli appellati sunt: non autem angeli nomen super omne nomen accepisse sunt estimandi, sicut Christus iehsu nomen hereditauit super omne nomen. Nomen quippe super omne nomen Deus est, uerusque Filius Dei. Sed hec in suo loco tractanda relinquimus.



CAPUT LII. Dauid et Paulus Christum Deum sine additamento nuncupatiui, et Filium Dei absque adiectione adoptiui confitentur.


Apostolus utique eum differentius nomen super omne nomen iuxta quod Filius hominis temporaliter fieri dignatus est, hereditasse denuntiat. Quia per id quod ex Patre est non hereditauit Filii nomen in tempore, quod semper habuit naturaliter sine ullo initio genitus ex Patre. Tu autem, o heretice, cur non confunderis quolibet modo commune nomen illi adoptiuum et nuncupatiuum ascribere, cum hoc nomen infra, et non super omne sit nomen? Nam si Deus uerus non esset, qui de uirgine primogenitus natus est, nequaquam Dauid angelos eum adorare quasi incitatiua exhortatione compulerit dicens: Adorent eum omnes angeli eius . Et quoniam propheta de uerbo carnem facto predixit,  idem precipuus doctor absoluit, cum ita hoc psalmi capitulum in subsequentibus ponit: Et cum iterum, inquit, introducit primogenitum in orbem terre, dicit:  Adorent eum omnes angeli Dei . Primogenitum quidem tu ipse etiam affirmas eum ex matre; et ideo non uerum, sed nuncupatiuum predicas Deum. Et reuera angeli non quemlibet, sed uerum adorare Deum creduntur. Sequitur, et in eadem epistola eximius predicator ait: Ad angelos autem dicit: qui facit angelos suos Spiritus. Ad Filium autem, thronus tuus, Deus, in seculum seculi. Et post pusillum, Unxit te Deus, Deus tuus oleo pre participibus tuis . Ecce quem primogenitum in orbem terrarum per dispensationem magni et pii sacramenti introductum asseruit, ipsum eumdemque angelos prophetico oraculo docuit adorasse. Ad ipsum sane propheta plenus Spiritu sancto locutum fuisse non ambigit, Thronus tuus Deus in seculum  seculi; Et, unxit te Deus tuus. Propheta igitur et Apostolus et Deum sine additamento nuncupatiui, et Filium absque adiectione adoptiui confitentur, quia persona unigeniti per assumptionem carnis nec augmentum, nec detrimentum, nec mutabilitatem, nec permixtionem recepit; sed permansit id quod erat, hoc est, uerus Deus, et uerus Dei Filius sine defectu sui suscepit id quod non erat. Ille profecto uerus Deus, cuius thronus in seculum seculi permanet, unctus a uero Deo ab eodem perhibetur propheta: uerus igitur Deus unctus a uero Deo, non sicut tu anili fatuaque consuesti obscurius fauce delerare, nuncupatiuus Deus a uero Deo unctus sit; sed uerus Deus unctus a uero Deo in forma procul dubio creditur serui. Deus igitur uerus Christus iehsu habuit alterius generis formam,  in qua ungi possit a Deo uero; non tamen habuit alterius Filii personam, per quam se duplicari possit in alterum. Quoniam non persona unigeniti, sed naturarum diuersitas tantummodo in hoc incarnationis sacramento recepit discretionem. Nam semper uerus et unigenitus Filius, semperque uerus et super omnia Deus benedictus in secula. Et secundum id, quod uerbum in principio apud Deum, et iuxta illud, quod uerbum caro factum est et habitauit in nobis , sub uniuersa celi latitudine sincerissima inuiolabilis fidei regula et uerissimo predicat, et religioso adorat affectu. Hinc illud est, quod in amoris carmine, epithalamio sponsa modulamine cantat: Dilectus meus candidus et rubicundus, electus ex millibus . Candidus nimirum per id quod in  principio erat uerbum: rubicundus uero per id quod uerbum caro factum est et habitauit in nobis. Propter [a 1Kb] quadripertite crucis purpureo in roseto, aspersus pretioso sanguinis ostro, rubicundus nichilominus [Pro, etiam] sponse dilectus refulsit: cui per Isaiam dicitur: Quare rubrum est indumentum tuum, et uestimenta tua sicut calcantium in torculari .



CAPUT LIII. Christus ex patribus secundum carnem: secundum diuinitatem ex Deo Patre, uerus Deus, non nuncupatiuus, quem ignorat fides catholica. Unius Patris proprius et unigenitus.

Pauli igitur ad Romanos istiusmodi scribentis calamo  perdocetur, Quorum patres, inquiens, et ex quibus Christus secundum carnem, qui est super omnia Deus benedictus in secula . Et secundum carnem quidem ex patribus, et secundum diuinitatem sine carne ex Deo Patre: unum tamen eumdemque Christum Iesum super omnia Deum benedictum in secula confitetur. Quoniam non ex patribus purus homo, ueluti quilibet prophetarum, qui adoptiui Filii et nuncupatiui Dei uocabulo censeri possunt, sed ex beate uirginis immaculate 134 utero, que de sancta precedentium horum patrum stirpe descenderat, Deus et homo ueraciter natus tanquam sponsus de thalamo suo processit. De quo Ioannes apostolus in epistola sua testificans ita ponit: Scimus, inquit, quia Filius Dei uenit, et dedit nobis sensum,  ut cognoscamus uerum Deum et simus in uero Filio eius Hic est uerus Deus et uita eterna . Illum utique Iesum Christum uerum Filium Dei et uerum Deum et Ioannes, et Paulus, et omnia Scripturarum oracula protestantur: qui natus est de Spiritu sancto et uirgine Maria, qui passus, crucifixus, mortuus et sepultus est pro nobis, quique tertia die resurrexit, ascendit in celum, sedet ad dexteram Dei, uenturusque est cum gloria uiuos et mortuos iudicandos [b 1Kb] . Quisnam sit ille Christus, quem tu, heretice, nuncupatiuum Deum et adoptiuum filium affirmare conaris, catholica nichilominus fides ignorat; sed et tecum eum scire modis omnibus dedignatur. Habeto tu tibi alium cum sequacibus tuis, qui non est natus de Spiritu sancto et Maria uirgine, nuncupatiuum  Deum; nos autem uerum Deum, et unigenitum Filium Dei Christum Iesum Dominum nostrum, qui natus est de Spiritu sancto et Maria uirgine, et habemus et habebimus et in futuro seculo habituri sumus; qui cum Patre et Spiritu sancto uiuit et regnat Deus in Trinitate perfecta et nunc et semper per cuncta et infinita secula seculorum, amen; qui dedit semetipsum pro nobis, ut nos redimeret ab omni iniquitate ; cuique Pater, ut abundantius commendaret in nobis suam caritatem, non pepercit, sed pro nobis omnibus tradidit illum; quem Apostolus proprium, non adoptiuum filium confitetur. Proprio, inquit, suo Filio non pepercit Deus, sed pro nobis omnibus tradidit illum . Hinc alias Ioannes euangelista testatur dicens: Sic Deus  dilexit mundum, ut Filium suum unigenitum daret pro mundi salute . Unigenitum dedit, non adoptiuum. Nulla, inquam, tibi sophistica ratione, remigio si pennis etiam non columbe, sed struthionum uolare coneris, duo relatiua nomina unius Filii ad personam unius Patris referre conceditur. Animaduerte quid dixerim: non poteris filium et filium, quod est relatiuum ad aliquid, hoc est, proprium et adoptiuum, uni ascribere genitori. Nam cum sit Deus omnipotens Pater unus, unumque ceternum sibi genuerit omnipotentem Filium: quo igitur pacto unus natus unius genitoris et proprius et adoptiuus  filius intelligatur, nullius unquam possibilitatis ordo permittit. Presertim cum hec de Filio Dei agantur, qui sempiternus de sempiterno Patre genitus, sic quodam mirabili modo secundam prorsus propter nos sustinuit in tempore natiuitatem, quatenus et hominis Filius quia uoluit fieri, et Dei Filius idem ipse incommutabilis permaneret. Et tamen non duo, Dei et hominis Filius, sed unus idemque Dei hominisque Filius adoratur.



CAPUT LIu. Christum esse Filium Dei testatur Apostolus, et ipse Pater in Iordane.

In tanto igitur tibi uiluit magnum pietatis sacramentum, quod manifestatum est in carne , quatenus idcirco uerus Deus uerusque Filius Dei  falsidicis tuis abnegetur obiectionibus, quoniam pro nobis pontifex factus ad multorum exhaurienda peccata apostolicis preconiis declaratur: cum idem beatus Apostolus tertii celi secreta rimatus, et pontificem eum uel sacerdotem, et Dei Filium confiteatur. Ait enim: Habemus igitur pontificem magnum, qui penetrauit celos, Iesum Filium Dei . Et rursus: Nec quisquam sumit sibi honorem, sed qui uocatur a Deo tanquam Aaron. Sic et Christus non semetipsum clarificauit, sed qui locutus est ad eum, Filius meus es tu: ego hodie genui te. Quemadmodum et in alio loco dicit; tu es sacerdos in eternum secundum ordinem Melchisedech . Si ergo Apostoli testimonium perhibentis paruipendis, uel paterne, obsecro, in proprio Filio ineffabilis non tibi  dulcedo abhorrescat. Nam et per prophetam, secundum id quod uerbum caro factum est, ait: Filius meus es tu: ego hodie genui te . Et de celo intonans uoce super Iordanis alueum, et in monte sancto testatur: Hic est Filius meus dilectus, in quo mihi bene complacui: ipsum audite . Unde et Ioannes Baptista tanti eterni Patris auditor testimonii, confessus bonam coram multis testibus confessionem, sic ait: Qui misit me baptizare in aqua, ipse mihi dixit, super quem uideris spiritum descendentem sicut columbam, et manentem in eum, ipse est. Et ego uidi, et testimonium perhibui, quia  hic est Filius Dei . Et Paulus testatur: Qui transtulit, inquit, nos in regnum Filii caritatis sue.



CAPUT Lu. Respondet ad obiecta Felicis: ostendens Deum et hominem Christum in singularitate persone unigenitum

Sed contra hec omnia unum contradictionis locum scrupuloso inuenisse te dignosceris corde. Secundum diuinitatem, inquis, uerus Deus, et uerus Dei credendus est Filius. Bene quidem et nostri es per id consors sermonis, si tamen in huius permansisses 135 sincera bonitatis professione. Nam cum post paululum propter ineffabilis mysterii incarnationis dispensationem, nuncupatiuum Deum et adoptiuum Filium  temerario non desines ore blasphemare, a nostra exstas fidei exsors communione. Cum hec igitur causidico [a 3Kb] astrues ore unionem indiuidue nichilominus rescindere probaris persone. Non certe dualitas in persona Unigeniti, sed naturarum constat distinctione. Unigeniti nempe nomen et ante secula ex Patre, et post uirginis partum permanet sempiternum ex matre. Persona namque Unigeniti substantiam alterius generis assumpsit, non alterius filii nuncupationem: quoniam Christus iehsu heri et hodie, ipse et in secula , hoc est, indemutabilis permanens qui erat, et qui est, et qui uenturus est omnipotens. Qui cum in forma Dei esset, formam serui suscepit, id est hominis naturam. Non persone, sed naturarum est discretio geminata: permansit idem  quod erat, hoc est, unigenitus Filius Dei. Unigenitus eo quod unus sit. Quis putas, queso te, catholicorum hominum Christum Iesum uerum Deum, uerumque Dei Filium confiteretur, si homo tantummodo solitarius, et non in singularitate persone inseparabiliter Deus et homo ueraciter perseueraret? Non utique ademit, uel minuit, aut demutauit homo assumptus plenitudinem diuinitatis, sed per diuinitatis plenitudinem in Christo corporaliter inhabitantem exaltatus est homo Christus iehsu in Deum: ita ut unus idemque sit Deus homo, Dei hominisque Filius, salua tamen proprietate utriusque inconfusa nature. Ingrauatumque  est cor tuum etiam hac uice, quatenus exinanita in cunctis adinuentionibus tuis qualicunque fidei tue fruge, impleatur in te propheticum illud lamentatricis editum uocis uaticinium, dicentis: Residuum eruce comedit locusta, et residuum locuste comedit brucus, et residuum bruci comedit rubigo . Attende quid sequitur. Expergiscimini, subinfert, ebrii, et flete. Auxisti quin potius supra pondus peccati plumbi [a 26Kb] talentum ita ut non te pudeat dicere infirmitatis obligatum necessitate Christum Iesum pro se quantocius exorasse, et idcirco Deum uerum credi non posse causaris, qui necessarium habuit pro se etiam orare. De quibus latius supra iuxta exilis intelligentie mee mensuram, ut ipse, de quo loquimur, largire dignatus est, disputasse  me non abiuro.



CAPUT LuI. Locus Pauli explicatus: Christus secundum quod Deus est suscitauit se, secundum quod homo est: non tamen alius suscitans et alius suscitatus.

Hoc igitur Pauli testimonium tuis, ut ita dicam, usus in medium uerbis deductum quia de Domino Iesu Christo prophetico assumpto oraculo docuerit: Tu es sacerdos in eternum secundum ordinem Melchisedech, et adiecerit, Qui in diebus, inquiens, carnis sue preces supplicationesque ad eum, qui possit saluum illum a morte facere, cum clamore ualido et lacrymis offerens et exauditus est pro sua reuerentia. Et quia non sibi neque pro se, sed sicut prefati sumus,  nobis et pro nobis orauit, pro quibus nasci, et mori dignatus est, Scripturarum 136 superius assertionis nostre coniecta documentorum preconia euidentissimis prolata leguntur testimoniis. Qui possit autem illum a morte saluum facere, quo forte tum, dum te laqueo erroris suspendi quia non abnueras, arctius nodum ansule constrinxisti, nondum nostri est styli mucrone absolute sermonis ratio promulgata, necessitatis potius quam auaritie exigente censura. Nunc autem quid sit saluum illum possit a morte facere exsequamur. Nihil, inquam, aliud, ut mihi uidetur, nec aliter intelligi docetur, nisi qui possit eum a mortuis suscitare. Tale est enim dicere a morte saluum facere, quale est profiteri a morte resuscitare. Et quia inseparabilia sunt semper opera  Trinitatis, sicut in utero uirginis tota Trinitas operata est hominem Christum, ita eum de sepulcro tota Trinitas a mortuis non abnuitur suscitasse. Nam quia Pater eum suscitauerit, Paulus scribit ad Galatas ita: Paulus apostolus non ab hominibus, neque per hominem, sed per Iesum Christum et Deum Patrem, qui suscitauit eum a mortuis . Et  quoniam ipse de sepulcro corpus suum suscitauerit, ipsius diuino prolato docetur testimonio, Iudeis cum diceret: Soluite templum hoc, et in tribus diebus suscitabo illud . Et quod sit templum, de quo dixerat, Euangelista indicat, cum subiungit: Hoc autem dicebat de templo corporis sui. Et illud, Propterea me Pater diligit, quia ego pono animam meam, et iterum sumo eam. Potestatem habeo ponendi animam meam, et potestatem habeo iterum sumendi eam . Et notandum quod potestate, non necessitate posuerit, et iterum resumpserit animam suam. Et rursus: Cum surrexero precedam uos in Galileam, et his similia . Nam quia Deus suscitauerit eum innumerabilia utrorumque Testamentorum oracula protestantur. Ut est illud  Apostoli, si confessus fueris, inquit, in ore tuo Dominum Iesum Christum, et credideris in corde tuo, quod Deus illum suscitauerit a mortuis, saluus eris . Et alibi: Cumque consummassent omnia, que de eo scripta erant, deponentes eum de ligno posuerunt in monumento. Deus uero suscitauit eum a mortuis . Et quia Spiritus sanctus Deus est, tota eum Trinitas, et Pater, et ipse Filius, et Spiritus sanctus de sepulcro resuscitauit. Sed non est alter Filius qui suscitauit, et alter suscitatus: quanquam sit aliud et aliud, hoc est, diuinum et humanum; unus tamen est Filius, suscitans et suscitatus, qui potestate ac uoluntate posuit pro nobis, non pro se animam suam: potestate uel uoluntate, quia una est Patris eiusque uoluntas, pro nobis orauit: pro nobis, non pro se, in  diebus carnis sue preces supplicationesque ad eum, qui possit illum a morte saluum facere, fudit. Qui semetipsum pro nobis hostiam obtulit Deo in odorem suauitatis, pro nobis semetipsum saluum a morte fecit, hoc est, a mortuis suscitauit. Unde bene Apostolus huic capitulo consentaneam membratim sententiam subnectens quid dixerit explicauit, cum protinus subinfert. Ait enim: Et quidem cum esset Filius Dei, didicit ex his que passus est obedientiam . Filius utique Dei iuxta Pauli uocem passus est, et ex his que passus est, didicit obedientiam, et a mortuis suscitatus est. Impassibilis nempe passus est, et immortalis mortuus est, et semper uiuens suscitatus est. Ipse est et non alius. Qui descendit, ait Magister gentium, ipse est et qui ascendit  super omnes celos, ut impleret omnia . Namque quia idem est ipse mortuus et semper uiuens, manifestius in prospectu positum in Apocalypsim legentis oculum non effugit, cum seruo suo Ioanni, imposita super eum dextera, profiteri de seipso non abhorruit, dicens: Nolite timere: ego sum primus et nouissimus, hoc est et , uiuus et fui  mortuus. Et ecce sum uiuens in secula seculorum .



CAPUT LuII. Christum sedere ad dexteram Patris euincit non esse nuncupatiuum Deum, sed uerum: non adoptiuum filium, sed proprium.

Accipe ergo et hoc beati Pauli clarissimum testimonium. Lex constituit homines, inquit, sacerdotes infirmitatem habentes: sermo autem iurisiurandi, qui post legem est, Filium in eternum perfectum . Animaduerte qualiter Apostolus discreuerit inter Deum hominemque, et inter puros homines. Et paulo post, Talem, inquit, habemus pontificem, qui consedet in dexteram sedis magnitudinis in excelsis . Ecce Paulus hunc pontificem, quem tu nuncupatiuum Deum et adoptiuum filium  perfidie fingis somno consopitus, Filium in eternum perfectum consedere in dexteram sedis magnitudinis in excelsis testatur. Et non solum sedere, sed et signanter consedere, hoc est simul cum Patre sedere perhibetur. Cuius te, interrogo, uesanie infelix impio stupore denudas attonitum? ita in promptu patens utrumque latus syllogisticis prebes cornibus fodendum, quatenus nulla ex parte flexuosis elucubratum sinibus eliciens uirus euadere possis? Nam nuncupatiuum et uerum Deum, adoptiuum et uerum Filium, falsissimum, unum Christum pronuntiare lingua causaris: quatuor nichilominus introducere infamaris personas, cum trino Deus tantummodo numero in personarum gaudeat distinctione, et indiuiduo in sacramento inseparabilis essentie recipiat unionem.  Nuncupatiuus etenim et uerus, proprius et adoptiuus, non naturalia, sed personalia nominasse quis ambiget? Nunquidnam catholicum bonumque tibi uidetur, ut duo Dii, duoque Filii in dexteram Patris  137 sedeant in excelsis? An quod est perfidius omnis perfidie et nequius uniuerse nequitie, scelestissimo ausus es ore garrire, quatenus trinum unumque Deum quadripertita distinguere sectione nitaris? Porro non est scriptum sedete, sed sede. Trinus namque numerus diuidi nequaquam potest, et tamen tres unum sunt, eo quod sancta Trinitas inseparabilis perseueret. Quadrus uero [a 1Kb] numerus secari se per medium absque ulla contradictione permittit: unde et a mysterio ineffabilis Trinitatis alienus existet. Habet interim in se, eo quod basis sit [b 1Kb] tetragoni, sacratius sacramenti [c 55Kb] figuram, sed a Trinitatis omnimodo societate exsortem. Unicus igitur est, qui sedet ad dexteram Patris, quique ex paterno utero ante Luciferum, et ex uirginis uulua  in tempore genitus, Christus iehsu Dominus noster, uerus Deus uerusque Filius Dei: quemadmodum Marci euangeliste lucidissimo declaratur oraculo. Et Dominus, inquit, iehsu, postquam locutus est eis, assumptus est in celum, et sedet ad dexteram Dei . Eccur non confunderis Dominum Iesum Christum sedentem in dexteram Patris nuncupatiuum Deum et adoptiuum Filium confiteri? cum nulli alio nuncupatiuo Deo Pater dixerit. Sede a dextris meis, donec ponam inimicos tuos scabellum pedum tuorum , nisi unigenito Filio Dei Domino nostro Iesu Christo: qui cum eodem Deo Patre omnipotente, et Spiritu sancto uiuit et regnat Deus in Trinitate perfecta per omnia secula seculorum. Amen.

 Sumpto igitur de extrema parte libri, Marci euangeliste finalis sententie gratisono testimonio, terminali quapropter libellus iste iam iamque claudatur limitis fine.



138 LIBER SECUNDUS.



CAPUT PRIMUM. iehsu predestinatus Filius Dei in uirtute secundum Spiritum sanctificationis, ut ait Paulus, non per adoptionem, ut aiunt heretici.


Initium igitur libri secundi de principio sane epistolarum beati Apostoli mundique doctoris egregii exordiri incipiam, quatenus uerborum stamina disputationis [a 4Kb] radio illius edoctus magisterii fultusque ualeam discriminare presidiis: filaque admodum effluentia typico inserta liciatorio sincere suscepto fidei pectine, celestibusque inspectis texere indiciis non torpescam. Paulus, inquit, seruus Iesu Christi, uocatus Apostolus, segregatus in Euangelio Dei. quod ante promiserat per prophetas suos in Scripturis sanctis de Filio suo, qui factus est ei ex semine  Dauid secundum carnem, qui predestinatus est Filius Dei . Secundum id enim dicitur procul dubio predestinatus, quod factus ex semine Dauid secundum carnem preconatur. Dic, queso te, o Magister Gentium, curam gerens non solum Romane, sed omnium Ecclesiarum, qui non ab hominibus, neque per hominem, sed per reuelationem Iesu Christi , qui loquebatur in te, quidquid docueras, didicisti: per adoptionem putasne predestinatus est uerbum caro factum Filius Dei, ueluti quilibet electorum, de massa tamen propagatus  perditionis, ipsius quoque preueniente gratia per lauacrum regenerationis effici filius lucis: an potius quemadmodum excellentius singularis natiuitatis eius gloria predicatur, ita filii dignitas singulariter modo mirabili perdocetur? Predestinatus est, ais, Filius Dei. Per quod, expressius, oro, declara. Forte per adoptionem? Absit. Nequaquam per adoptionem. Hoc enim heretici usurpatius non metuunt susurrare. Predestinatus itaque Filius Dei in uirtute secundum Spiritum sanctificationis ex resurrectione mortuorum Iesu Christi Domini nostri. Satis satisque consolatus es me, beate apostole Paule. Refloruit, profiteor, ex hoc caro mea, et hoc est meum refrigerium. In uirtute namque secundum Spiritum sanctificationis, non in adoptione predestinatus  est filius Dei; quoniam uirtus Altissimi beate obumbrauit uirgini, et Spiritus sanctus inuiolabilia materna uiscera fecundans sanctificauit: ideoque et quod natum est ex ea sanctum, uocatus est Filius Dei. Ideo quia Spiritus sanctus repleuit uterum uirginis, et uirtus Altissimi obumbrauit ei, uerbumque caro factum est, non communi adoptionis uocabulo, sed singulariter Altissimi proprietatis nomine uocatus est Filius. Non enim arundinis mucrone [b 2Kb] , nec frustratorie, sed ueraciter scriptum legitur, uerbum caro factum est, et habitauit in nobis,  hoc est, Deus homo factus est. Factus itaque ex semine Dauid secundum carnem creditur, qui ex diuina generatione, id est, ex substantia Patris, non factus nec predestinatus, sed genitus Deus permanet sempiternus.



CAPUT II. Christum Deum super omnia Pauli et Ezechielis comprobat testimonio.

Ecce duo ueritatis mirabiliter sibimet concordantes testes mirabiles, quorum alter princeps militie celestis exercitus, alter terribilium castrorum Domini dux galea fidei loricaque indutus iustitie, celestibus armis munitus aduersantia hostium pectora spiritalibus ut perfodiat iaculis doctor procedit ad prelium. Horum igitur uerissimorum herilium [a 1Kb] ,  aliorumque innumerabilium sanctorum testium perhibentium testimonio approbatur, non per adoptionis prerogatiuam, sed in uirtute secundum spiritum sanctificationis: quia de Spiritu sancto natus ex uirgine Maria, et uerus Deus et uerus homo, unus idemque in utroque, uerusque permanet Filius Dei. Tu denique, uas electionis, raptus es ad tertii culmina celi, ut audires que te oportuerat scire. Gabriel archangelus missus est a summo, [b 1Kb] si liceat, septimis cardine celi, ut gaudium mundi angelica feliciter lingua pronuntiaret. Heretici prorsus descenderunt ad millissimum [c 6Kb] latebrosumque infernalis barathri preruptum: et tamen serpentino uibrata sibilo lingua uenerandis uestris non uerentur contradicere documentis. Et quanquam audisse te ibi arcana profitearis  uerba, que non liceret homini loqui, ibi tamen diuinitus instructus didiceras Christum Iesum Dominum nostrum non per adoptionem, sed in uirtute  secundum spiritum sanctificationis predestinatum esse Filium Dei. Neque nuncupatiuum Deum, sicut ipse dissipit hereticus, sed uerum et super omnia benedictum in magnitudine reuelationis contemplatus es Deum. Hoc enim Romanis tradere satis euidenter curasti litteris uenerandis. Quorum patres, inquis, et ex quibus Christus secundum carnem, qui est super omnia Deus benedictus in secula . Qui uero unicus est Filius ex uno ceterno genitore, non secundum carnem genitus, idemque unus idemque ex patribus secundum carnem, super omnia Deus predicatur in secula benedictus. Quem enim Paulus Deum super omnia benedictum commemorat, hunc Ezechiel propheta Deum sublimem denuntiat. Sic enim habet: Et audiui, ait, post me uocem quasi uocem aquarum  multarum, quasi uocem sublimis Dei . Ecce Christum Iesum, quem idem electionis uas, raptus in altitudinem contemplationis supra omnem potestatem et uirtutem, et omne nomen quod nominatur siue in hoc seculo siue in futuro sublimatum aspexerat, hunc idem ipse propheta in similitudinem filii hominis supra firmamentum crystalli, hoc est, super omnes angelicas fortitudines prophete [d 1Kb] diligenti intuitu aspexerat oculo exaltatum, et super firmamentum, inquit, crystalli similitudo filii hominis .



CAPUT III. Arguit Felicem male intelligentie illius Pauli: Deus erat in Christo: qui ipso Paulo teste, cum esset in forma Dei, Deus erat uerus.

 Cum esses igitur, doctor mirabilis, almisonum eius qui loquebatur in te organum Christi, eiusque  sancto concinente Spiritu, per quem reconciliatus esset mundus Deo celebri docuisses, Deus, inquis, erat in Christo mundum reconcilians sibi , ex hoc hereticus iste capitulo, impietatis munitus armis, idcirco contradicere Christum Deum uerum falsissima non cessat assertione, quoniam dixisse te infamando coniectat, Deus erat in Christo, et non dixeris, Deus erat Christus. More suo et hoc testimonium sicut alias deprauare non erubescit Scripturas: quasi alius sit Deus in Christo, et alius sit Christus homo, in quo erat Deus, cum unus sit Christus iehsu, Deus homo. Aliud uidelicet, sicut sepius repetitum est, per id quod Deus, et aliud per id quod homo, sed non alius Christus Deus, et alius Christus homo: unus idemque est Christus Deus  homo. Deus, inquis, erat in Christo, quia Christus essentialiter erat Deus et homo; quoniam in ipso complacuit omnem plenitudinem diuinitatis habitare corporaliter, hoc est ut expressius dixerim, dealiter. Quoniam propter suscipientem Deum, et susceptum hominem Christus iehsu et uerus permansit Deus, et uerus naturaliter factus est homo. Surda itaque hereticus iste aure legerat caritatis carismata, que Philippensibus, ne quererent unusquisque que sua essent, sed que alterius, commendare sollicite studuisti. Hoc sentite, ais, in uobis quod et in Christo Iesu: qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens . Quero ergo a te, o heretice ueritatis refragator, si  Christus iehsu [uidetur deesse Deus] uerus non esset, quomodo datur intellegi iuxta Apostolum in forma Dei esse Christum? Cum nichil sit aliud in forma Dei esse, nisi in natura Dei: et rursum, formam serui suscipere, hoc est hominis naturam assumere. Si ergo Christus iehsu secundum apostolicam doctrinam in forma Dei erat, hoc est in natura Dei, cur non naturaliter sit uerus Deus? et si cum in forma Dei esset, formam serui suscepit, hominis uidelicet naturam, cur non naturaliter sit uerus homo? ex utraque ergo natura, diuina siquidem et humana, Christus iehsu et uerus Deus et uerus sine dubietatis  palpatione creditur homo.



CAPUT Iu. Christum formam serui suscipientem, non amisisse ueri Filii nomen: nec duplicasse in adoptiuum, nec immutasse in nuncupatiuum exemplo populari declarat.


Iam ex hoc non tibi permittitur ad latibulum perfidie tue refugere. Patefacta nimirum constat mendacii tui fouea, in qua palpitans habitare refuga consueueras. Apostolus itaque clamat ueridica uoce Christum Iesum, cum in forma Dei esset, non rapinam arbitratum se esse equalem Deo. Non utique  rapinam, sed per naturam equalis Christus iehsu unigenitus Deus Dei utique Filius permanet Deo. Si igitur Christus iehsu, quemadmodum apostolicis instruimur documentis non rapinam, etc, sed naturaliter equalis est Deo: interrogo ergo, quis est ille Christus, in quo erat Deus, et ipse abnuitur obiectionibus tuis non uerus Deus? Nuncupatiuus quidem Deus non potest equalis esse uero Deo. Christus igitur iehsu Dominus noster, in quo iuxta Pauli uocem Deus erat, et ipse 141 Christus Deus erat. In forma nimirum Dei Apostolus Christum Iesum esse protestatur: quomodo non Deus naturaliter uerus est, qui in forma Dei esse ueraciter ab Apostolo predicatur? Et cum in forma Dei equalis Deo esset, semetipsum exinaniuit formam serui suscipiens, cur  non naturaliter uerus sit homo? Quod si interrogem Apostolum, quis est qui semetipsum exinaniuit formam serui suscipiens? Christus, ait, iehsu, qui non rapinam arbitratus est esse equalis Deo. Potestate ergo uel uoluntate Christus iehsu, non necessitate coactus, in forma Dei permanens, semetipsum exinaniuit, formam serui suscepit. Potestate etiam in forma serui dignatus est minor fieri Patre. Ipse etenim, et non alius Christus iehsu, uerus Dei Filius, qui et in forma serui minor, et in forma Dei Patri permanet equalis. Quidquid ergo potestate uel uoluntate agitur, nichil proprii infert, potentis dedecus [a 1Kb] , uel uolentis honorem. Nam si quispiam cuiusdam regis filius, ut humano usu loquar, seruum suum, pietatis deuictus clementia, potestate aut etiam propria  uoluntate in oscula ruens, amplexatus fuerit, aut uestem serui non dedignatur semetipsum induere, uel certe infirmum propriis ad domum misericordia motus reportare uoluerit humeris, curamque illius, uersa uice quasi famulus, cum sit dominus, habere non despexerit: numquid pro his dominus indulgentie exhibitis rebus dominantis amisisse priuilegium estimatur, uel pristine potestatis perdidit, uel minuit, uel minutauit [b 1Kb] dignitatem, aut propter illato seruilis famulatus beneficio dominatui suo contulit deformitatis iniuriam, aut propter uestem serui quam induerat, desiit eius esse, cuius uerus erat filius regis? Non utique; sed permansit ipse qui fuerat, uerus filius regis. His ita peractis, non amisit ueri filii nomen, nec duplicauit in adoptiuum, nec immutauit  in nuncupatiuum. Si ergo hominem hoc posse absque sui dominatus detrimento perficere possibilitatis ratio non contradicit, cui non cuncta possibilia constant, quanto magis Deus, qui omnia quecunque uoluit fecit , cui nichil difficile, nichilque esse impossibile a nullo sanum sapiens corde suspicatur, cuique hoc esse posse quod uelle est? Subest enim illi omnia posse quod uult ; alioquin non esset omnipotens, si posse ei deesset quod uelit. Nam qui semetipsum potestate, et, ut clarius [Al. carius] dicam, pietatis benignitate exinaniuit, formam serui suscipiens, eademque quoque potestate uel pietatis uoluntaria dignatione semetipsum humiliauit, non inuitus uel coactus, sed ipse pro nobis misericorditer humiliauit, pius pro impiis, misericors pro miseris, clemens pro scelestibus [Pro scelestis], factusque obediens usque ad mortem, mortem autem crucis . Quod quidem hec omnia Redemptorem nostrum regem Dominum Sabaoth, uerique regis Filium in semetipso factus homo, exercuisse [a 1Kb] sincere professionis omnium redemptorum inuiolabilis fides declarat. Per id enim quod indigno seruo benignus porrigere oscula non  dedignatur, iuxta illius prorsus desiderium, que clamabat, Osculetur me osculo oris sui : per id etiam quod uestem serui, hoc est, incarnationis uelamen suscipere non recusauit, secundum anhelantis illius suspirium, qui plena exoptantis exorabat cordis dulcedine dicens, Suscipe me secundum eloquium tuum, ut uiuam, et ne confundas me ab inconspectione mea , et illud, Dominus susceptor est anime mee ; quinimo per id quod infirmo peneque mortuo seruo famulatus non abhorruit [b 1Kb] obsequela remedia clementius impertire, infinitaque largiri beneficia inenarrabili non distulit pietate, in tantum ut ex omni parte uulneratum semique uiuum relictum propriis humeris ad domum curationis non dexpexerit reportare: sanato  nimirum in palatio solii sui regio sub culmine recipi cum gloria dignatus est triumphali. Hac quippe curationis salute indigebat ille, qui totis precordiis anxius exorabat, Miserere mei Domine, quoniam infirmus sum: sana me Domine ; et ille similiter qui dicebat, Sana me, Domine, et sanabor: saluum me fac et saluus ero, quoniam laus mea tu es .



142 CAPUT u. Nomen super omne nomen, et omnis genuflexio non conuenit nuncupatiuo Deo, sed uero: iehsu ergo Deus, cui hec conueniunt.

Quid itaque in subsequentibus sequatur apostolicis uerbis nichilominus sunt explicanda. Propter quod, ait, et Deus illum exaltauit, et donauit illi nomen,  quod est super omne nomen, ut in nomine Iesu omne genu flectatur . Nomen nempe super omne nomen solius Dei ueri est, uerique Filii Dei. Nuncupatiuum uero, uel adoptiuum nomen non supra, sed infra. In utroque communia nomina continentur. Tu quidem illum astrues nuncupatiuum Deum et adoptiuum filium, quemadmodum tue littere protestantur, qui factus obediens est usque ad mortem, mortem autem crucis. Apostolus quidem  propter mortem crucis exaltatum illum, et habere nomen quod est super omne nomen idem ueridicus doctor exponit, cum protinus subinfert, Ut in nomine Iesu omne genu flectatur, celestium, terrestrium, et infernorum. Cui, inquam, nisi uero Deo omne flectitur genu? sicut ipse per Isaiam prophetam testatur, dicens: Ante me non est formatus Deus, et post me non erit: quia mihi flectetur omne genu, et confitebitur omnis lingua . Qui uero per Isaiam ante omnia et post omnia unum se sublimatumque super omne perhibuit Deum, sibique flectione confessus genu, ipsum profecto Paulus Christum scilicet et Iesum asserit nomen habere super omne nomen, eiusque in nomine omne genu flectendum insinuat. Et qui per eumdem prophetam confiteri  se denuntiat omnem linguam, ipsum nimirum grandissono preco illius tonitruo, omnis lingua ut confiteatur, explicuit in gloria esse Dei Patris. Dic, queso te, si tamen tanti es erroris nubilo inuolutus, tanteque uesanie deditus stupore, ut non te pudeat ea, de quibus palpatius exsequeris, labiis profanare spuifluis, cui nuncupatiuorum deorum, uel adoptiuorum filiorum flectitur omne genu, celestium, terrestrium, et infernorum? aut quem ex illis omnis lingua confitetur in gloria esse Dei Patris? Et cum inuenire alium querendum deficiens minime potueris, nisi Christum Iesum uerum Deum, uerumque unigenitum Filium Dei, uel nunc [Pro, tunc] te obsecro, peniteat preteriti mali, ut resipiscas tamen aliquando a diaboli laqueo, a quo captiuus teneri in  speculo [c 1Kb] prospiceris sincero catholice fidei oculo. Christus igitur iehsu in gloria est Dei Patris. Alia quippe gloria nuncupatiui Dei et adoptiui filii, et ualde longe excellentius alia est gloria ueri Dei, uerique Filii Dei, que communis illi est cum Deo Patre, sanctoque cum Spiritu. Deus nimirum illum exaltauit, et donauit illi nomen, quod est super omne nomen, uirtutis scilicet et diuinitatis, que in Christo corporaliter in omni plenitudine habitabat, et est in illo. In nullo prorsus alio omnis plenitudo diuinitatis corporaliter habitare perhibetur, nisi in Christo Iesu solummodo, qui est uerus et unigenitus Dei Filius.



CAPUT uI. Nemo in Scripturis appellatur Filius Dei, nisi Christus; explicat illud: Nemo ascendit in celum, nisi qui descendit de celo Filius hominis qui est in celo.


Ad hec igitur, de quibus operosius aguntur, facillime enixiusque fulcienda, nullius mihi rei ratio prestabilius patet, quam hoc, quod sanctus Spiritus in utrorumque testamentorum pagina magne cautele studio ob distinctionem inter hominem Deum et puros homines, interque uerum et nuncupatiuum Deum, proprium et adoptiuum Filium docuit obseruandum.  Nam si cuncta horum instrumentorum series recenseatur, nusquam inibi a quoquam facilius reperiri ualebit singulari numero alius quilibet electorum Filius Dei appellari. Nec quisquam horum Patrem Deum singulari numero inuenitur inuocasse, nisi solummodo Christus iehsu unigenitus Dei omnipotentis Patris Filius. Huius nimirum solitarii habitam priuilegii dignitatem de sinu prodeat [a 1Kb] allegoriarum, cum eleuantur a spiritu uite, que in eis spirat a terra. Quarum circulum modiolis [b 1Kb] per ordinem typicis infixis radiis, pinnata [c 1Kb] animalia, exaggerante spiritu uite, celeri uolubilitate, remigero flauentium [d 2Kb] alarum impetu modo ad altiora raptare festinant, modo submissis alis ad ima deponunt; nunc terram tangere, nunc era uerberare; aliquando etiam distillantibus  astrorum [e 3Kb] decussis igniculis explosi flammantes conspiciuntur glouelli. Cum eleuatis igitur rotis scriptoris ut eleuetur sensus, cauendum est modis omnibus  ne torpescat, et cum depositis considerandum est ut deponatur, ne aut excellentia uili, aut humilia immoderato sint calamo exaranda. Hoc ideo, quoniam tam gloriosius ueneranda Dominice dulcedinis mirabilia uerba, uili expositionis tue styli contemplantur diserti [f 1Kb] mucrone. Aliquando, inquis, ea que ad solam Dei diuinitatem, non ad humanitatem eius pertinere certum est, referuntur ad eamdem humanitatem, sicut est illud 143 in euangelio Ioannis: Nemo ascendit in celum, nisi qui descendit de celo, Filius hominis qui est in celo. Et addidisti: »Cum liquide pateat non Filium hominis descendisse de celo, neque ibi fuisse priusquam nasceretur in terra:« cum refelli humano posse non sit inualidum stylo, cur ipsius uoluntatis inuiolabilia refragari  uerba conaris? Cuius te iactanter inflat superbie [g 1Kb] typhos, quatenus Dei Filio uerbis obsistere non pertimescas pestiferis? Ipse dixit: Nemo ascendit in  celum, nisi qui descendit de celo. Et quasi interrogantibus se quis descendisset, responderet, Filius hominis qui est in celo: ipse et descendisse de celo Filium hominis, et esse tunc in celo cum loqueretur in terra, et ascendere ubi erat prius testis est. Tu uero his clarissimis dictis animo obsistens sacrilego, nec descendisse eum, nec esse tunc in celo, nec ascendere mentitus es ubi erat prius, hoc est in celo. Ac per hoc fingere uideris tropica locutione hoc Dominicum uenerandumque promulgatum fuisse oraculum sicuti est moris sacri eloquii congruis certisque in locis partem pro toto, uel certe totum pro parte significare. Sed quoniam huic generi locutionis, cui lingue debitum inofficioso iure seruire cegisti, incapabilis nimirum sensus ignorantie egestate laborantis,  eiusdem te contigit modum rationabilius nescire locutionis: et idcirco ibi hanc inhormiter [a 2Kb] locutionis regulam introduxisse te nullus patet aditus defensionis, ubi ei introducendi locus conceditur nullus. Bipertita siquidem huius tropice distinguitur, sicut supra docuimus, trito sermone qualitas locutionis, cum pro toto homine pars aliqua ponitur, hoc est, sola caro, sicut est illud: uidebit omnis caro salutare Dei nostri ; aut e contrario, cum solius anime memoria tangitur, ut in Mosaico aduertitur stylo: Descendit, inquit, Iacob in Aegyptum in animabus septuaginta , et illud peribit anima illa de cetu filiorum Isrel . Ibi profecto huius locutionis intellegi modus debet, ubi non signanter persona introducitur,  sed diuersitas distinguitur naturarum: Hoc quippe in loco unus Dei hominisque Filius non de naturalium discretionum qualitate, sed de persone unigeniti docuit unitate.



CAPUT uII. Pergit adhuc explicare quid sit Filius hominis qui est in celo.

Porro cum dicit: Nemo ascendit in celum, nisi qui descendit de celo, et addidit, Filius hominis qui est in celo, euidentissima ueritatis manifestatione innotuit Filium hominis ipsum esse qui descendit de celo Filius Dei. Alterius certe generis formam, hoc est naturam suscepit ex uirgine, non alterius filii personam. Non est enim alter per id quod Filius est hominis. Sed aliud est per id quod homo est; et tamen  Deus et homo unus est Dei et hominis filius. Natura namque altera, hoc est hominis, erat in terra tantummodo:  altera ubique in celo et in terra, hoc est diuina. Potuit ergo quod duo erant, diuinum scilicet et humanum, aliud in celo et ubique esse, et aliud in terra solummodo. Non tamen potuit ille, qui unus erat Filius uidelicet Dei et hominis, non totus ubique esse, in celo pariter et in terra. Ubique sane totus, quia unus est et omnipotens Deus, unus idemque omnipotentis Dei et hominis Filius. Humana namque natura non descendit de celo, nec fuit ibi priusquam in Deum assumpta ascenderet corporaliter in celum. Filius autem hominis quia unus idemque ipse est Filius Dei, et de celo descendit unde nunquam discesserat, et in celo erat cum loqueretur in terra; et in terram uenit ubi erat, et in celum ascensurus erat per id quod homo est, et ibi ascendit ubi erat prius  per id quod Deus est. Domini namque sunt uerba dicentis: Nemo ascendit in celum, nisi qui descendit de celo. Tu uero contradicere temerario ausu satagis ueritati, affirmans Filium hominis non descendisse de celo, neque fuisse ibi priusquam nasceretur in terra, sed tantum Filium Dei de celo asseris descendisse. Illud quippe ueritas: hoc mendacium protulit.



CAPUT uIII. Ex confessione Felicis arguit ipsum duos filios admittere.

Interrogari forte a nobis debueras quis iste sit Filius hominis, qui non descendit iuxta tuam uesaniam de celo, neque fuit ibi priusquam nasceretur in terra. Sed melius mendacio resistere, quam falso audire ab eo putaui. Scito ergo te ex eo quod protuleras,  duarum hereseum laqueis strangulatum. Nam cum asseris Filium hominis, id est, Christum, non descendisse de celo, sed Filium tantummodo Dei, duos profecto hec dicens filios introducere festinas, alterum uidelicet Christum Dei, alterum Christum hominis Filium. Et ubi est illud, aut quis putas spiritus nequam rapuit tam subito de corde tuo, quod paulo ante professus labiis, non corde agebas? Non, inquis, duo dii, uel duo filii. Absit; sed unus Dei hominisque Filius. Age ergo quo pacto tunc unum, quomodo nunc duos filios confiteris? Dixisti enim Filium hominis non descendisse de celo, sed Filium tantummodo Dei. Duos manifeste denuntias, alterum nimirum qui descendit de celo, hoc est Dei; et alterum qui non descendit, hoc est hominis Filium.  Dominus nempe iehsu Christus, ut se unum eumdemque demonstraret, qui descendit et erat in celo  cum loqueretur in terra, Nemo, ait, ascendit in celum, nisi qui descendit de celo, Filius hominis qui est in celo. Cum ergo Filium hominis se profiteretur, non certe se Filium Dei negauit.



145 CAPUT IX. Arguit Felicem erroris dicentem Filium hominis, qui est Filius Dei, Iesum non fuisse in celo priusquam nasceretur in terris. Excusaret errorem, sed dubitat de penitentia.

Ecce pendis in sicco stipite, unius adhuc laquei ansula sugillatus. Parasti enim tibi et alium, cuius torquem propriis fortiter manibus astringendo innodaueras. Apposuisti namque iniquitatem super iniquitatem, ita ut diceres Filium hominis, cum sit ipse sempiternus Filius Dei, non fuisse in celo priusquam  nasceretur in terra. Hec dicens quid aliud quam initium ex partu uirginis pessima ascribere festinas iniectione? Ille quippe, cum nasceretur ex uirgine unigenitus Dei et hominis Filius, totus in utero Matris, totum se in sinu ceterno reseruauit Patris. Ante igitur quam nasceretur in terra, semper erat in celo. Humana nempe natura non fuit in celo antequam nasceretur in terra, id est homo. Filius autem quia unus et ipse est Dei et hominis Filius, semper erat in celo et in terra. Ipsius quoque gloriosa uox semper auditur, dicentis: Ecce ego uobiscum sum omnibus diebus usque ad consummationem seculi . Heu, heu! quam periculosus  duarum tibi grandi discissione uoraginis hiatus patet fouearum! Nam si permaneas in ea perfidie pertinacia, qua duos filios uideris asserere, mox ad ima profundi lapsus detraheris. Sin autem quia unus est Filius Dei et hominis, et eumdem unum conquestus fueris non fuisse in celo, priusquam nasceretur in terra; continuo usque ad prerupta infernalis barathri absque ulla deduceris tarditate. Unum profecto tibi indulgentie remedium estimo profuturum, si resipiscas ab hac stultitia, et peniteat te mali preteriti. Forsitan uecordie magis quam insolentie hoc reputare conueniat. uenialis est enim culpa, quam superbie qualitas non accusat. Sed quia certi [a 1Kb] nec dum sumus de conuersionis tue lamentis, suspecti per omnia de pertinacis tui duritia cordis;  restat ergo quatenus sequentia styli tui fidei feruentis exsequamur calore.



CAPUT X. Exprobrat inconstantiam Felicis modo Filium dicentis Deum, modo negantis, et asserentis in nuncupatiuo Deum uerum habitare, et in adoptiuo filium proprium. Euincit ex Euangelio Filium hominis esse Filium Dei.

Porro quia plerumque bene loqui uidearis non abnuimus; sed quia in eadem bonitate non cerneris perseuerare, dolemus. Nam aliquando eum Deum Deique Filium sincera putaris professione predicare; sed extemplo ad eam, qua ueniebas, callidi cuiusdam imitator animalis [b 4Kb] , erroris recurrere cauernam festinas.  Quam perualde tibi melius, si fuge latibulum hericii leporisque more in petre foramine requirebas: petram autem Christum apostolicus stylus declarat . Continuo namque oblitus purissime fidei professionis Deum illum per nuncupationem, et filium per adoptionem exprobrare anxio decertas anhelito. Tam obscure caliginis densissimo palpare obuolutus fumo prospiceris, ut asseras Deum uerum in Deo habitare nuncupatiuo; et proprium Filium in filio habitare adoptatiuo. Ex quo nimirum infamaris unionem indiuidue persone, et dualitatem discretalium naturarum per quatuor resecare distinctiones: cuique tam intolerabilia auditui catholica auris nullum unquam patentem conhibet prebere meatum. Si Filius hominis, ille utique qui natus est  de Spiritu sancto et Maria uirgine Christus iehsu, non esset uerus Deus uerusque Filius Dei, nequaquam Mattheus, Marcus, et Lucas consona uoce predixisse ipsum discipulis suis protestarentur, in potestate se magna et maiestate uenturum. Cum autem uenerit, ait Mattheus, Filius hominis in maiestate sua et omnes angeli cum eo, tunc sedebit super sedem maiestatis sue, et congregabuntur ante eum omnes gentes . Super sedem quippe maiestatis quis alius nisi uerus sit, sedere creditur, 146 Deus? uel certe qui in maiestate sua uenire perhibetur, Deus uerus procul dubio perdocetur. Si Filius hominis, cum idem ipse sit Filius Dei, Deus secundum hereticam prauitatem non est uerus, quo pacto angelos suos mittere a quatuor angulis terre, et congregare  suos prenuntiatur electos? suos angelos dixit; quia omnia que Pater habet, eius sunt. Aut quomodo Filius hominis habet potestatem in terra, quemadmodum ipse testatus est, dimittendi peccata, si non est uerus Filius Dei? Solius nempe Dei ueri est in potestate relaxare peccata . Aut quo pacto, sicut fulgur exit ab Oriente, et paret usque in Occidentem, ita erit aduentus Filii hominis , si nuncupatiuus [An adoptiuus?] est filius? Nunquid decet alium quemlibet talem habere aduentum, nisi Deum uerum, cui dicitur, Te decet hymnus, Deus, in Sion, et tibi reddetur uotum in Ierusalem ? uel qua ratione, si adoptiuus filius est, qui non manducat carnem Filii hominis, et non  bibit eius sanguinem, non habet uitam eternam? Qui manducat, inquit, meam carnem et bibit meum sanguinem habet uitam eternam, et ego resuscitabo eum in nouissimo die. Caro mea uere est cibus, et sanguis meus uere est potus . Resuscitandi in nouissimo potestas nulli alio, nisi uero permanet Deo. Caro namque et sanguis ad humanam per quam Filius hominis est, non ad diuinam referri potest naturam. Et tamen si ille Filius hominis, cui hec caro et sanguis est, pro eo quod unus idemque sit Dei et hominis Filius, si Deus uerus non esset, caro eius et sanguis, manducantibus et bibentibus se, nullo modo uitam prestaret eternam. Unde et Ioannes euangelista ait: Et sanguis Filii eius lauat nos ab omni peccato . Aut cuius caro et  sanguis dat uitam manducantibus et bibentibus se, nisi Filii hominis, quem Deus signauit Pater, qui est uerus et omnipotens Filius Dei? Nam et panis uiuus pro nobis descendit de celo, qui dat uitam mundo: Quique ex eo manducauerit, non morietur in eternum. Ipse enim dicit: Ego sum panis uiuus qui de celo descendi . Sic quippe descendit panis uiuus de celo, qui semper manebat in celo; sicuti Filius hominis descendit de celo, qui quoniam unus idemque erat Filius Dei, nunquam deseruit celum.



147 CAPUT XI. Ex testimoniis Ioannis Baptiste et Apocalypseos ostendit Agnum Dei esse Filium Dei.

Quin etiam agnus pro nobis fieri dignatus est,  quem Ioannes Baptista ostendit digito dicens: Ecce Agnus Dei, ecce qui tollit peccata mundi . De quo Ioannes euangelista in Apocalypsim nouum cantare canticum se audisse testatus est dicens: Quatuor animalia, et uiginti quatuor seniores ceciderunt coram Agno, habentes singuli citharas et phialas aureas. Et post pusillum: Dignus est, inquiunt, accipere librum, et aperire signacula eius; quoniam occisus es, et redemisti nos Deo in sanguine tuo. Et infra: Et uidi, et audiui uocem angelorum multorum in circuitu throni, et animalium, et seniorum, et erat numerus eorum millia millium, dicentium uoce magna: Dignus est Agnus, qui occisus est, accipere uirtutem, et diuinitatem, et sapientiam, et fortitudinem, et honorem, et gloriam, et benedictionem. Et omnem creaturam,  que in celo est, et super terram, et sub terra, et que sunt in mari, et que in eo, omnes audiui dicentes: Sedenti in throno et Agno benedictio, et honor, et gloria, et potestas in secula seculorum . Ecce omnes angeli, et animalia, et seniores, et omnis creatura confitentur Agnum, qui occisus est, accipere uirtutem, et diuinitatem, et tibi in tantum uiluit Filius hominis, ut non confundaris eum nuncupatiuum Deum et adoptiuum filium profiteri?



CAPUT XII. Accusat mendacii Felicem dicentem in Scripturis filium hominis asseri pro nobis traditum, non Filium Dei. Exprobrat malam intelligentiam nominis serui, quod idem est ac hominis Filii.

Tu igitur dixisti, non ego, ideo obseruatum esse  in toto Euangelii corpore hominis semper filium traditum, non Dei. Ego autem dico, quia mentitus es et hoc ipsum in caput tuum. Surda forte aure legisti in Euangelio Ioannis, ipsum Dei Filium Nicodemo dixisse: Sic Deus, inquit, dilexit mundum, ut unigenitum Filium suum daret . Unigenitum quippe dedit, non adoptiuum, hoc est, tradidit. Dare quidem quid est aliud, nisi tradere? Nam quod Dominus datum, hoc apostolus eius perhibuit traditum. Qui Filio, ait, proprio non pepercit, sed pro nobis omnibus tradidit illum . Nam et Dominus modo Filium hominis, modo se predixit tradendum. Unus, inquiens, ex duodecim, qui intingit mecum manum in catino, hic me traditurus est in manus impiorum . Et illud:  ue illi per quem trador ego . Tu dicis, quoniam atrocioris iniurie sit ei traditio et cetera mala, que pro nobis sustinuit: uel certe nomen serui ei quam adoptiui ascribere uel confiteri: cum omne quod pro nobis altissima pietas potestate uel dignatione non inuitus contumeliose pertulit, gloriosius laudabiliusque omne sane fidei rectumque amplectitur cor. Sed mirum ualde, cur tam crebrissime in qualibuscunque tuis litterulis serui uocabulum repetas, cum non sit aliunde seruus appellatus, nisi quia homo. Quod autem Paulus de eo scribit. Qui cum in forma Dei esset, formam serui accepit , nichil aliunde intellegi datur, nisi formam hominis: quemadmodum filius ancille ex eo quia Filius hominis. Eadem iniuria ei  exstat de nomine serui, qualis est de uocabulo hominis. Sed quia omnem gloriam diuinitatis eius integram in se manentem homo, hoc est, seruus glorificatus est in Deum, sicut ipse dicit: Nunc clarificatus  est Filius hominis, et Deus clarificatus est in eo ; et Paulus magnum pietatis sacramentum, manifestatum in carne, iustificatum in spiritu, uisum angelis, predicatum gentibus, creditum in mundo, assumptum narrat in gloria ; denique qui per Prophetam suum dixit, Da potestatem puero tuo, et saluum fac filium ancille tue ; ipsum per semetipsum non iam ancille filium, sed semper se Filium hominis confitetur. Quoniam non est aliter seruus sicut tu uideris mussitare nisi quia homo; seruus fieri dignatus est, hoc est, homo fieri dignatus est: qui sic factus est seruus propter inutiles seruos, ut sempiternus angelorum et omnis creature Dominus permaneret. Qui cum Patre et Spiritu sancto uiuit et regnat Deus in  Trinitate perfecta per omnia secula seculorum. Amen.

Et hunc autem secundum librum ita ista concludat clausula finalis.



148 LIBER TERTIUS.



CAPUT PRIMUM. Testimonia Ioannis Baptiste, et Ioannis Euangeliste de Christi Iesu diuinitate.


Incipiant igitur huius tertii libri seriem Ioannes et Ioannes, Baptista scilicet et Euangelista, euangelico texere stylo. Ostendat quapropter Agnum Dei,  qui tollit peccatum mundi, Ioannes Baptista digito, qui in testimonium uenit, ut testimonium perhiberet de lumine, ut omnes crederent per illum . Doceat nimirum euangelista Ioannes ubi, aut quando, uel quomodo; quatenus non humane adinuentionis studio, sed sincerissimo diuine inspirationis exigente maiesterio [Pro magisterio] orthodoxe prorsus fidei regularis illustrius informetur censura. Ioannes quidem testimonium perhibuit dicens: Ego baptizo in aqua. Medius autem uestrum stetit, quem uos nescitis. Ipse est qui post me uenturus est, qui ante me factus est, cuius non sum dignus, ut soluam eius corrigiam calciamenti. Hec, ait Euangelista, in Bethania facta sunt trans Iordanem, ubi erat Ioannes baptizans. Altera die uidit Ioannes Iesum uenientem ad se, et dicit:  Ecce Agnus Dei, ecce qui tollit peccata mundi. Et iterum testimonium perbibuit Ioannes dicens: Quia uidi Spiritum descendentem quasi columbam de celo, et mansit super eum. Et ego nesciebam eum; sed qui misit me baptizare in aqua, ille mihi dixit: super quem uideris Spiritum descendentem, et manentem super eum, hic est qui baptizat in Spiritu sancto, et ego uidi et testimonium perhibui, quia hic est Filius  Dei. Altera die iterum stabat Ioannes, et ex discipulis eius duo, et respiciens Iesum ambulantem dixit: Ecce Agnus Dei  Et rursus: Illum oportet, ait, crescere; me autem minui. Qui desursum uenit, supra omnes est. Qui est de terra, de terra est, et de terra loquitur. Qui de celo uenit, super omnes  est. Et quod uidit et audiuit hoc testatur .



CAPUT II. Solus iehsu est uerus Filius, quod in eo sibi complacuit Pater: ceteri, quod utpote de massa perditionis in eis non sibi complacuit, non ueri filii, sed adoptiui.

Ecce et ubi, et quando, et quomodo Ioannes igitur et Agnum Dei articulatim [a 1Kb] ostendit, qui ex eo Agnus, quoniam Filius hominis est: et eumdem Agnum, Filiumque hominis uerum Dei confessus est Filium. Plus nimirum quam propheta confitetur se ab eo, hoc est, a sancte Trinitatis mysterio esse edoctum, qui misit illum in aqua baptizare, ipsum esse Filium Dei uerum, qui baptizat in Spiritu sancto,  super quem Spiritus sanctus descendit et permansit, id est Christum Iesum, quem Agnum Dei et ante baptisma, et post baptisma demonstrando predicauit. Heretici quoque de proprii mendacii falsitate consopiti, nuncupatiuum Deum et Filium delerant adoptatiuum. Spiritus namque sanctus singulariter Agnum illum, Christum uidelicet, et in specie discreuit columbe. Paterna autem uox non quemlibet  adoptiuum filium, sed dilectum, in quo sibi complacuisse testatur, dicens: Hic est Filius meus dilectus, in quo mihi bene complacui . Et in monte sancto additum est: Ipsum audite , ut et inter Iordanicas undas Ioanni, et in cacumine montis Moysi doceatur Dominus et Elie. Cernebat procul dubio paterne uisionis oculus in adoptiuis filiis, licet electis, puris tamen hominibus, in quo sibi displiceret. Iuxta quod humana, postquam in ipsa radice est uitiata, natura, non potest a peccati sorde esse aliena. In solo autem Unigenito, quia Deus erat et homo, sibi complacuisse propria professus est uoce. Neque enim testimonio beneplacite cause diuinitate indigebat maiestas; sed humane reddendum erat nature. Que postquam in paradiso  serpentis astutia, mulieris consensu, mariti uitiata corruptaque exstitit preuaricatione, in nullo unquam deinceps adoptiuorum sic uenit filiorum, ut non haberet aliquid de massa tractum perditionis, unde sibi suus conditor displiceret. In solo autem, ut premissum est, unigenito Dei Filio, qui non adoptiuus, sed uerus est Filius, 149 sic est assumpta humana substantia, quatenus et ueritatem sui haberet generis et causam omnino nesciret peccati.



CAPUT III. De Filio Dei Patris dilecto male intellecte a Felice Scripture: in quibus Christus uelut caput de membris, uel membra quandoque de capite Christo loquuntur.

Eleganter ergo omnipotens Pater, Hic est, inquit,  Filius meus dilectus, qui sic singulariter factus est homo permanens Deus, ut in solo mihi complacuisse uocis mee testimonio cognoscere uos uoluerim. Delectionis autem et beneplaciti sermo omnem insinuat plenitudinem caritatis. Christum autem Iesum Dei Filium, in quo sibi Pater complacuit, in quo omnis dulcedo paterne caritatis, in quo omnis plenitudo habitat diuinitatis hereticus iste cum sequacibus suis astruit eum diem nescire iudicii, quia homo fieri dignatus est; affirmat non esse essentialiter bonum; derogat non eum uenisse suam facere uoluntatem; autumat non esse suum regnum prestare celorum, et his similia, coaceruatis in unum de sacrosanctis Euangeliorum paginis, bene quidem per Spiritum  sanctum prolatis testimoniis, sed male ab eo per nequam spiritum deprauatis; paruipendens magnopere considerare, quia cum sit Redemptor noster caput omnium electorum, omnesque membra eius electi, plerumque sic pro membris consubstantialibus sibi quasi de se humana uoce loqui caput uideatur. Ut est illud: uidistis me esurientem, et sitientem, et cetera. Respondentibus autem sibi cum admiratione, quando eum uidissent esurientem uel sitientem,  protinus quid dixerit explanauit, cum adiecerit: Quandiu, ait: uni ex minimis istis fecistis mihi fecistis , secrete dixit esurisse et sitisse. Et quia ueritas est, mentiri non potuit. Et tamen non proprie de sua persona, que Christus est, sed de membris suis innotuit sic, quasi de semetipso dixisset. Et quid mirum si caput pro membris suis quasi de se loquitur, cum membra eius de eo sic nonnunquam quasi de se loqui uideantur, quemadmodum prophetarum oracula protestantur? Foderunt, ait Psalmographus quoddam membrum eius, manus meas et pedes meos. Et rursus: Diuiserunt sibi uestimenta mea ; et illud, Dederunt in escam meam fel; et in siti mea potauerunt me aceto . Non quidem premisit Propheta:  Hec dicit Dominus, Foderunt manus meas et pedes meos; sed quasi de semetipso exorsus est dicens: Foderunt manus meas et pedes meos: attamen non ipsius manus et pedes sunt fossi; quatenus et secundum fidem historie de se ipso et figuraliter sentiendum est, dictum. Ideo Redemptor noster pro nobis, non pro se, alterius generis naturam suscepit, id est humanam, per quam possit humana uox humano loqui affectu, in qua possit etiam esurire, sitire, fatigari, pati, crucifigi, mori, ac sepeliri: quia omnia hec a sua, hoc est a diuina natura modis omnibus exstant aliena. Hinc est quod in cruce suspensus sic pro membris suis quasi pro se Patrem legitur interpellasse, Deus, inquit, meus, Deus meus, utquid dereliquisti me ? cum se sciret a Patre  nunquam esse derelictum, cui unum cum Patre consilium fuit, ut pro mundi crucifigeretur salute.



CAPUT Iu. Improbat sententiam Felicis dicentis, quia iehsu erat nuncupatiuus Deus, non fuisse sue uoluntatis pati uel mori: et ideo Patrem orasse calicem a se transferri.

Hinc etiam ante passionem, in ipso, ut ita dicam, articulo traditionis tertio non pro se, sed pro membris suis, pro quibus pati uenerat, orasse, tristasse [a 1Kb] usque ad mortem, mestum esse, Patris non suam uoluntatem fieri euangelista innotuit [b 1Kb] imprecasse. Licet hereticus iste detrahat ei, quia homo erat, timoris  causa calicem passionis a se orasse transferri; et secundum quod homo erat et nuncupatiuus Deus, non fuisse uoluntatis eius pati uel mori, sed Patris tantummodo. Quin etiam improbo sermone 150 eamdem causam elinguauit [c 1Kb] timoris, cum sic ait: Iuxta humanitatis uero substantiam non uenit uoluntatem suam facere, sed eius qui misit illum; qui et in passione sua patrem efflagitans ait: Pater, si fieri potest, transeat a me calix iste . Efflagitare [a 2Kb] potuit, quasi noui aliquid uideretur dixisse, cum efflagitare non pertineat ad simplicis orationis effectum, sed potius aut curiose ab alio extorquere quod petitur, aut quod nescitur flauo [b 1Kb] interrogationis studio inuestigare. Si uero iuxta hereticam prauitatem uoluntariam non pertulit passionem, ubi est quod longe ante per prophetam Patri uouerat dicens: uoluntarie sacrificabo tibi ? et illud: Ut facerem uoluntatem tuam, Deus meus uolui . Nunquid quod ante pollicitus fuerat proximus iam passioni timoris euacuasse putandus est metu? Absit. ueritas ab omni exstat mendacii genere aliena. Isaie namque audiamus uaticinium profitentis: Oblatus est, ait, quia ipse uoluit . Paulus clamat se ipsum  tradidisse pro nobis. Ambulate, inquit, in dilectione sicut et Christus dilexit nos, et tradidit semetipsum pro nobis . Et rursus: Qui dilexit me, et tradidit semetipsum pro me .



CAPUT u. Christum uoluntarie subiisse passionem; orasse et sudasse in horto pro suis et in exemplum ostendit.

Quo ergo facto calicem passionis a se transire ne biberetur oraret, quasi Patris et non sue esset uoluntatis bibendus, qui semetipsum ut biberet tradere non recusauit? Obsistenti namque Petro carnali deuicto ne biberetur amore, ait: Calicem, quem dedit mihi Pater non uis ut bibam illum ? Quomodo implebuntur Scripture prophetarum, quia  sic oportet fieri ? Nunquidnam quod opportunum, licet non sibi, nobis sciebat, ipse ideo factus homo ut exhiberet, nolens forte creditur exhibuisse? Quis hoc insanus, tamque furibunde uesanie deditus uel cogitare presumat? Porro discipulis suis ante dies non paucos predixerat, quia oporteret Filium hominis tradi in manus hominum peccatorum ad illudendum, et conspuendum, et flagellandum, et crucifigendum, et quia tertia die resurgeret. Cuique auditui Petrus non cedens, nimie dulcedinis satiatus amore, tali protinus obstitit responso: Absit, ait, a te Domine, propitius sis tibi, non erit tibi hoc. Statimque ob id per increpationem audit a Domino: Redi post me, Satanas, quia scandalum es mihi: non  enim sapis ea que Dei sunt, sed que hominum . Quo igitur pacto non uoluntarie pertulit, quod dudum tam impensissime opportunius esse discipulis commendarat? uel qua ratione hoc ipsum nolle conuenientius exercuisse accipi potest, quod nolente discipulo animaduersionis obiurgatione redarguisse cognoscitur, ut eum etiam ob hoc Satane uocabuli plecti sententia demonstraret? Ipse namque de se refert? Propterea me Pater diligit, quia ego animam meam pono pro ouibus meis. Potestatem habeo ponendi eam, et potestatem habeo iterum sumendi eam. Et nemo tollit eam a meipso . Utique qui potestate animam suam ponit et resumit, non est timoris uel nolentis, sed uolentis ac potestatis est clementissimus dispensator. Naturam nempe,  sicut sepius intimatum est, humanam ideo suscipere Dei non abhorruit Filius, ut ex humano tangi benignus non dedignaretur affectu. Quod autem tristatur, meret, pauet, et tedet, et humane apertius demonstratur ueritas carnis, et nostre per id prestatur infirmitatis quantocius fortitudo. Non enim infirmari coacte potuit inuiolabilis uirtus, nisi in quantum prestabilius uoluntaria potestate illi pro nobis placuit infirmari. Non est profecto ab eius alienus uoluntate. 151 Consempiternus propriusque est Filius. Cuique unum communeque cum Patre semper fuit consilium, ut pro mundi crucifigeretur salute. Sed in uerbis et in exemplo, ac doctrina suis dignatus est consubstantialis fieri. Nam et orationis regulam tempore passionis ideo taliter informare uoluit,  ut membra sua, hoc est electi sui, quorum ipse principale est caput, inter angustias positi, et in oratione strenui, et in Dei uoluntate per subiectionem concordes, et fortes robore in agone certaminis permanerent: certi per omnia nequaquam se a diuino derelictos inter aduersa et prospera esse solatio, licet quasi destitui nonnunquam uideantur, cum usque ad mortem etiam carnis persequentium exerceatur potestas: et ex eo sese quasi succubuisse arbitrantur, sed nequaquam diuina eis subtrahuntur solatia, cum gloriosa eis purpureis corona tribuitur de triumphis. Hinc est quod idem Redemptor noster, qui nullo modo alieno indigebat auxilio, in ipso, ut ita loquar, traditionis momento factus in agonia dum  prolixius oraret, angelos se pro nostra consolatione permisit confortare, nulla prorsus exigente causa necessitatis, sed ut hoc exemplo omnia membra eius sanctique sui informati martyres, in tribulatione quacunque constituti, interque carnificum manus derelicti, omni prorsus humano destituti solatio, quasi in agonia facti tenacius deuotiusque in Dei solius suspensi sperantes auxilio perdurarent. Unde et pro sudoris rore de corpore unici eiusdemque nostri consolatoris guttas sanguinis, quod certum est humane omnino non esse nature sudare, non frustratorie ab euangelista refertur in terram usque distillasse: quatenus per terram, in quam defluxerat, terrena beatorum martyrum depromeret membra, et purpuree guttule punicum distillantis rorem roseo Christi sanguine  eadem sanctorum martyrum purpurata depingeret membra.



CAPUT uI. Iesum alloquitur, ut intelligat quid sit eum descendisse de celo non ut faceret uoluntatem suam, sed eius qui misit se, Patris.

Astruit etiam eum ex eo Euangelii loco non sue uoluntatis esse, ubi ipse de se loquitur, dicens: Omne quod dat mihi Pater ad me ueniet, et eum qui uenit ad me non eiicio foras; quia descendi de celo, non ut faciam uoluntatem meam, sed eius qui misit me Patris . Si iuxta heretici huius uecordie impudentissimam opinionem non fuit tue uoluntatis, Domine Iesu Christe, etiam secundum quod homo fieri dignatus es, omne quod tibi dedit  Pater saluare, nec eiicere foras, sed tantummodo Patris: ubi est illud quod alibi tu ipse dignatus es premonere, qui mentiri non potes: uenit Filius hominis querere et saluum facere quod perierat . Ubi est illud quod quidam propheta tuus, te utique largiente, diuini cantici mellifluo modolamine alacri de te corde laudum preconia Patri intonans ait: Desiderium anime eius tribuisti ei; in uoluntate labiorum eius non fraudasti eum ? Ecce non quemlibet simplicis uoluntatis effectum, sed desiderii [a 1Kb] ; quia imo plene iucunditatis suauitate ut saluum faceres, et non eiiceres foras omne quod paterne dedisse tibi caritatis intimatur dulcedo, prophetalis uaticinii sermo declarat. Et quia de uerbo caro factum, per quod consummate  passionis sacramentum triumphalis glorie decore coronari uoluisti, sit hoc predictum, sequens prophetice  narrationis ordo demonstrat, cum protinus subinfertur: Quoniam preuenisti eum in benedictione dulcedinis, posuisti in capite eius coronam de lapide pretioso . Porro in tanta benignitatis clementia uoluntatis tue excreuisse pietas perdocetur, quatenus fleuisse te euangelista tuus ob introitum Ierusalem ciuitatis quam elegisti, humano [b 1Kb] describat tactus cordis affectu; unde et miserantis inducit consultum: more galline asserit te uoluisse filios eius illa renuente congregare sub alas clementie tue. Si uoluntatis tue improperium passionis non fuit quantocius suscipere, cur obuius temetipsum persequentibus in nocte prebuisti traditionis, ita ut respondentibus tibi quia Iesum Nazarenum quererent, diceres: Ego sum. Si ergo, inquis, me queritis,  sinite hos abire . Sed quoniam tue pietatis uox in euangelio tuo auditur dicentis, Descendi de celo, non ut faciam uoluntatem meam; sed eius qui misit me, Patris , doce me, queso te, Domine Deus misericors, et singulariter bone magister, sincere imbutor fidei, quomodo intellegi te largiente detur et tuam te descendisse de celo, et non tuam facere uoluntatem. Tu scis quia ualde pertimesco aliter de te quam ut dignum est et tibi placet, sentire. Tu mihi ergo dona gratuito munere, quod nullius exigit meriti uenerande uite facultas, quo possim et recte sentire, et concepto sermone fideli conuenientius ualeam ore proferre. Tu uero dixisti: Aperi os [c 1Kb] tuum et ego adimplebo illud .



CAPUT uII. Pergit Iesum alloqui, docendo discretionem personarum Patris et Filii, non uoluntatem, quia una uoluntas est Patris et Filii.


Non possum ergo cum his etiam conuenisse, qui dicunt te, iuxta quod homo etiam fieri dignatus es, alienum a paterne quocunque modo unitate existere uoluntatis. Nunquam te, Domine, credo sic fuisse uerum hominem, ut non esses semper et uerus Deus. Cum una ergo persona sis Deus et homo, non inuenio quo pacto non sis unius cum Patre et uoluntatis, salua scilicet [d 1Kb] proprietate utrarumque naturalium uoluntatum. Sed quia non tibi nec pro te, sed nobis et pro nobis descendisti de celo, et es de uirgine natus per carnis dispensationem, et omne quod fecisti  et docuisti, quidquid loqui dignatus humana es uoce, non tibi nec pro te, sed nobis et pro nobis fecisti et  docuisti et locutus fuisti, et quia tu es Dei omnipotentis Patris sapientia, in eo animam quod dixisti non tuam facere sed Patris uoluntatem, utrumque insinuare nobis dignatus es, et doctrine fuit iniectum prerogatiuum, et documentum constat exempli. Cum autem dicis, Descendi de celo, non ut facerem uoluntatem meam, sed eius qui misit me, Patris, apertius personarum declarasti discretionem, quia et Pater pater est, et tu Filius uere filius es. Et uoluntas non est tua solius, nec alia, sed communis et una cum Patre. Tu enim ipse docuisti non a temetipso esse uel uenisse, sed a Patre, et ex Patre: quia non duo uel tria, sed unum principium est Pater et Filius et Spiritus sanctus. Sicut enim ex te non es, sed ex Patre, ita et uoluntas tua non est alia, nec aliunde, sed una  eademque et ex Patre. In eo igitur unum te cum Patre esse luce clarius demonstras, cum te non alterius, sed unius esse cum Patre edoces uoluntatis.



CAPUT uIII. Similitudine sermonis et doctrine, que Christi et Patris sunt, precedentia confirmat.

Constat autem huic simile alibi te per eumdem euangelistam dixisse. Et sermonem, ais, quem audisti, non est meus, sed eius, qui misit me, Patris ; et illud: Mea doctrina non est mea, sed eius qui misit me, Patris . Quemadmodum ergo intellegi datur sermo auditus non esse tuus, sed Patris, quoniam tu es unigenitum uerbum Dei Patris, et non est aliunde, sed ex Patre, et non tuum, sed Patris, quia tu Filius unigenitus  es Dei Patris, et doctrina tua [a 1Kb] non est tua separatim, sed Patris, quia non est alia tua et alia Patris, sed una eademque Patris et tua; ita et uoluntas tua non alia tua et alia Patris, sed una eademque et tua et Patris.



153 CAPUT IX. Docet Christum descendisse de celo in exemplum humilitatis et obedientie, non ut faceret uoluntatem suam, sed Patris.

De his igitur ita se habentibus uideamus nunc te docente, qualiter humilitatis et obedientie exempli speculum, quo intendatur protuleris, non tuam sed Patris facere uoluntatem. Reddis namque causam cur ita dixeris. Ais enim: Omne quod dat mihi Pater, ad me ueniet, et eum qui uenit ad me, non eiicio foras . Et quamobrem non  eiicias quasi interrogatus exponis, quia descendi, addidisti, de celo, non ut faciam uoluntatem meam, sed eius, qui misit me, Patris. Ideo descendisti, hoc est excellentiam diuine altitudinis exinanitus formam serui suscipiendo inclinasti, ut membra tua, electos scilicet tuos, et exemplo et monitis non suam sed  Dei facere uoluntatem informares. Sciebas utique Luciferum, qui mane oriebatur per superbiam, suamque uoluntatem sequendo de celi foras eiectum palatio. Sciebas nimirum protoplastos, serpente suadente ut suam facerent uoluntatem et per superbiam, suique transgrediendo conditoris preceptum de paradisi gaudiis foras fuisse eiectos. Idcirco descendisti de celo, non ut doceres homines per superbiam suam facere uoluntatem, per quam foras eiecti sunt de paradiso; sed per humilitatem Dei semper facere uoluntatem, per quam intus, in eternam scilicet beatitudinem ualeant sine fine manere. Non fecisse te tuam uoluntatem docuisse te est neminem suam, sed Dei facere uoluntatem. Eiicere foras fuit diabolum suam, non Dei protoplastos suadere facere uoluntatem.  Non eiicere fuit tui, Domine Iesu Christe, Patris, non suam electos tuos precipere facere uoluntatem. Huius nimirum doctrine regulam per alium etiam euangelistam tuum te docuisse didici. Nam ut non a diabolo inuentore omnium malorum superbie iactantiam pretioso redempti tuo adpeterent sanguine, sed a te retributore omnium bonorum discerent humilitatis mansuetudinem in sinu mentis mitissima retinere deuotione, sic premonuisti dicens: Discite a me quia mitis sum et humilis corde, et inuenietis requiem animabus uestris . Illam utique requiem, quam in paradiso callidi serpentis primus homo deceptus astutia, per superbiam, suamque amiserat sequendo uoluntatem.



CAPUT X. uoluntas saluandi homines, que est in Patre, est et in Filio. Et quomodo intelligendum illud: Nemo bonus nisi solus Deus.


Audiamus nunc sequentia ex horum connexione uerborum, dulcisono tuo ore dicente: Hec est, inquis, uoluntas Patris mei, qui misit me, ut omne quod dedit mihi, non perdam ex eo, sed resuscitem illud in nouissimo die . Sequere, Domine, magister essentialiter bone, que sit uoluntas Patris de eo, qui uidit Filium et credit in eum. Ut omnis, inquis, qui uidit Filium et credit in eum, habeat uitam eternam, et resuscitabo ego eum in nouissimo die. Quis ergo tam insani capitis amens existens, quatenus non credat, iuxta id etiam quod homo es, quia rationalis anime et mentis benigne mitis es et humilis corde,  tue procul dubio fuisse uoluntatis, omne quod tibi dedit Pater, quin imo quod ad te traxerit, saluare et resuscitare illum in nouissimo die? Dissipa, obsecro, Iesu Christe Domine Deus, potentissima tua dextera Babylonie parietem ciuitatis super refluentium positum glumas [b 1Kb] arenarum, in qua lamia [c 2Kb] denudata  mamma uirulento ablactat [a 1Kb] catulos lacte: et fac benigne in bona uoluntate tua Sion, ut edificetur Ierusalem murus, firmam positus supra petram, in qua millia angelorum mellifluis ducent concentibus choros psallentes. Euelle spinas et tribulos, quos quasque maledicta protulit terra, et planta nouellas oleas, pampineaque uineta, candifluis liliis, purpureisque circumsepta rosetis in terra, cui benedixisti, cum auerteres captiuitatem Iacob. Istius nimirum lamie catulus exstat lacte nutritus pestifero, qui sacrilego ore te asserit ob pietatis sacramentum non essentialiter bonum, eo quod cuidam subdole interroganti legis perito, bonumque te magistrum, quasi purum hominem confitenti, cum recte fidei ratio exigerit Deum te uerum et hominem profiteri, respondisse  te neminem bonum legerat nisi solum Deum : in tantum te a Dei solius societate, quia homo fieri dignatus es, auellere conatur, quatenus per id quod homo es, non essentialiter, sed nuncupatiue sis bonus, tanquam quilibet homo purus, qui non est una persona cum Deo, sicut tu crederis solus, et non naturaliter bonus, quia de uitiata est omnis homo natus substantie massa, sed ex dono gratie ut bonus sit te promeretur largiente. Tu autem qui de Spiritu sancto natus es uerus homo, nunquam fuisti purus homo tantummodo, sed in ipso spiritali conceptu Deus crederis, Deus semper et homo.



CAPUT XI. Ostendit non negare se Christum bonum, sed respondere non esse bonum neminem nisi Deum, ei qui se credebat hominem tantummodo bonum.


Confiteatur ergo necesse est hereticus iste labiis toxicatis Spiritum sanctum non essentialiter bonum, si te qui de Spiritu sancto et uirgine ueraciter natus es homo, non acquiescit singulariter esse ac essentialiter bonum. Non enim te negasti bonum, cum diceres, Nemo bonus nisi solus Deus, quia tu, qui Christus es, cum Patre et Spiritu sancto, salua proprietate trium personarum, solus et unus es Deus bonus. Non dixisti, non sum ego bonus, quoniam alias professus es: Ego sum pastor bonus . Et illud: An oculus tuus nequam est, quia ego bonus sum ? Sed nec magistri nominis appellationem spreuisti, qui discipulis tuis in cene  conuiuio laudabiliter huius uocabuli causam expressisti  dicens: uos uocatis me Magister et Domine, et bene dicitis: sum enim . Non ergo secundum sonum uocis hypocrite scribe, sed secundum quod proprie solius est Dei cordis cogitationumque audiens [Pro audientis] respondisti clamori. Perfidie nempe redarguens in cordis tabula scriptam damnasti calliditatem: non simplicis magistri uocabuli refugisti fauorem. Et quoniam non Deum et hominem, sed purum te sub magistri nomine hominem appellauit, qui debuerat Deum et hominem ueraciter te confiteri: talem ergo dixisti non essentialiter bonum, qualem ille magistrum, hoc est, purum confessus est hominem bonum. Quid me, ais, dicis bonum? Nemo bonus, nisi solus Deus. Ac si diceres: Quid me dicis hominem bonum, cum ego sim  Deus homo? Talem dico neminem essentialiter bonum, qualem me tu hominem scilicet suspicaris tantummodo bonum. Unde et eum si uellet uitam habere, ad legis recurrere docuisti precepta, quatenus ea legendo disceret, quemadmodum te uerum Deum in mysterio Trinitatis prime legis latio demonstraret: et quia non ficto corde, sicut ab hoc hypocrita, qui se putabat legis peritum, esses diligendus, sed sicut ibi legitur, ex toto corde, et ex tota anima, et ex tota uirtute.



CAPUT XII. Quomodo Filius ignorare diem iudicii dicatur, cum iudicium ad ipsum spectet: Modestia Paulini supersedentis a controuersia dirimenda, quamuis in authenticis sue ecclesie exemplaribus, et apud Hieronymum et Ambrosium non reperiatur Filius in allata sententia.


Eodem namque modo propter mysterium incarnationis autumat te Filium Dei diem iudicii ignorare, cum dies plane proprie iudicii Filio hominis ascribatur. Sicut fulgur, inquis, exit ab Oriente; et paret usque in Occidentem, ita erit et aduentus Filii hominis . Et illud: Tunc uidebunt Filium hominis uenientem in nubibus celi cum uirtute multa et maiestate . Et rursus: Cum sederit Filius hominis in sede maiestatis sue . Sed quoniam in antiquariis Euangeliorum authenticis, que penes nos, et in scrinio sancte nostre retinerentur ecclesie, Filii uocabulum in eodem Euangelii loco insertum minime ualuit reperiri, et  uiri illustrissimi, beatus scilicet Hieronymus [b 2Kb] atque  Ambrosius [a 1Kb] , satis in sacro peritissimi eloquio, affirmant ambo consona uoce, lectis sane ab eis priscis Grecorum 155 codicibus, in eadem Euangelii folia Filii nomen non fuisse inspectum: unde et ex eo credibile potest uideri longe a uero et ex superfluo additum. Quoniam si ab Euangelista celebri fuisset calamo promulgatum, nequaquam post angelos Filii positum nomen specularetur, quemadmodum in quibusdam recentioribus inspicitur uoluminibus exaratum: De die autem illo et hora nemo scit, neque angeli celorum, neque Filius . Ordo preposterus, Filium post angelos, Dominum post seruos, creatorem post creaturam. Idcirco non ab re existimo ab his disputationis suspendere filum, de quibus dubie ueritatis mobilitas modis omnibus  exigit titubare scriptorem.



CAPUT XIII. Questionis de matre filiorum Zebedei solutionem ad Hilarium et Ambrosium remittit.

De petitione autem feminee pietatis, matris scilicet filiorum Zebedei obsecrantis, quatenus duo filii eius, unus ad dexteram, et unus in regno Christi ad sinistram eius sedere promererentur ; et quia non esset suum huius dare sessionis audit a Domino tam altissime dignitatis priuilegium, et de subiectione Filii, cum tradiderit regnum Deo et Patri; quia olim a priscis doctoribus, et in diuinis  rebus ualde strenuissimis uiris, Helario uidelicet [b 2Kb] Pectauiensis famose recordationis uiro, in decimo, ni fallor, operis sui pro causa digesto fidei libro, et beate memorie Ambrosio Mediolanensis [c 1Kb] sedis antistite, in quinto ad Gratianum Augustum uolumine, ad Ariane prorsus perfidie refellendam insaniam, stylo perspicuo exarato, latissime disputationis insulcata uerborum serie legisse me recolo, uiros egregios in explicando non incommode rationis glouello [d 1Kb] operosius desudasse. Alter horum de petitione matris, alter uero de Filii subiectione non breui explicuit stylo. Ideoque non inconuenienter utilius, ut arbitror, iudicaui ab his etiam, etsi non penitus, compendiosius tamen definitionis calamo temperare. Et quoniam non pretereundo omnimoda  dissimulationis incuria qualitas extorquet necessitatis, presertim cum uir iste semiplena cerebri [e 1Kb] portione compositus, more suo uolantes sacri eloquii [f 18Kb] theoricas incaute ad terras detrahendo disputationis infamare nititur manu: idcirco sumpta eiusdem Scripture loci serie narrationum, succincte summatimque, ut instantis concedit temporis ordo, intacta transcurrendo tangamus.



CAPUT XIu. Non esse Christi dare regnum filiis Zebedei, sed quibus a Patre paratum, duobus explicat modis.

Ex eo igitur quod postulante matre filiorum dextrum  leuumque sessionis insigne, Dominum non matri, sed filiis respondisse nullius obstat contradictionis obiectio, patenter innuitur filiorum instinctu materno genitricem deuictam affectu pro filiis ad Dominum accessisse, cum dicitur: Nescitis, ait, quid petatis, et protinus subinfert, potestis bibere calicem quem ego bibiturus sum? Cui cum responderent, possumus: statimque Dominus, Calicem quidem meum bibetis: sedere autem ad dextram uel ad sinistram non est meum dare uobis, sed quibus paratum est a Patre meo . Et notandum, quia cum Dominus dixisset: sedere autem ad dexteram uel ad sinistram non est meum dare uobis, cur ita dixerit, causam impossibilitatis Dominice obiectionis ratio manifestat premisse locutionis,  hoc est nescisse eos quid peterent. Nihil igitur Deo difficile; sed qualitas petitionis difficultatem generat postulanti, utrum recte an non recte petatur. Si recte: omnia quidquid petieritis in nomine meo hoc faciam . Si autem non recte: Non est meum dare uobis: Et animaduertendo quoniam non Dominus generalis sententie protulit causam, non est meum dare omnino cuilibet, sed signanter retulit, uobis. Ac si patenter diceret, uobis utique, qui nescitis quid petieritis. In hac quippe duorum fratrum petitione omnium fere non recte petentium summa consistit. Sed et cum diceret, Non est meum dare uobis, non conclusit isto fine sententiam locutionis sue, cum illico subiungit, sed quibus paratum est, ait, a Patre meo. Nec intulit  quibus Pater dat; sed illis est meum dare, quibus paratum est a Patre meo. Non est meum dare his qui recte non petunt, sed dare meum illis est, quibus Pater meus reuelat: sicut Petro, ut confiteretur, Christum Filium Dei uiui, et fuit meum dare illi claues regni celorum. ueluti Isaie reuelauit auriculam, ut audiret quid loqueretur in eo Dominus Deus, quatenus uaticinio prophetali prediceret uirginem in utero non extrinsecus concipere et parere filium, cui nomen Emmanuel . Quibus Pater ergo preparat mentes, ut recte petant, illis est Filio dare regnum celorum. Ipse enim dixit: Nemo uenit ad me, nisi Pater, qui misit me, traxerit eum . Et: Nemo uenit ad Patrem nisi per me . An recte petisse uideri  potest, que unum in sinistra sedere filium postulat? In sinistra nimirum hedi, hoc est reprobi sunt ponendi. Recte quidem petitum fuisset, si utrosque aut ad dexteram sistere, aut super sedes duodecim sedere iudicandas duodecim tribus Isrel petiuisset. Potest etiam non inconuenienter et sic intelligi, Non est meum dare uobis, quoniam mater filiorum Zebedei, emula interim Marie Magdalene, nec dum illi ad Patrem Dominus ascenderat , hoc est non per diuinitatis altitudinem equalem Patri, sed quasi hominem tantummodo eum credebat, cuique cordis intentionem Dominus responsionis temperauerit sermonem: Quia tu me hominem adhuc, et nondum Deum confiteris, non est meum, hoc est, humane potestatis, in qua solius humane nature est homo, non est dare. Meum autem, qui Deus et homo sum, his quibus paratum est a Patre meo, hoc est, recte petentibus summe potestatis est dare.



CAPUT Xu. Proponit difficultatem ex Apostolo, quomodo Patri Christus subiectus, uel subiiciendus.

Ideo igitur uaniloquus iste Iesum Christum Dominum nostrum, non Deum uerum, sed subditum  astruet Deo uero perpetua subiectione, quia Paulus scribit ad Corinthios: Cum tradiderit, inquit, regnum Deo et Patri, et subiecta fuerint illi omnia, tunc et ipse Filius subiectus erit illi, qui subiecit ei omnia, ut sit Deus omnia in omnibus . Interrogo ergo, si necdum subiecta sunt illi omnia, et ipse Filius tunc erit subiectus illi, cum ei omnia fuerint subiecta, si simpliciter secundum auditum iudiciumque aurium, et non excellentius sacratiusque huius altitudinis intellegi profunditas premonetur: quomodo nunc idem Filius in utraque forma, diuina scilicet et humana unus idemque 157 ad dexteram Patris sedet, subiectus creditur? An non subiectus sedere? Apostolus clamat, Cum subiecta fuerint ei omnia, tunc et ipse Filius subiectus erit ei. Tunc quidem  futurum tempus designat. Quamobrem docere uelim quomodo detur intellegi, si tunc, hoc est, in futuro subiectus, cum absorpta fuerit mors in uictoria; nunc autem quomodo credi debeat subiectus an non subiectus? Si uero subiectus, quo pacto Paulus in futuro predicat, Tunc cum ei subiecta fuerint omnia subiiciendum? Quod si modo non subiectus, quia Magister gentium tunc asserit eum subiiciendum cum tradiderit regnum Deo et Patri, et ei omnia fuerint subiecta, que ratio exigit modo non subiectum tunc subiiciendum? Nunquidnam forma serui in una cum Dei forma persona ad dexteram Patris, in mysterio Trinitatis cessante omne nichilominus quaternitatis suspicione modo non sedet, ut tunc doceatur resumere serui formam, per quam  tunc possit subiici Patri? Absit. Unus idemque et in utraque natura, sempiternus nunc et tunc Dei indemutabilis, et equalis permanet Filius.



CAPUT XuI. Interpellat Apostolum de mente sua circa difficultatem propositam.

Porro quia hereticus iste obmutuit, nullusque ei prorsus responsionis relictus est locus, stringam quantocius, fortiusque sugillans bumbose faucis [a 1Kb]  eius syllogistica manu gurgustionem [a 2Kb] exprimam: quatenus omne quod conatur in alios perfidie uenenum noxiali euomere ore, in sese liquatum refusum sauciata internorum uiscerum eius marcescant uitalia. Dic ergo, obsecro te, beate apostole Paule, a te uolo quid dixeris curiosius discere. Quid est quod ais, Cum subiecta fuerint illi omnia, tunc et ipse Filius subiectus erit illi, qui subiecit ei omnia? Cur tempus subiectionis signanter de futuro innotescere uoluisti, si specialiter hoc ad personam Filii, id est Iesu Christi, referre conueniat? Quasi tunc sit, et non modo subiectus. Non intellego quid dixeris, nisi nubilum obtunse [Pro obtuse] intellegentie mee diuini luminis radio perfundatur. An, ut religiosius intellegi obsistitur, nequaquam oblitus de celo diuine  uocis gemina inuocantis appellatione audita, Saule, Saule, quid me persequeris , et ex eo didiceras, illum posse a te in terra posito persequi, qui iam in celesti regnabat palatio? sed pro corpore quin potius suo, hoc est, propter electos tuos, se conquestus est a te persequi, quos uinctos Ierosolymam epistolarum te ducere auctoritate putabas. Huius ergo dicti consideratione forte firmatus, secundum hanc Dominice locutionis regulam rectius docuisti tunc et ipsum Filium, hoc est corpus eius, electos uidelicet ipsius, quorum ipse constat omnipotens caput, subiectum ei qui subiecit illi omnia ut sit Deus omnia in omnibus. Denique premisisti, nec dum uidemus ei omnia subiecta. Cum autem subiecta fuerint ei omnia, tunc et ipse Filius subiectus erit  illi. Et hoc interrogo quo pacto dixeris non ei esse omnia subiecta, cum alibi prophetico spiritus testimonio, Omnia subiecisti sub pedibus eius exposueris? In eo autem, inquis, in quo subiecit ei omnia, nichil non subiectum reliquit. Nunc autem dicis, Nec dum uidemus ei omnia subiecta, demonstrans in futuro esse ei omnia subiicienda. Quid est hoc? satis mirum: nichil non subiectum, et non omnia subiecta.



158 CAPUT XuII. Solutio proposite difficultatis: Subiecta omnia Christo per potentiam diuinitatis: Subiicienda omnia per obedientiam seruorum eius. Et tunc Deus erit omnia in omnibus.

Adesto, queso, sancte Spiritus, reuela auriculam mentis mee, ut audiam te docente quid sibi uult  quod hoc modo per Apostolum tuum loqui dignatus es: et nichil non subiectum, et omnia subiecta. Dicam iam nunc te largiente quid sentio. Illud potestatis,  hoc esse obedientie considero. Nihil enim non subiectum per potentiam diuinitatis, intellego. Non omnia subiecta ei per obedientiam seruorum eius aduerto. Quia quamuis electi eius sint ei subiecti in quantum humane possibilitatis permittit facultas, non tamen sic ei sunt subiecti per obedientiam quandiu in hoc mortali corpore persistunt, ut sit eis omnia in omnibus Deus. Corpus enim quod corrumpitur, adgrauat animam et deprimit terrena inhabitatio [Al. cogitatio] sensum multa cogitantem . Cum autem mortale hoc induerit immortalitatem, et corruptibile hoc induerit incorruptionem, et absorpta fuerit mors in uictoria , et tradiderit regnum, electos scilicet suos, in quibus ex dono gratie gubernando regnauerat, Deo et Patri,  hoc est, ad notitiam eos paterne glorie perduxerit contemplandam, tum ei subiecta erunt omnia. Quia nichil peruersum erit in membris eius, in quo per corruptionem carnalis pugne resistendo non sint ei omnia subiecta. Tunc et ipse Filius, hoc est, corpus eius, electi scilicet ipsius, subiecti erunt illi, qui subiecit ei omnia, ut sit Deus omnia in omnibus. Nihil iam aliud sit illis necessarium, exuti ab omni carnalis concupiscentie erumnosa miseria; sed omnia illis solus tantummodo sit Deus in omnibus. Reddit nimirum Apostolus causam, cur ipse Filius subiiciatur ei, Ut sit, inquit, Deus omnia in omnibus. Hec, inquam, causa subiectionis est, ut sit Deus omnia in omnibus. Omnia quippe Deus in omnibus est per Filii, hoc est, corporis eius, qui sunt electi illius,  subiectionem. Nunquam prorsus per fragilitatem carnis, sicut in presenti seculo nequam, a concordia sancte Trinitatis discordes, nunquam a caritatis eius alieni dulcedine existunt. Sed omnia illis erit solus Deus in omnibus: solus scilicet Dei amor in desiderio anime eorum ineffabilis semper perseuerans. Hoc est esse Deum omnia in omnibus.



CAPUT XuIII. Placita doctorum allegare instituit et primo Petri et Pauli apostolorum ostendens male intellecta a Felice.

His ita digestis, nunc ad predicatores sancte catholice atque apostolice Ecclesie, cultoresque orthodoxe fidei, rectis incedendo styli gressibus ueniamus. uideamus utique cuius fidei predicatores celestibus  imbuti exstiterint sacramentis, duorum, an unius Christi; nuncupatiui Christi Dei, an ueri Christi Dei; adoptatiui Christi Filii Dei, an proprii uerique  Christi Filii Dei. Hereticus quippe iste aut duos Christos Deos, nuncupatiuum scilicet et uerum, et ex eo adoptiuum filium; aut duobus modis unum Christum Deum, ex parte quidem uerum, et ex parte non uerum asserit eos predicasse. Apostolus magnopere studuit redarguere Corinthios, qui unum Christum diuidere conabantur. Sed quid mirum, si discipulos temerario ausu infamare non ueretur, cum ipsos utique magistros Ecclesie, Petrum scilicet et Paulum audacter incriminare concisa perfidie ruga non erubuit fronte? Nam quia primus pastor Ecclesie, sicut longe supra prefati sumus, professus sit Iesum a Nazareth sanasse omnes oppressos a diabolo, et addiderit, Quoniam Deus erat cum illo, hoc est in illo, dicit hereticus iste, non dixit, Deus  erat ipse, sed Deus erat cum illo . Si Deus, ait, ipse fuisset, nequaquam tantus Apostolus diceret, Deus erat cum illo, sed Deus erat ipse. Et quia Paulus scribit Corinthiis, Deus enim erat in Christo mundum reconcilians sibi , et hic, inquit, non dixit, Deus erat Christus; sed, Deus erat in Christo. Huius dicti qualitas cuius sit prestigiose uesanie obuoluta stupore, prudenti non celatur lectori, quasi alius sit Deus in Christo, et alius sit homo Christus; conuincitur ex eo quod protulit intimasse, cum ipse unus idemque sit Christus Deus et homo: licet sit aliud et aliud, diuinum scilicet et humanum, per quod Deus et homo: unus tamen iehsu Christus Deus homo. Hereticus nempe iste, non secundum gratiam Spiritus sancti, per  quam locuti sunt apostoli, sensui apostolico suum subdit, sed secundum propriam prauitatem suo perfido sensu sanctum molitus est corrumpere apostolicum sensum. Nam cum sit fides ex eo quod est fit, hoc est, ut efficiatur quod creditur, ne sit fides mortua sine capionis [a 2Kb] effectu: iste quidem uerbo tenus tantummodo nudum putat fidei professionis efficere prerogatiuum. 159 Cum enim loquitur mendacium, de propriis loquitur, non attendens quantum differentius aliter sit Deum in electis suis per donum gratie habitare, a quibus et cum uoluerit alta dispensatione aliquando recedit  et aliter in Christo Iesu essentialiter habitare, a quo nunquam, quia unus est Deus et homo, recedit.  In illis quasi impuris hominibus post gratiam adoptionis: in illo autem ab ipso mysterio conceptionis in una persona inseparabiliter unito sibimet habitat homine. In eo uidelicet homine, qui nunquam non fuit Deus: nunquam cepit sic esse homo, ut  non fuerit semper Deus et homo. Semper ex quo cepit esse homo, permanet sempiternus Deus.



CAPUT XIX. Arguit Felicem male usum sensu Hilarii, quem exponit.

Porro cum dicitur: Deus erat cum ipso, et, Deus erat in Christo, naturarum profecto per id diuersitas distinguitur, non unius Dei indiuisibile rescinditur nomen. Quid tibi uidetur, o heretice! Nunquid tam grande scelestissimi piaculi nefas parui pendere inultum putas? Petrum accusas clauicularium regni celorum? Paulo detrahis magistro omnium Ecclesiarum. Euangeliste autem atque prophete, quorum inuiolabilia non es confusus oracula mutilare, ipsi se ulciscantur de te. Helarium namque beate memorie  Pectauiensis sedis antistitem cur lacerare non parcis? Post illud quoque, quod per Arium pertulit, cur illi nunc alium minari exsilium? Nam in ea disputatione duodecim libri, in qua ille modis omnibus contradicit his qui Christum Filium Dei adoptatiuum conantur asserere, sumentes de sacra historia paterne uocis testimonium, quia de Hebreorum electe gentis prosapia, quasi de uno quolibet homine, qui per adoptionis gratiam uocatus est in sortem filiorum, loquitur dicens: Filius primogenitus meus Isrel , ex eo ut illum infamare non desinis adoptatiuum Christum Dei Filium docuisse. Ais enim idem ipse in libro XII de eo quod dilectio et uoluntas in filio sit adoptiuo. Hoc tu dicis, non Helarius. Deinde autem ponis Helarii uerba, sed  non iuxta eiusdem sensum doctoris. »Ubi enim, ait, natiuitas est, ibi Filius meus dilectus. Ubi uero electio est ex gentibus, et adoptatio [Al., adoptio] per uoluntatem est, ibi Filius primogenitus meus« . In quibus uerbis uidetur tibi Helarium diuisisse unum Christum more tuo, quatenus sit ex parte Filius Patris dilectus, et ex parte primogenitus non dilectus, sed per adoptionem filius, cum ille generationem nati ex Deo Patre in dilecti nomine certatim distinguere ab ea, que dicitur adoptio, studuerit: et in primogeniti hoc in loco appellatione, uocationem illius populi pre cunctis gentibus factam per adoptionis gratiam, in Filii uocabulo uoluerit demonstrare.



CAPUT XX. uarias Hilarii sententias catholice sue sententie astipulantis profert.


Prolixius igitur disceptationis super hoc negotio explicata serie, sic ait: »Nam licet [b 2Kb] primogenitus meus, hoc est populus ille, de quo scriptum sit: longe  tamen multumque differt Filius meus dilectus, et Filius primogenitus meus. Quoniam Filius meus dilectus naturaliter: Filius autem primogenitus meus Isreliticus quoque ille populus per electionem et uoluntariam adoptionem.« Ecce ubi ille adoptionis uocabuli prerogatiuum, Israhelitico uidelicet gratis indultum populo a ueri Dei nuncupatione satis idonee disputans euacuauit: ibi tu illum falsissima adstrues [Pro astruis] argumentatione insinuasse. Nam quia remoto nuncupatiuo ueri Dei, et adoptatiuo proprii filii, Christum uerum Deum uerumque Dei Filium in libris pro causa fidei editis professus fuerit, nullus prorsus ignorat, qui eosdem libros diligenti lectitare studuerit cura. In septimo namque operis sui uolumine inter cetera sic ait :  »uerbum enim, quod caro factum est, nichil aliquod quam Deus est. 160 Non est hic deputate, aut assumpte nuncupationis relicta suspicio.« Et paulo post: »Quid hic adoptio, quid indulgentia nominis locum inuenit?« Et lib. uIII sic: »Non potest aliud quid diuersius Christus esse quam Deus est. Deus igitur Christus est.« Et rursus: »Si per naturam Dei Christus tibi Dominus est, habes Spiritum sanctum. Si uero per adoptiuum nomen hic Dominus est, Spiritu sancto carens, Spiritu erroris animaris.« Idem ibi: »Christus ex Deo Deus, hoc totum est ipse quod Deus est.« Et lib. IX: »Natus igitur unigenitus Deus ex uirgine homo.« Idem in eodem: »Neque post hominem in Deo non totus homo, totus Deus.« Idem ibi: »Quero igitur quid sensum moueat,  ne uerus Deus Christus sit?« Et rursum , »Homo itaque Christus iehsu unigenitus Deus per carnem et uerbum, ut hominis Filius, ita et Dei Filius.« Idem ipse in libro X: »Apostolica fides nouit [a 1Kb] in Christo natiuitatem, sed ignorat exordium: scit dispensationem, sed nescit diuisionem. Non patitur Iesum Christum, ut iehsu non ipse sit Christus, nec Filium hominis discernit a Filio Dei. Nec Christum aliud credere quam Iesum, nec Iesum aliud predicare quam Christum.« Et lib. XI: »Ignorat Deum Christum, qui ignorat Deum natum.« Idem ibi: »In se enim eum Deus glorificauit, id est in ea natura, qua Deus est [Al., qua Deus est quod est],  ut sit Deus omnia in omnibus.« De his igitur ista sufficiant.



CAPUT XXI. Auctoritatem Ambrosii allegat et exponit: arguit Felicem Ambrosii lectionem corrupisse.

Beatus namque Ambrosius senioris peruersique heresiarchis debellator Ausentii, iunioris nunc, quippe post mortem, licet alterius in persona, sed non alterius in perfidia, preliator, in commentaria profecto Euangelii Luce expositione illum, id est, Christum, proprium Dei Filium ueraciter confitetur. Cui, hoc est sibi, ipse per Psalmistam Patrem dixisse commemorat, dicens: Filius meus es tu: Ego hodie genui te . Nec in eo quidem datur tibi facultas refellendi more tuo quasi secundum diuinam  tantummodo ante secula generationem hoc dictum fuisset, licet posset de illa non inconuenienter intimatum uideri. uerumtamen ex precedentibus et subsequentibus circumstantiis, de secunda, quam temporaliter pro nobis suscipere non abhorruit, natiuitate predictum hoc rectius intelligi non inhibetur. Nam, Ego autem constitutus sum rex ab eo super Sion montem sanctum eius, et postula a me, et dabo tibi gentes , et cetera, ad magnum pietatis sacramentum, quod per dispensationem carnis apparuit in mundo, perspicue aduertitur procul dubio pertinere. »Quis est, inquit Ambrosius, ille proprius Dei Filius nisi cui dictum est: Filius meus es tu: Ego hodie genui te?  Ecce sanctum Ambrosium uerissimum heri et hodie,  et deinceps Iesu Christi Domini testem, nostreque consentaneum fidei assertorem, quem tu peruersis cauillationibus falsissimi putabas tui fautorem testimonii, illum unum eumdemque audio proprium profiteri Filium Dei, cui ante omnia secula a Patre dicitur, ex utero ante luciferum genui te . Et in fine seculorum Dominus dicit: Filius meus es tu: ego hodie genui te. Hodie enim tempus infra tempus significat: ante uero omnia tempora precedit, licet sit soli Deo hodie omne tempus deputandum. In libro autem de Incarnatione Domini sexto , [b 2Kb] quia Christus uerus sit Filius, sic ait: »Aduersus, inquit, omnes hereses generalis  ista est fides, quia Christus est Dei Filius, et sempiternus ex Patre, et natus ex uirgine.« Et paulo post: »Cum Deus semper esset eternus, incarnationis sacramenta suscepit non diuisus, sed unus: quia utrumque unus et unus in utroque, hoc est, uel diuinitate, uel corpore.« Idem ibi  ipsius quasi Domini uerbis usus: »Deus igitur ante carnem, Deus in carne perfectionem nature assumpsit humane.« Idem in eodem: »Nunquid cum in eo imaginem Dei, crucemque ueneramur, diuidimus eum?« Illud autem eiusdem uenerandi doctoris testimonium, quod in tuis insertum litteris non ignoratur, quod tibi quasi prestabilius uidebatur tue consulere pertinaci obiectioni, in eo quod Christum adoptiuum Dei Filium usurpare non cessas, quia dixerit: »Nam  ipso usu nostro est adoptiuus filius et uerus Filius.« Tu uero uitiose more tuo posuisti: »Nam ipse, ais, usu 161 nostro est adoptiuus filius.« Ipse pro ipso exarasti, quasi de Christo uirum istum dixisse anilibus frustratus ineptiis putasti. Cum in ea disputatione, in qua hoc capitulum studuit promulgare, nichil de optionis prerogatiuo lingue flauello [a 1Kb] inspicitur uentilasse; sed contradicentibus sibi obsistens, qui nature uocabulum in Dei appellatione sacris insertum foliis minime posse reperiri coniectare conabantur: ac per hoc coaceruatis plurimis diuinarum rerum documentis, quibus luce clarius reuicti satis abundeque sufficere non fuit inualidum, uoluit etiam communi duntaxat usu locutionis refellentia perfidorum obstruere nichilominus ora. Ait enim: »Ipso  usu nostro est adoptiuus filius et uerus Filius. Adoptiuum filium non dicimus filium esse natura, sed eum dicimus natura esse filium, qui uerus est filius. Ergo, ait, naturam et substantiam esse [Al., substantiam esse diuinam] diuina probauimus lectione.« .



CAPUT XXII. Adducit pro sua sententia Hieronymum.

Felicissime nempe recordationis, celeberrimeque uite mirabilis, beatus nimirum Hieronymus, uariis linguarum perspicue insignitus loquelis, in sacris scilicet litterarum suarum apicibus, ubi quandoque de negotio orthodoxe fidei disputationis stylum suscepisse dignoscitur, semper Iesum Christum Dominum  nostrum et uerum Deum et uerum Dei docuisse Filium  sincerissima acute mentis eius ingenia protestantur. In libello quippe commentariorum primo, cuius titulus de Euangelio inspicitur euangeliste Matthei, textum succincte locutionis ipsius euangeliste uerba ponens retexuit ita: Liber, inquit, generationis Iesu Christi filii Dauid, filii Abraham . Et paulo post: »A carnalibus autem cepit, ut per hominem Deum discere incipiamus.« . Quid est dicere, Per hominem Deum discere, nisi quia non purum tantummodo hominem Christum Iesum, sed sicut uerum hominem, ita et uerum Deum, unumque eumdemque intellegamus? Idem ipse in eodem uolumine: »Si autem Saluator eadem predicat que Ioannes Baptista ante predixerat, ostendit se eiusdem Dei esse Filium,  cuius ille propheta sit.« Idem ibi, »Scribe, inquit, quia hominem putabant, arguunt eum blasphemie. Sed Dominus uidens cogitationes eorum, ostendit se Deum, qui potest cordis occulta cognoscere.«  Et quia iuxta Pauli uocem, omnis plenitudo diuinitatis in eo habitat corporaliter, intellexit uir iste famose subtilitatis discretor cum admirationis insignibus, pro eo quod flagelli uerbere eiecta fuisset ab eo turba de domo Patris eius, »igneum quid atque sidereum radiasse ex oculis eius, et diuinitatis maiestatem eius in facie refulsisse.« Idem ipse, »Et hoc, inquit, considerandum, quod centurio ante crucem in ipso scandalo passionis uere Dei Filium confiteatur: et Arius in Ecclesia predicat creaturam : tu, o infelix,  nuncupatiuum et adoptiuum, non uerum Deum uerumque confiteris Filium Dei.



162 CAPUT XXIII. Testimonia profert ex Augustini libris.

Denique beate memorie Augustinus doctor mirabilis, in primo et secundo Predestinationum Libro, quia Christus iehsu uerus Deus, uerusque sit Dei Filius, quemadmodum in cunctis opusculis suis docuisse studiosum non fefellit lectorem, ita finiit, dicens: »Nonne faciente ac suscipiente uerbo ipse homo, ex quo esse cepit, Filius Dei unicus esse cepit? nonne de Spiritu sancto et uirgine Maria Dei Filius unicus natus est?« . Idem in libro [b 1Kb] secundo: »Fidelis, inquam, qui in eo ueram  naturam credit et confitetur humanam, id est nostram,  quamuis singulariter suscipiente Deo uerbo, in unicum Dei Filium sublimatam, ita ut qui suscepit, et quod suscepit una esset in Trinitate persona.«  In ea itaque, que inscribitur ad Petrum [a 2Kb] epistola, in qua specialiter catholice fidei sincerissimam regule seriem delegauit, inter cetera sic ait: »Natus enim de Patre Deus uerbum, natus est de matre uerbum caro factum. Unus igitur atque idem Deus Dei Filius, natus ante secula, et natus in seculo, et utraque natiuitas unius est Filii Dei. uerum etiam de eodem matris utero idem Deus homo exiuit, et in sepulcro idem Deus homo factus iacuit, et ab inferis idem Deus homo factus die tertio resurrexit.«  Attende  nunc quod dicitur, si aliqua tibi rationalis creature portio remansit. Nonne tu dicis, quod homo ille Christus iehsu, susceptus a uerbo Dei non sit ab ipsa uirginalis uteri origine Deus et conceptus et natus, et ideo non uerus, sed adoptiuus credi filius a te perfidius deleratur [deliratur]? Beatus namque Augustinus ueridicus asserit predicator, Ex quo esse cepit, haud dubio in utero uirginis, Filius Dei unicus esse cepit. Esse cepit quod dicitur, non secundum quod Deus est intelligi datur, sed per id quod homo fieri temporaliter uoluit. Et ille qui esse cepit homo, qui semper erat Deus, unicus ab Augustino, non adoptiuus Dei Filius predicatur. Unicus namque uel unigenitus, proprietatis non adoptionis censeri uocabulum demonstratur. Idem in eadem prefata epistola  , »Quibus, inquit, uerbis explicabitur carnis illius excellentia singularis, cuius diuina est ex ipsa sui conceptione persona; quia sic uerbum caro factum est, ut una persona esset cum carne sua, unigenitus ac sempiternus Deus, ipsa sue carnis conceptione conceptus.« Et paulo post : »Deus unigenitus, qui dum conciperetur, ueritatem carnis concepit ex uirgine: ista causa est, qua Deus factus est filius uirginis Marie, et Maria uirgo mater facta est Unigeniti Dei.« Tu dicis filium hominis,  hoc est filium uirginis, nuncupatiuum Deum et adoptiuum filium; Augustinus uero Deum unigenitum appellat. Idem ibi , »Patrem, ait, solum esse qui dixit: Hic est Filius meus dilectus, in quo mihi complacui: Filium solum esse super quem illa uox solius Patris sonuit, quando in Iordane secundum carnem baptizatus est unigenitus Deus.« Ecce Augustinus illum, qui in Iordane secundum carnem baptizatus est, super quem paterna intonuit uox, et Spiritus sanctus in specie columbe descendit, unigenitum Deum confitetur. Tu affirmas Augustinum dixisse adoptiuum filium in Iordane baptizatum, super quem paterna Filius insonuit uox. Hinc rursus in libello fidei sue, [b 2Kb] qui inscribitur contra omnes hereses: »Pater est, inquit, cuius  uox hec est audita de celis, Hic est Filius meus, in quo bene complacui, ipsum audite: Filius est qui ait: Ego a Deo exiui et a Deo ueni: Paracletus est ipse, de quo Filius ait: Nisi ego abiero, Paracletus non ueniet.« Quis autem ille sit Augustinus, qui super adoptiuum dicat paternam intonasse uocem, nescio: sed et illum tecum scire Augustinum dedignor. Hunc autem Augustinum recipit, qui per cunctam mundi latitudinem clarus in rebus diuinis habetur. Idem ipse : »Deus enim uerbum non accepit personam hominis: persona diuinitatis accepit temporalem substantiam carnis. Unus est ergo Christus uerbum caro factum, qui est ex patribus secundum carnem super omnia Deus benedictus in secula.« Idem ibi  : »Firmissime tenes et nullatenus dubites non carnem Christi sine diuinitate conceptam in utero uirginis, priusquam susciperetur sue carnis acceptione concepta.« Nihil fortius sacratiusque de Unigeniti incarnationis mysterio explicari potest. Quia Dominus Christus iehsu ipse sit Deus uerus, ita in expositione psalmi tertii  idem doctor egregius delegauit: »Gloriam, inquiens, suam Deum dicit etiam ille, quem sic ille suscepit Dei uerbum, ut simul cum illo Deus fieret.« In Tractatu uidelicet  psalmi uigesimi noni habes ita: Scitote quoniam Dominus ipse est Deus. »Quis nescit, inquit, quoniam Dominus ipse est Deus? Dominus ille non uobis uilescat. Crucifixistis, flagellastis, sputis illinistis, spinis coronastis, et cetera, custodes ad sepulcrum deposuistis: ipse est Deus. Scitote quoniam Dominus ipse est Deus.« Sed et alibi Dauitici carminis odola [a 5Kb] huiusmodi non abnuitur concrepasse. Ploremus, cecinit, coram Domino, qui fecit nos, quia ipse est Dominus Deus noster . Et illud: Benedictus, qui uenturus est in nomine Domini, Deus Dominus et illuxit nobis . In libro autem qui Enchiridion Greco nuncupatur seu inscribitur stylo, quia Christus iehsu unicus et uerus Dei Filius, semper ex quo cepit esse fuerit, hoc modo  inter plurima professus edocuit . »Nempe ex quo esse homo cepit, non aliud cepit esse quam Dei Filius, et hoc unicus et propter uerbum, quod illo suscepto caro factum est, utique 163 Deus.« Cum uero dicit, Et hoc unicus et utique Deus, tuum profecto stultiloquium catholico os conteret pugno, qui factum Deum hominem nuncupatiuum Deum et adoptiuum filium non desinis [b 1Kb] summare. Et paulo post : »Homo autem natus est de Spiritu sancto et uirgine Maria, utraque substantia, diuina scilicet et humana, Filius est unicus Dei Patris omnipotentis.« Unicus in utraque substantia, non adoptiuus, secundum Augustinum. Et quoniam non iuxta tuam uecordiam alterius eguerit per baptismum natiuitatis exordio, humanum ait genus non posse a  lege peccati absolui, »nisi per unum mediatorem Dei et hominum, qui solus potuit ita nasci, ut ei non opus esset renasci . Tu asseres [Pro asseris] duas sustinuisse temporaliter generationes, unam ex uirgine, in baptismate alteram: Augustinus docuit ei non opus esse per baptisma renasci. Idem alibi : »Sicut enim unus est homo anima rationalis et caro, sic unus est  Christus Deus et homo. Ac per hoc Christus est Deus anima rationalis et caro.« Iste dicit, Christus est Deus anima rationalis et caro: tu uituperas apostolum Paulum habitare Deum dixisse in Christum, non Christum fuisse Deum confessum. Idem ipse in sermone septimo, cum tractaretur Euangelium Ioannem, quia Christus unicus, et non adoptiuus sit Dei filius, »Oportebat, ait, ut ille baptizaret, qui est Filius Dei unicus, et non adoptatus. Adoptati filii ministri sunt unici. Unicus habet potestatem adoptati ministerium .



CAPUT XXIu. Docet heresim Felicis iam perculsam anathemate Damasi pape. Affert loca quedam Athanasii alterata ab eodem Felice, et monet quomodo intelligenda.

Beatus igitur Damasus papa in ea uidelicet epistola,  quam ad Paulinum Antiochene sedis direxerat episcopum, ita precedentibus subnectens sequentia intonuit dicens: »Anathematizat catholica Ecclesia et eos, qui duos in Saluatore filios confitentur, id est, alium ante incarnationem, et alium post assumptionem carnis ex uirgine, et non eumdem Dei Filium et ante et postea confitentur.« Huius nimirum anathematis fulmine tuum percutitur nichilominus caput, qui uerum Filium ante incarnationem, adoptiuum uero post incarnationem perfida confiteris lingua. uerus enim et adoptiuus duo sunt, non unicus Filius. uirum egregie generositatis precipuum, recteque fidei cultorem, Athanasium uidelicet Alexandrine sedis antistitem pro causa fidei prolixius in ea, que ad Epactetum episcopum inscribitur, epistola, luculento  disputasse stylo, nostri non constat ingenioli celatum. Cuius in libello qualicunque, non tamen sane fidei tue, mentionem insertam non me abnego inspexisse: ac per hoc ipsum quod inibi bene ab illo editum, sed non 164 bene a te eiusdem uiri capitulum recensitum legisse me recolo, his subnecti non ab re syllabis estimaui. »Non, inquit, [c 276Kb] per adoptionem hec facta sunt, absit, sicut quidam existimauerunt;  sed sicut est ueritas, homine facto Saluatore, totius hominis salus facta est. Si enim adoptione erat in corpore uerbum secundum illos  reputetur et putatiue salus.« Et tu adiecisti de tuo: »Et hic quid melius loqui potuit, cum adoptionem non a corpore, in quo erat uerbum, sed ab ipso uerbo euacuauit?« Ego autem dico, etsi ille quid melius, quia non semper per adoptionem, sed in ueritate homine facto Saluatore, totius hominis factam perdocuit salutem. Et tu quid peius ac scelestius, quam quod uerbum non in proprio, quod ex uirgine assumendum essentialiter, proprium suumque fecit corpore, sed in adoptiuo asseris habitasse? Nosse uelim, sed non a te, quid est quod dicit, non per adoptionem hec  facta sunt, et exprobrat, absit. Tu dicis quod secundum diuinitatem dictum sit, non per adoptionem facta sunt. Quid attinet, queso te, ad diuinitatem uerbi, hec facta sunt? Non dixit, hoc factum est, ut de uerbo dictum posset uideri. Hec namque facta sunt pluraliter pronuntiantur. uerbum autem singulare est uocabulum. Cur non caute temperatiusque primum perpendis quid sit, rectiusque [a 1Kb] uera dixit uerbi? Cur non secretius tecum inuocato sancto loqueris Spiritu, et sic ex dono gratie eius in publico, quasi soluto, ante quidem per silentium ligato uelamine lingue salubri, conceptum efferens diuini roris infusione sermonem? An nescis, quia omne uasculum, quod opertorio caret uel ligatura, immundum procul dubio Domini lege docetur ? Non igitur per adoptionem  hec facta sunt, quoniam cessante omni necessitate adoptionis in Dei Filio, per sacramentum incarnati mediatoris facta sunt infirma nostra fortia, facta sunt terrena celestia, carnalia transierunt in spiritalia. Multa enim ab eo superius quodammodo premissa sunt, quibus subiecit: Hec autem facta sunt. Disputans denique qualiter ad se uerbum referebat quidquid corpus proprium uerbi humanum in ueritate assumptum patiebatur: qualiter et impassibilis pati, et immortalis mori, et infatigabilis fatigari, et insepultus potuit in corpore suo sepeliri, et in his similia. Et ideo subinfert: Non per adoptionem hec facta sunt, absit. Licet aliter in nostris codicibus exarata ualeant contemplari. Idem ipse in Libello fidei sue , in quo alternatis uocibus quasi dialogice  contra hereticos disputans, inter cetera et post multa ita subinfert: »Incarnatus est, inquit, Unigenitus secreto illo mysterio, quod ipse nouit. Nostrum namque est credere, illius nosse. Ac sic ipse Deus  uerbum totum suscipiens quod est hominis, homo sit: et assumptus homo totum accipiendo quod Dei est, aliud quam Deus est esse non potuit.« Si ergo Deus uerbum totum suscipiendo quod hominis est, homo est: et assumptus homo totum accipiendo quod Dei est, Deus est ubi, queso te, in hoc sacramento nuncupatiui Dei, uel adoptiui filii uocabulum ius sibi ualebit priuilegii uindicare?



165 CAPUT XXu. Doctrinam Cyrilli Alexandrini perpendit et laudat.

Cyrillus denique eiusdem sedis episcopus in epistola ad Nestorium missa inter cetera sic ait : »Neque enim natus est homo communis de sancta uirgine, et tunc demum inhabitauit in eo uerbum; sed in ipsa uulua  uteroque uirginali se cum carne coniunxit, et sustinuit generationem carnalem, carni sue natiuitatem suam faciens:« et post pauca: »Non quia in corruptione ceciderat, quod absit; sed quia eius surrexit corpus: ita Christum unum et Dominum confitemur, non tanquam hominem cum uerbo adorantes: quia non est alienigenum a uerbo corpus suum, cum quo ipsi etiam assedet Patri.« Tu uero cum autumas Christum non uerum Deum, sed subiectum uero Deo, duos non unum Christum diuisibiliter coniectare uideris. Beatus Cyrillus tertii concilii auctor non hominem et uerbum duos Christos, alterum sublimem, alterum subditum; sed Deum et hominem unum eumdemque confessus est Christum.



CAPUT XXuI. Leonis pape testimonia.


Leo igitur uenerabilis papa, orthodoxeque fidei mirabilis suffragator, in tomo sane pleno sincere fidei ueritate, quem ad Hauianum Constantinopolitane urbis episcopum ob Eutychiane perfidie destinauit, inter cetera et post multa quia Christus iehsu in uera hominis natura, non nuncupatiuus, sed uerus sit Deus, exsecutus est ita : »In integra, inquiens, ueri hominis perfectaque natura uerus natus est Deus, totus in suis, totus in nostris.« Licet tu illum falso in quadam astipulasse epistola asseras, adoptionem in capite, hoc est in Christo precessisse. Quod quidem ita non esse perspicue ex ipsa uerborum connexione ultro  citroque eidem subiecta capitulo uideri non ambigetur. Idem ipse in quibusdam synodalibus litteris Petri fidem exponens, sic ait : »Tu es, inquit, Christus Filius Dei uiui.  Hoc est, ait, tu qui uere es Filius hominis, idem uere es Filius Dei uiui. Tu, inquam, uerus in Deitate, uerus in carne, et salua gemine proprietate nature, utrinque unus.« Idem in homilia, que nuncupatur de Domini natale : »Proinde, ait, qui in forma Dei fecit hominem, in forma serui factus est homo. Sed utrumque Deus de potentia suscipientis, utrumque homo de humilitate suscepti.« Et quoniam non sit alter habitator et alter habitaculum, sicut tu, cum ex propriis loqueris, asseris mendacium, sanctumque mentitus es Cyrillum docuisse, in eadem homilia ita profatur, dicens : »Nec sic creatura in societatem sui creatoris assumpta est, ut ille habitator, et illa esset habitaculum, sed ita ut nature alteri altera misceretur. Et quamuis alia sit  que suscipitur, alia que suscipit; in tantam tamen unitatem conuenit utriusque diuersitas, ut unus idemque sit Filius.«



CAPUT XXuII. Fuse prosequitur Gregorii pape auctoritates.

Melliflue recordationis beatus papa Gregorius, ore dulcisonus, eloquentie uenustate precipuus, uerborum frugalitate clarissimus, sanctitatis insigni gratissimus, fidei puritate prefulgidus, in latissima nimirum famose lectionis serie licet sparsim Dominum, tamen Iesum Christum et uerum Deum, et uerum eumdemque Dei Filium, cassato omni ab eo nuncupationis atque adoptionis preconio, uoce confessus est apostolica .  Sed et illius tu nisus es uomitu uesanie tue pulchritudinis fedare decorem, referens eum Christum et Ecclesiam docuisse unam personam. Hoc enim est uerum, quia suum est; sed non secundum tuum prelibatum est sensum. Tu tamen alibi adiecisti quod tuum est, et unus homo unaue caro, Paulumque astruis Christum et Ecclesiam unum hominem predicasse . Ex quo uideris abrumpere Christum addi essentialiter personam, si Christus et Ecclesia unus est homo, unaue nimirum caro. Tolerabilius quippe ferendus eras, si significantius addidisses, et quasi unus homo, propter unius capitis multorum diuersitatem membrorum. Non ergo est Christus et Ecclesia unus homo, unaue iuxta te caro,  sed quasi unus homo. Tu autem ideo fingens fateris et unus homo unaue caro, ut Christum et Ecclesiam unum te hominem Christum peruersis allegationibus separares. Aliud nempe est, sed et longe aliter intellegi datur Christum et Ecclesiam, iuxta Pauli uocem caput et corpus typice unam esse persona, et aliter uerbum caro factum, hoc est Deum homine facto, unam esse Christum personam cum Deo, ac per hoc Christum esse ueraciter Deum. Sed et illud, quod ex apostolica doctrina tuis intexuisti commentis, quoniam 166 membra sumus corporis eius, de carne eius, et ex ossibus eius , non ad illud corpus illamue carnem, ut tu satagis, referre recte putabitur. Quod assumpsit uerbum caro factum suum proprium corpus suamque propriam carnem ueraciter  fecit. Sed figuraliter de electis eius accipi potest, uel propter utrumque sexum, uel certe iuxta merito rum diuersitatem, quatenus alii carnis ob infirmitatis mollitiem sexumque teneriorem, alii uero ossis propter fortitudinis roborem non inconuenienter nomine ualeat nuncupari. De quibus utique Ecclesie uoce per Psalmistam dicitur: Imperfectum meum uiderunt oculi tui, et in libro tuo omnes scribentur . Et rursum, benedixit omnibus timentibus se Dominus, pusillis cum maioribus . Denique idem mirabilis doctor in primo Moralium librorum uolumine quia Christus iehsu non per adoptionem collati prerogatiui, sed in ueritate Dei sit Filius, inter cetera fassus est ita : »Omnes, inquit, qui in fide Deo nascuntur, superat;  quia non ut ceteros adoptio, sed natura illum diuinitatis exaltat.« En uir sanctus fide recta, Deoque plenus, hominem namque Christum de uirgine Deum hominemque natum, non ut ceteros purosque homines ob indulte adoptionis donatiuum, sed per naturam illum diuinitatis in Dei Filium premonet exaltatum. Tu quidem moliris diuidere in duas unum Christum personas, ut qui natus est ex uirgine, sit adoptiuus: et qui ex Deo, proprius credatur Filius Dei, cum et ex Deo Patre, et ex homine matre unus sit Christus, non per adoptionem, sed proprius Dei Filius. uidetur tibi, ut tue testantur littere, uirum istum precipuum de sola ea, que ex Patre est, generatione, hoc in loco disputasse. Interrogo ergo de quibus ceteris intimatur, non ut ceteros illum adoptio,  si non de uero homine Christo disseruit? Cur ad homines quasi de homine comparationis formula cui inspiciatur, materiali instruxit speculo dicens, Non illum ut ceteros adoptio? Non potest istiusmodi comparatio, nisi sit eiusdem generis, ceteri, cuius est ille cui comparatur, usitatius inuehere. Inconueniens quippe, nullusque capax rationis ordo se palliat, si cum de homine actio uentilatur, alterius generis ista similitudo, hoc est, cetera, introducatur. uerbi gratia, si dicatur, primus homo non est genitus uel natus, sed factus ex limo est terre: ceteri autem homines ex utroque sexu et geniti sunt et nati. Non enim conuenientius salubri congruit equitati, nec usitate locutionis modus concedit, aurium suauiter demulcendum auditum ita euphonie modulum temperare,  qnatenus post mentionem hominis factam non nati sed creati, ceteri equi uel boues nati uel geniti introducantur, sed homines ceteri. Similiter nec post angeli mentionem ceteri homines, nec post hominis ceteri angeli apte possunt ascribi, sed unumquodque subnecti suo generi rationalis ordo demonstrat. Sine autem hoc additamento, hoc est ceteri, et post mentionem angeli homines, et post homines angeli non absurde inseri litteris sacris, sine [An legendum, et trito, uel, non sine trito?] trito effari permittuntur sermone. Cum ergo dicit, Non illum ut ceteros adoptio, subauditur, non illum ut ceteros homines adoptio, quia et Christus homo, et non solitarius Christus homo, sed Deus semper Christus et  homo. Idcirco illum, non sicut ceteros homines adoptio, sed diuinitatis illum natura in Dei Filium exaltauit: quia nunquam non fuit Dei Filius, qui sempiternus permanet unigenitoris unigenitus. Nunquam fuit, sicut ceteri homines, purus homo, ut ei ex adoptionis emolumento Filii prerogatiuum prestaretur. Sed Dei uerbum caro factum, quod eum non ut ceteros homines ex dono gratie, sed salua proprietate utriusque nature, essentialiter in suam assumpsit personam: per quod mirabile sacramentum et eternus ex Patre, et temporalis ex matre, unus idemque esset uerus Dei hominisque Filius. Hinc illud est, quod in libro huius operis octauo decimo  idem uerissime explicauit predicator. Ait enim: »Aliud est enim natos homines  gratiam adoptionis accipere, aliud unum singulariter per diuinitatis potentiam Deum ex ipso conceptu prodisse.« Et post pauca: »Ipse ante secula de patre sine matre: ipse in fine seculorum de matre sine patre. Ipse conditoris templum: ipse conditor templi.« Hinc iterum in libro uigesimo septimo : »Redemptor autem noster homo sine peccato, Filius sine adoptione.« Ecce quem hominem premisit sine peccato, Filium eum confessus est sine adoptione. Item alibi de quibusdam : »Nam quamuis iuxta Domini precepta non uiuant, Deum tamen Dominum esse recognoscunt, quia in ueritate carnis etiam formam deitatis intellegunt: sicut per Prophetam dicitur: Scitote quoniam Dominus ipse est Deus.« Tu quidem coniceris astruere,  quia per Ioannem et Paulum aduocatus noster perdocetur, idcirco uerus Dei non debeat Filius predicari. uir autem iste egregius doctor unigenitum illum incunctanter Dei Filium in eodem Moralium styli libro uigesimo secundo  uoce preconia est professus. Ipso uidelicet Ioannis Paulique in medium deducto testimonio sic ait: »Unigenito enim Dei Filio pro homine interpellare est apud ceternum Patrem ipsum se hominem demonstrare; eique pro humana natura rogasse est eamdem naturam in diuinitatis sue celsitudinem suscepisse.« Unigenitus quippe dici non, nisi uerus sit Filius, potest. Aut me ergo cum beato Gregorio fautoribus tuis accusa, aut relicta illorum praue pollicitationis perfidia mecum pariter beato Gregorio crede. In expositione libri  Ezechielis homilia octaua sic est effatus. »uolens, inquit, Paulus nuncupatiuum Dei nomen ab essentiali discernere, de Redemptore nostro locutus est dicens: Quorum patres, et ex quibus Christus secundum carnem, qui est super omnia Deus benedictus in secula.« Et post paululum: »Non hunc Deum tantummodo, 167 sed Deum super omnia esse monstrauit.« Idem in homilia decima tertia : »Redemptor, ait, noster non solum homo ultra homines, sed homo etiam super angelos factus.« In homiliis namque euangelicis semper et ubique, ubicumque se ratio contulit fidei, et uerum Dei Filium unum eumdemque ex utraque et in utraque confessus est natura. Quemadmodum in decima , homilia luculento aratri insulcatum stylo legentis oculus non defraudatur. »Pensate, referens, fratres, post incarnationem unigeniti Filii qualis sit hodierna solemnitas de aduentu sancti Spiritus. In illa quippe Deus in se creando suscepit hominem: in ista homines facti sunt per adoptionem Dei.« Idem ipse : »At uero multi tunc Iesu dici poterant, non tamen substantialiter, sed nuncupatiue.« Habes itaque, quoniam naturaliter factus est Deus homo. Habes etenim, quia et iehsu non est nuncupatiue, sed essentialiter iehsu predicandus. Cum ergo Deus naturaliter factus sit homo, et iehsu essentialiter iehsu est credendus, cur tu in tantum dissipis, ut minus attendas in quo periclitatur tue assertionis obiectio, quatenus non confundaris  naturaliter Deo facto homini, et essentialiter Iesu nuncupatiuum uel adoptiuum insultans inferre uocabulum? ue, ue tibi! nisi per bonam confessionem ad cognitionem tui ueraciter recurras auctoris.



CAPUT XXuIII. Fulgentii auctoritatem exponit.

uir uite uenerabilis Fulgentius, eloquentie perspicuo radiante fulgore perfulgidus, in libro tertio , qui nuncupatur De Sacramento Dominice passionis, quia Redemptor noster auctor uite ideo a Petro apostolo perdocetur, quoniam Deus uerus incunctanter, non autem nuncupatiuus credendus sit, inter cetera et post plurima, ista subinfert: »Ex quo igitur Deus uite auctor hominem suscepit in unitate persone, ex eo ille homo nomen uite obtinuit. Sicut  ex eo quod Dei Filius hominem suscepit in utero uirginali ex eo simul Deus et homo unus esse cepit Dei Filius nominari, angelo dicente ad Mariam: Spiritus sanctus superueniet in te, et uirtus Altissimi obumbrabit tibi. Ideoque quod nascetur ex te sanctum uocabitur Filius Dei.« Et illud, »Erit magnus, et Filius Altissimi uocabitur.« Et post modicum:« Non solum Filium Dei, secundum id quod natus est de homine, dictus est Christus; uerum etiam homo ille Deus dicitur pro eo, quod est a Deo susceptus.« De his ita satis intimasse sufficiat.

Iam nunc in bone sincereque fidei confessione, quia Christus iehsu unigenitus Dei Patris uerus Deus, uerusque homo; unus idem proprius Dei, idem ipse propriusque Filius sit hominis, abolitis prorsus  cunctis ab eo, nobis tamen concessis nuncupationis seu adoptionis insignibus, tertii libri series istiusmodi artius conclusa persistet titulo finali


PAULINI PRO OPERE EXANTLATO AD DEUM CONFESSIO ET GRATIARUM ACTIO.

Da mihi, obsecro, Domine Iesu Christe, ueniam peccatori de tua misericordia tota mentis presumenti deuotione, quia necessitate compulsus iuxta uires intellegentie mee, te utique largiente, in responsis pro causa catholice fidei desudasse me operosius recognosco; sed ultra uires etiam uelle me non excuso conasse. Nihil tamen habui quod non a te acceperim, nichil prorsus accepi, quod non tuum sit. Tuum est, Domine, omne quod optimum est, et de  tua benignitatis suscepisse me confiteor manu. Omne quod bonum et optimum est, tuum procul dubio esse non ignoratur: totumque quod peruersum indignumque inspicitur, meum nichilominus esse non ambigetur. Cur non tuum est omne quod habere uideor, cum ego ipse non sim meus, meique iuris possessor? Tuum enim figmentum sum, licet inutilis seruulus, quia post captiuitatis miseriam magno me pretio redimisti: quoniam dulcedinis tue clementie ui ualidi exigente uigoris pretium pro me tuum sanguinem fundere non horruisti. Porro si in huius negotii qualitate utile quid a quoquam arbitrari suspicarique potest, non est attributa mihi ex eo gloriandi facultas, sed tibi Domino bonorum omnium largitori gratiarum modis omnibus exhibende sunt  actiones. Que uero inutilia ineptaue in his inspiciuntur inserta, mee constat stultitie absque dubio reputandum. Neque enim possunt hec inculpanda non uideri, si tui fuerint examinis subtilius lance librata. Sed queso, ut dessimules iram propter penitentiam, et imperfecta hec tuo parce iudicio uentilare, cui etiam perfecta non ualent irreprehensibilia [a 1Kb] non uideri. In eo igitur spei fiducia in sinu inuiolate fidei mee artius tenaciusque reposita custoditur, quia non me perfidie peruicacia recolo, si erratum est, aberrasse; sed ignorantie forte interueniente nubilo in artis peritia, siue in sermonis  inculti frugalitate frustratus non deliquisse me penitus non excuso. Ignosce ergo mihi bonitas infinita, fons pietatis immense 168, abyssus misericordie nullo termino prefinite, Iesu Christe Domine Deus, qui cum Patre et Spiritu sancto uiuis et regnas Deus in Trinitate perfecta per cuncta et ultra et infinita secula seculorum. Amen



FRAGMENTUM Epistole Paulini patriarche Aquileiensis ad Carolum Magnum de libris, quos aduersus Felicem epicopum scripsit.

Hec quippe specialia precum mearum libamina singulariter pectoris mei purissima incitante deuotione in conspectu orthodoxi principis terreque domini prelibare festino: quatenus hoc nostrum licet  non pretiosum, quodcunque tamen munusculum, ad manus reuerentissimi uiri, et in diuinis rebus peritissimi et preclari, Albini scilicet summe religionis precipui oratoris uestri, mihique super omnia flauentium fauorum dulcissimi mella, urguentibus uestris citius uenerandis imperiis deferatur. Nescio plane, si possim quandoque in alio hec congesta uolumine, inuiolabili caritati illius meis uiribus impertire. Non quod his ille indigeat; sed ut ex his clarius detur intellegi cuius dilectionis et amicitie erga eum pleni amoris dulcedo meo semper in pectore quantocius suauiter saporata dulcescat.



169 SANCTI PAULINI CARMINA.





CARMEN DE REGULA FIDEI. [2Kb]


 Te, Pater omnipotens, mundum qui luce gubernas,
Et te, Nate Dei, celi qui sidera torques,
Teque, sacer Flamen, rerum moderator et auctor,
Aeternum trinumque Deum ueneranter et unum
[5] Confiteor labiis, pleno sed pectore credo.
In te credo Patrem, cum quo Deus unica proles
Regnat, et omnipotens cum quo Deus unica proles.
Non tres ergo Deos, absit, sed sanctius unum
Corde Deum credo, labiis non cesso fateri:
[10] Qui semper summus, perfectus semper et altus,
Solus et ipse potens trinus persistit et unus.
Personas numero distinguo denique trino,
Naturam nullo patior diuidere pacto.
In deitate quidem simplex essentia constat;
[15]  In Trinitate manet sed subsistentia triplex.
[2Kb] Non hunc esse Patrem, sobolem quam credo tonantem,
Sed hoc esse Patrem, summum quod germen adoro.
 Et non qui Genitor, Genitusque est, Spiritus hic est;
Sed hoc quod Genitor, Genitusque est, Spiritus hoc est
[20] uirgine de sacra, sancto de Flamme natum
Credo Dei genitum: lingua decanto fideli,
Tempore sub certo tempus qui condidit omne,
Lucida rorigeri celi qui temperat astra,
Qui pontum, terramque, polum, qui maxima mundi
[25] Climata quatrifidi, montes collesque creauit;
[2Kb] Aetheris atque humi cludit qui limina pugno
Articulis trinis uastis cum finibus orbem
Prelibrat, et latum palmo metitur Olympum:
Secula precedit, fecit qui secula cuncta
[30] Hunc Pater omnipotens tinctum Iordanis in unda
Protinus ex alto sanctus cum Spiritus albe
 Celitus in specie descendit namque columbe,
Baptista sibimet magno famulante Ioanne,
Dilectum, propriumque, pium, dulcemque Tonantem
[35] Esse suum Genitum sancto discreuit ab ore.
 [2Kb] Splendida florigeram nubes cum cingeret alpem,
Esset et in summa secreti montis in arce,
Discipulis cum namque tribus famulisque duobus
Unicus altithroni celorum gloria iehsu
[40] Ut solis radius facies plus pulchra refulget,
Candor ut alba niuis uestis radiabat, et ecce
Intonuit uox alta Dei de nube serena,
Aera per uacuum, teneras transfusa per auras,
Talia mellifluis depromit gaudia dictis:
[45] Hic meus est, inquit, dilectus Filius unus:
Hunc audite. Datum hoc est mirabile signum,
Quod Deus atque homo Christus sit uerus et altus.
Filius ille Dei sancta de uirgine natus.
[1Kb] Arguitur hinc: forte Petrus hac uoce docetur
[50] Non homines equare Deo, dominoque clientes.
 [35Kb] Hec est uera fides, frangit que colla chelydri;
[1Kb] Hec mundum uincit, peccati crimina tollit;
Hac Petrus in claui celorum limina pandit
Aurea ruricolas reserans ad regna phalanges
[55] Mittit, et his niuee depromit gaudia uite.
Agniculos albo teneros cum uellere natos
Lactea per centum suspensos ubera matrum,
Ad campos, Iordane, tuos, cinctosque rosetis,
Gramineas segetes propter myrteta uirentes
[60] Lilia mixta rosis, florentia pascua fretus
Carpere mille monet ruminanti fauce bidentes.
Illic picta rubent croceo de flore uirecta;
Candidulo rident pulchre de germine cincta,
Frigore que nunquam, radio nec solis arescunt;
[65] Marcescunt nunquam gelidis infecta pruinis,
 Nec pluuiis perfusa quidem madefacta tabescunt;
Sed semper, Paradise, tuos redolentia fragrant
Messis aromatice permixto chrismate odores.
uirgultum foliis gemmato robore produnt,
Quod nunquam foliis uiduatum turpe uilescit,
Punica mixta simul foliis sed poma retentat,
Que semper liquidos sudant de cortice succos:
Transfundunt dulces mandentis more sapores.
Ad fontem salientis aque qui uiua fluenta
[75] Influit, et rores uno de gurgite fusos
Diuisos spargit, pariles per quatuor amnes
Albentes perducit oues, hinc pocula cogit
Sumere, qui nunquam spumanti fauce balantes
 Alterius fontis sitientes flumina poscant.
[80] Percelli praui fautores dogmatis omnes
[1Kb] Censeo falsiloquos geminato anathemate Pauli,
Doctoris mundi, Galatas quo forte rebelles
Terruit: aut etiam croceo succinctus amictu
Angelus altiuagas quisquis iaculatus in auras
[85] Grandisono referens aliter sermone profatur,
Quam Gabriel Regis predixit nuntius alti,
[19Kb] Quam docuit Petrus, Pauli quam scribit arundo,
Quattuor et proceres parili quam uoce fatentur
[4Kb] Huius erit bibici feriendus fulminis ictu.
[90] [11Kb] Principium caput omne mali, nefas omne Cerinthus
[7Kb] Ultricibus fomis flammis infertur obustus.
[1Kb] Infelix Ebion huic non dispar in omni
 Impietate iacet, sub uulnere pene.
[2Kb] Arrius in foueam, fodit quam perfidus ipse,
[95] Corruit, eterna damnatus nocte tabescit.
[2Kb] Eunomius laqueo sese suspendit in alto,
Per medium crepuit, picei petit ima profundi,
Perfidie iaculo propria se perculit ulna.
[1Kb] Nestorius demens Stygias descendit ad umbras,
[100] [17Kb] Canceris ut pestis Macedonia dogmata serpent,
[1Kb] Pro quibus ambusta Macedonius ardet in olla.
[1Kb] Eutyches infelix ex omni parte nefandus
[1Kb] Trita uenena bibit, sibimet que miscuit ipse.
[3Kb] Pestifer ille manis, totum quem possidet error,
[105] [1Kb] Sulphoree fumus conflat sine fine gehenne,
[2Kb] Haud secus horrisono spurcoque Sabellius ore
[7Kb] Blasphemus igniuomi Cocyti gemet ustus ab unda.
 [1Kb] Hos etenim cunctosque simul qui nominis alti
Obsistunt sacris confuso pectore iussis:
[110] Qui Regem Sabaoth fallaci fauce lacessunt,
Et Dominum Christum natum de uirgine sacra,
Flamine de sancto, regemque, hominemque, Deumque
Corde negant prauo, labiis spumantibus acti,
Impugnare student, casso sudore latrantes,
[115] De gremio auelli sancto, de corpore matris
Ecclesie abscindi cultro decerno fidei,
Quam Petrus Paulusque docent, quam concinit orbis,
Quamque satis prisci clare cecinere prophete.
[1Kb] Catholicos sanctosque uiros Patresque beatos
[120]  Trecentos octoque decem, cunctosque perennis
Iudicis equisone cultores nempe fidei
Amplector, placidis strictim feliciter ulnis.
170 Nullus ab his terror, nullus me perfidus ultor
Sanguiuomo abscindi mucrone secante ualebit:
[125] Quorum nulla meo poterit de pectore famam
Auferre obliuio, pactoque abolerier ullo.
[1Kb] Non iam sub tabulis dura de rupe recisis
Scalpelli rimis sulcatis cuspide sculpam,
Nec pingam nigris calamo de roribus hausto;
[130] Sed potius scribam cordis sub pixide lento
Instillante poli rutilo de culmine fonte
Infuso stylo, post me monumenta relinquo
 uenturis descripta, libens non parco referre
Carmine succincto, lata sed mentis auena
[135] Precepto fundente duas dulcedinis undas,
Amplectens Domino sancto quas protulit ore.
[2Kb] Primam libo Deo, college reddo secundam
Pectore de puro caritatis uictus amore,
In iubilo uultuque alacri sub mente iocunda
[140] Semper et almisonas sincero famine grates,
Summe tibi Genitor, referam Deus alta potestas:
Et tibi Nate Dei, lati spes unica mundi:
Spiritus alme tibi, metuende, tremenda maiestas,
Fons caritatis, amor dulcis super omnia mella,
[145] Lux et origo boni, casti spirator amoris:
[2Kb] Qui quo uadis et unde uenis nesciris, et orbem
 Terrarum reples, et ubi uis perpete spiras.
Auditur uox ecce tua, clamore silenti
Cordis in aure sonat, nullo quatiente fragore.
[150]  Sit Patri, Genitoque Deo sit gloria summo,
Spiritui per cuncta Deo sit secula sancto.



APOLOGIA S. PAULINI PRO CARMINE SUO. [2Kb]


 Te uero, mi o carissime frater, obsecro deuotionis affectu, quicunque hos dignatus fueris uersiculos lectitare, cum aut per incuriam breuem pro longa, aut longam pro breui, aut communem pro naturali, aut naturalem pro communi syllaba, aut pedem pro pede, aut schema pro schemate, aut tropum pro tropo, aut indiscretas membrorum cesuras desidie manu resectas, aut inconsideratum cole defossum punctum, aut comatum inequales incisiones, [a 1Kb] aut inconditos euphonie melos, aut si quis huiuscemodi reperiri potest, in his inspexeris exaratum, [b 1Kb] et uideris ob id forte meretriculam indignari Carmentem, [c 1Kb] manumque ad ferulam mittere: non te eiusdem modi formido perturbet; sed accinge  sicut uir lumbos tuos et ad uices mee paruitatis in faciem eius uiriliter resiste. Impauido utique uulpecule illi dicito ore, quoniam nichil ego pendens flammantes rapidosque indignationum eius furores, tanquam in lutum redactam superbie eius ceruicem curuabo. Et ut ueritus sum dicere, et licet pudebit me referre, non tamen celabo, [d 1Kb] quasi lycisce multumque post carecta latrantis memoriam illius me tangit  animi modos. Tu autem in studio ueritatis impulsus, exstincto nichilominus usque ad cineres [Al., cinus] omni penitus inuidie fomite, supple nimirum ea que desunt, calamo caritatis; superflua quidem dulcedinis reseca falce, tortuosa namque dilectionis rectius equare normula stude. Caue preterea ne forte fluxim per incuriam extensa linea, uiolento directo obductu a suo rectitudinis statu incuruari deformata formula compellantur. Considerare summopere stude, [e 2Kb] ne quando cum sarmentis pampineas etiam amputasse te gemmulas penitearis. Non tibi, obsecro, uilescant [f 10Kb] uernales folliculi, nec dum erumpentes in flores, [g 1Kb] qui clusas celant botryonum gemmatas suo in tempore producendas uuas. Sed neque  triticeas summitates spicarum indigne feras, que armatos acutis, quibus pungant lento conamine culmos, fluctuare uidentur aristis. Memento cuius suauitatis sapor celatur in spica, cuiusue edulia dulcedinis grana flaua reseruantur in theca. Non enim hec ad humanas edentium traiiciuntur fauces, nisi et [h 6Kb] uua prius calcibus, uel dentibus, et spice [i 2Kb] aut plaustri stricate rota, aut flagellis conterantur percusse.





[a 12Kb] 175 SANCTI PAULINI HYMNI ET RHYTHMI.



HYMNUS PRIMUS [b 2Kb] De cathedra Romana sancti Petri.



[1Kb] O Petre, petra Ecclesie
Isto beatus nomine,
 [1Kb] Quo Petrus a Christo petra:
[4] Non petra Christus a Petro.

   Tu es Petrus, qui fidei
Confessor es primus: Dei
 [8Kb] Nunc primus in membris manens,
[8] [8Kb] Ob quod Cephas uocatus es.

    [1Kb] Adest dies, quo Romulea
[20Kb] In Urbe consecratus es;
[2Kb] In quo cathedra nobili
[12]  [2Kb] Scandens thronum sustolleris.

   Collata ergo glorie
In te potestas affluens,
Ligata soluat crimina,
[16] [1Kb] Portasque Auerni obstruat.

    Hinc pastor ut piissimus
Oues gubernat creditas
Intus forisque peruigil,
[20] Ne subruamur, protege.

    [1Kb] Et claue illa celica
Soluens catenas criminum,
Illic reos inducito,
[24] Quo clarus exstat ianitor.

    Ut cum polorum principi
Recisa membra iunxeris,
Sit Trinitati gloria
Per cuncta semper secula. Amen.



[a 8Kb] HYMNUS II [b 2Kb] In Natali sanctorum apostolorum Petri et Pauli.



    [1Kb] Felix per omnes festum mundi cardines
Apostolorum prepollet alacriter
 Petri beati, Pauli sacratissimi,
Quos Christus almo consecrauit sanguine:
[5] Ecclesiarum deputauit principes

    [2Kb] Hi sunt oliue due coram Domino,
 [1Kb] Et candelabra luce radiantia:
[1Kb] Preclara celi duo luminaria,
Fortia soluunt peccatorum uincula:
[10] Portas olympi reserant fidelibus.

    Habent supernas potestatem claudere
Sermone sedes: pandere splendentia
Limina poli super alta sidera:
[2Kb] Lingue eorum claues celi facte sunt.
[15] [43Kb] Laruas repellunt ultra mundi limites.

    [1Kb] Petrus beatus catenarum laqueos,
Christo iubente, rupit mirabiliter.
 Custos ouilis, et doctor Ecclesie,
Pastorque gregis conseruator ouium
[20] Arcet luporum truculentam rabiem.

   Quodcunque uinclis super terram strinxerit,
Erit in astris religatum fortiter:
Et quod resoluit in terris arbitrio,
Erit solutum super celi radium.
[25]  In fine mundi Iudex erit seculi.

    [1Kb] Non impar Paulus huic doctor gentium,
Electionis templum sacratissimum:
[1Kb] In morte compar in corona particeps.
Ambo lucerne et decus Ecclesie
[30] In orbe claro coruscant uibramine.

    [1Kb] O Roma felix, que tantorum principum
Es purpurata pretioso sanguine!
[1Kb] Excellis omnem mundi pulchritudinem
Non laude tua; sed sanctorum meritis,
[35] Quos cruentatis iugulasti gladiis.

   uos ergo modo gloriosi martyres,
[1Kb] Petre beate, Paule, mundi lilium:
Celestis aule triumphales milites
Precibus almis uestris nos ab omnibus
[40]  Munite malis: ferte super ethera.

   Gloria Deo per immensa secula,
Sit tibi, Nate, decus, et imperium.
Honor, potestas, sanctoque Spiritui.
Sit Trinitati salus indiuidua
[45] Per infinita seculorum secula. Amen.



HYMNUS III. De Resurrectione Domini



   Refulget omni luce mundus aurea,
[1Kb] Perfusus ether inrorat dulcedinem,
Astra iucundis celum luminariis
Cingit per omne decus radiantia,
[5] [1Kb] Distillat er balsamorum guttulas.

   Occasus, Ortus, Aquilo, Septentrio,
Tellusque, Pontus, Oceani limites,
Late polorum iubilate cardines,
Fontes aquarum, flumina labentia,
[10] Gaudete campi, montium cacumina.

   Surrexit ecce Dominus ab inferis,
Deuicta morte cum triumpho rediit
uictor, iniquum spoliauit tartarum,
 [2Kb] Claustra gehenne fregit, et chirographum
[15] Mortis cruore diluit rosifluo.

    [87Kb] Sol luminare schema mundi candidum [Al., Sol schema mundi decus celi rutilum]
[1Kb] Deluxit [Al., delusit] omne seculum meridie:
Texit globorum lampades nigredine.
 Celum tabescit, tetra nocte territum,
[20] Languit omnis mundus [Al., orbis obsitus] sub caligine,

    [1Kb] Expauit arua [F., aura], tremuere maria:
uelum scissum est templi mox per medium:
Fisse deinde patuere silices:
Multa piorum corpora surrexerant
[25] De monumentis, dudum qui dormierant.

    [1Kb] Ut uidit anguis immolatum uespere
Corporis almi sanctum sacrificium
Quod mane celum repleuit odoribus
Dolore multo saucius increpuit
[30] Percussus agni mansueti uulnere.

   uidit in aram sacram crucis hostiam,
Sanguinis undam laticem de latere
 Sancto fluentem, seculi qui crimina
Abluit, alta paradisi gaudia
[35] Data latroni, fractus colla sibilat.

   Felix refulsit tristia post sabbata
Dies sereno perlustrata lumine,
[2Kb] Que sola cunctis antefertur diebus,
In qua Redemptor surrexit a mortuis,
[40] Mundi superbo superato principe:

   uenit Maria Magdalene sabbato,
Maria uenit altera diluculo
Ad monumentum, portantes aromata
Ut ualde mane corpus sacratissimum
[45] Christi lenirent redolenti chrismate.

    Angelus ecce Domini perfulgidus
Sedens in albis, reuoluto lapide
Illas refouet talibus alloquiis:
[1Kb] Quid uos [mulieres] in astris uiuentem cum mortuis
[50] Queritis? ipse surrexit ut dixerat.

   En ecce locus ubi fuit positus
Dominus: ite, dicite discipulis,
Quia surrexit, Galileam petiit,
Destruxit eum, qui mortis imperium
[55] Habebat ante sicuti predixerat.

    [2Kb] 180 Mors inimica periisse doleat.
Mortua uita mortis regnum diripit,
Mors ultra iam non illi dominabitur,
Ouem reduxit ad ouile perditam,
[60] In cruce totum renouauit seculum.

    Sit tibi Deo Patri laus et gloria,
Sit Crucifixo decus et imperium,
Sanctoque simul potestas Spiritui:
Sit Trinitati uirtus indiuidua
[65] Per cuncta semper seculorum secula.



181 HYMNUS Iu. [a 6Kb] De sancto Simeone.



   Refulget alme dies lucis candidus
Partum puelle uirginis post aureum,
Quando supernis Filius de sedibus
A Patre missus homo nasci uoluit,
[5] [1Kb] Permansit idem proles alti nominis.

   Legis sacrate sanctis ceremoniis
 Subiectus omni calamo Mosaico
Dignatur esse, qui regit perfulgidos
Ab arce Patris ordines angelicos,
[10] Celumque, terram, fundauitque maria.

   Postquam puelle dies quadragesimus
[1Kb] Est adimpletus iuxta legem Domini,
Maria uirgo Iesum sanctum puerum
Ulnis sacratis templi tunc in atriis
[15] Tulit, tremendi Genitoris Unicum.

   Mater beata carnis sub uelamine
Deum ferebat humeris castissimis,
Dulcia strictim basia sub labiis,
Deique ueri hominisque impresserat
[20] Ori, iubente quo sunt cuncta condita.

    [2Kb] Duos parentes tulerunt candidulos
 Pullos columbe lacteolis plumulis,
Dedere in templo par pro eo turturum,
Legis ueluti promulgabat sanctio,
[25] [1Kb] Quales perustas consecrarent hostias.

   Dei sacerdos, humilis mitissimus,
Erat in urbe iustus, senex optimus,
Felix, beatus Simeon celifluo
 Sanctoque plenus adfuit Spiramine,
[30] Sacra sub aula nutu Dei concitus.

   Hic namque dudum responsum susceperat,
Sancto docente Spiritu, quod uinculo
Mortis resolui non possit de corpore,
Donec uideret Christum uiuens Domini,
[35] Quem misit altis Genitor de soliis.

   Suscepit ergo puerum in manibus:
Egit superno Genitori gratias:
Ulnis retentans benedixit Dominum
Amore plenus cordis cum dulcedine
[40] Addens et alto sermone subintulit.

   Dimitte tuum, Domine, nunc, obsecro,
In pace seruum: quia meis merui
uidere tuum salutare uisibus,
 Quod preparasti pietate unica
[45] Ante tuorum populorum faciem.

   Fulgente [fulgensque] lumen gentium in oculis,
Gloriam plebi Isrelis germinis:
Positus hic est in ruinam scandali,
Et in salutem Iacob, stirpis auree
[50] [4Kb] Donec secreta cordium se pallient.

    Ipsius ecce tuam, sancta genitrix,
Transibit ictus gladii per animam;
Seruabat alta mystica sub pectore
Maria, uerba conferens alacriter
[55] Dictis supernis credula fideliter.

   Gloria Patri Iesu magni nominis,
Et tibi Nate Patris unigenite,
Deus, potestas, uirtus super ethera
Sancto per omne seculum Paraclito,
[60] Laus infinita, honor et imperium.
   Amen.



[a 1Kb] HYMNUS u. De sancto Marco euangelista.



   Iam nunc per omne lux refulget seculum,
Lux illa Patris, que lucet de solio.
 [1Kb] Que fons, origo, splendor lucis auree
Habensque semper lumen indeficiens
[5] Celum serenat arcens mundi tenebras.

   Huius sacrato lucis de uibramine
Suscepit almum radium sub pectore
Marcus beatus doctor euangelicus,
Factus lucerna more tanti luminis,
[10] Ardens fugauit seculi caliginem.

    [1Kb] Septem columnis una de candidulis:
[1Kb] Aureis septem unum de candelabris,
Cingitque totum mundum claro sidere:
Ecclesiarum nititur sub culmine,
[15] Sustentat alte fundamenta fabrice.

    [2Kb] Quantum quod olim uiderat Ezechiel
 Propheta sanctus, animal letissimum
uidit Ioannes, seu Christi recubitor,
Leonis hoc et typice sub specie
[20] Clamore multo per deserta frendere.

    [1Kb] Sic a beato Petro missus adiit
Aquileiensem dudum famosissimam
Urbem, sacrati uerbi pullulantia
[1Kb] Disseminauit, satoque centuplices
[25] Fructus ad alta uexit felix horrea.

   Christi dicauit mox ibi Ecclesiam,
Nam fundamentum fidei fortissimum
Fixerat unum petram super limpidam,
[1Kb] Quam flumen undans, nec uentorum fulmina
[30] Quassare possunt, torrentes nec pluuie.

   Deinde rursus cum corona remeans,
 Athleta Christi compta pulchris liliis,
Mistumque palmis, lauro atque rosulis,
Portabat gaudens diadema uertice,
[35] Ingressus urbem Romam Christo comite.

   His ita gestis pergit Alexandriam
Sancto repletus Spiritu, letissimos
Fines per omnes iugiter Memphitieos
Patris tremendi predicabat unicum
[40] uenisse mundi pro salute Filium.

   Turba crudelis Christi circa militem
Tumens parabat tormentorum spicula:
uinxit catenis, transfixit aculeis
Dilaniando flagris sancta uiscera:
[45] [19Kb] Carceris umbras misit ad phantasticas.

    Primus superni nominis notitiam
Dedit in urbem Marcus Alexandriam:
Christi dicauit mox ibi basilicam,
Quam expiauit pretioso sanguine:
[50] uallauit alme fidei munimine.

   Gloria Patri decus et imperium,
Sit Nate semper tibi super sidera,
Honor potestas sanctoque Spiritui:
Sit Trinitati uirtus indiuidue
[55] Per infinita seculorum secula.



HYMNUS uI. De Dedicatione Ecclesie.
[a 3Kb]


   Clara refulgent huius templi culmina
Perfusa luce septiformis Spiritus,
Christi rubescunt purpurata sanguine
 Perlitatore pretiosi balsami
[5] Odore fragrant mistis aromatibus.

    [1Kb] Sint semper istam supra domum, Domine,
Tui aperti, deprecamur, oculi:
Auresque tue sint intente iugiter
Diem per omnem, noctis et in tempore:
[10] Tuoque semper ore benedicto.

   Sint angelorum hic alba frequentia,
Descendat omnis huc celestis gratia,
Diffusa sancto largiente Spiritu.
uultu sereno sancta semper Trinitas
[15] Pio fauore dignetur inspicere.

   Nubes sacrata, que pendens incubuit
Deo iubente supra tabernaculi
Tectum, beatus quod Moyses in eremo
 Fixit, precamur huius aule menia
[20]  Afflata sancto perfundat Spiramine.

   Famosa dudum que repleuit atria
Templi dicati nebula perlucida
Orante puro Salomone pectore,
Hanc Christe celi missa de cacumine
[25] Domum fecundes sempiterno munere.

   Quicunque tuum sanctum nomen supplici
Plenoque corde deprecatus fuerit,
Huius in edis sancto domicilio
Te largiente sit liber a crimine;
[30] Exclude pestem, morbos omnes dilue.

   Tuo sacrato hic depasti corpore,
Tuoque sancto satiati sanguine,
Ab hoste tuo defensi munimine,
Leti fideles sortiantur seruuli
[35]  uite perennis sine fine gaudia.

   Rerum Creator Iesu Patris unice,
Mundum cruore saluas qui purpureo,
Peccata tollis solus qui pestifera,
Dignare tuos munere gratuito
[40] [1Kb] Ad astra celi mittere ruricolas.

   Sit semper alta Deo Patri gloria,
Omnis potestas sit dilecto Filio,
Sanctoque semper gloria Paraclito,
Honorque, uirtus, laus, decus, imperium
[43] Et nunc et ultra sit per cuncta secula.
   Amen.



RHYTHMUS De Natiuitate Domini.
[b 27Kb]


   Gloriam Deo in excelsis hodie
 Celestis primum cecinit exercitus.
 Pax angelorum et in terra uocibus
[4]       uera descendit.

   Hodie celi facti sunt melliflui;
Et mare dulces undas blando gurgite
Aequauit lento respirante sibilo
[8]       Flatu sereno.

   Astra polorum rutilante radio
Suffusa letis inrorant dulcedinem.
Totus exsultat letabundo gaudio
[12]       Gauisus mundus.

   In hora quando iehsu Christus Dominus
Nasci dignatus est sacra de uirgine
Dulcis, suauis, ac desiderabilis
[16]       Bethleem in orbe.

   Angusti cunas pertulit presepii,
 Feno iacere non abhorret Dominus,
Summa qui Patris sedebat in dextera
[20]       Rex angelorum,

   Pannis uelatus, uili strictus fascia,
Inclusus paruis lacrymabat cunulis,
Mater beata sancta premit ubera
[24]        De celo plena,

   Sanctus sacrate fecundauit Spiritus
uirginis uuluam. uerbum caro factum est,
Et habitauit in nobis omnipotens
[28]       Filius Dei.

   Gabriel ante hoc predixit angelus,
Quando felicem salutauit uirginem,
Paries, inquit, filium: Emmanuel
[32]       Nomen habebit.

   Pastores erant proximis in pascuis,
Bethleem ad urbem noctis sub silentio
Instabant suos supra gregem uigiles,
[36]       O quam beati!

   Claritas Dei cinxit illos fulgida:
Angelus inquit, nolite pauescere:
 En ego modo magnum namque gaudium
[40]       Nuntio uobis.

   Erit quod omni seculo mirabile,
Hodie quia uobis Christus Dominus
Natus est in Bethleem Dauidis in oppido
[44]       Saluator mundi.

    Hoc uobis signum erit: in presepio
Infantem pannis inuolutum positum
Inuenietis cum Maria pariter
[48]       Matre beata.

   Subito facta fulgentis militie
Est multitudo celestis exercitus
Eodem simul angelo cum flammeo
[52]       ualde preclara.

   Gloria Deo in excelsis, sidera
Plena sonabant: pax et in hominibus
Auditur bone uoluntatis, uocibus
[56]       In terra sanctis.

   Pastores namque loquebantur inuicem:
Eamus usque Bethleem celeriter,
Et uideamus hoc de uerbo qualiter
[60]        Angelus dixerat.

   uenerunt ergo: inuenerunt puerum,
Angelus sicut dixit in presepio
Positum, sanctam genitricem uirginem,
[64]        Ioseph presentem.

   In celo stella nouo clara radio
Refulsit, ante que nunquam resplenduit,
Clarior cunctis astris, mundo nuntians
[68]       Gaudium magnum.

   Hanc stellam Magi fulgore perspicuo
In Oriente uiderunt resplendere:
Hoc signum tam famosum, nobile
[72]       Regis est magni.

   Eamus ergo, inquiramus ubi est,
Et afferamus illi saltem munera
Nostris oblata de thesauris optima,
[76]       Aurum, thus, myrrham.

   Hec tria magnum demonstrant mysterium.
Donaque Deo hominique dederant
 Tres Magi sancto perducente Spiritu
[80]       More diuino.

   185 In auro regni signat excellentiam;
In thure summum sacerdotem typicat;
 Per myrrham Christi sepulturam mystice
[84]       Optime docet.

   Ecce uenerunt Magi Hierosolymam,
Dicentes: stellam uidimus perfulgidam
In Oriente, ubi est qui natus est
[88]       Rex Iudeorum.

   Herodes magno timore perterritus
Reuoluit sacras prophetarum paginas.
Precepit scribis: legite si uerum est
[92]       Scriptura teste.

   Prophetam dudum dixisse commemorant:
Et tu Bethleem terra Iuda, minima
Nequaquam eris: ex te dux egreditur
[96]       Iacob qui regit.

   Herodes Magis clam uocatis, inquiens:
 Ite, uidete ubi est, recurrite,
Referte mihi, ut et ego ueniens
[100]       Adorem eum.

   uulpes Herodes, cur cauda dissimulas
Predam captare, quia belluino gutture
Sanguinem sitis: agni carnes esuris
[104]       Lupe crudelis.

   Non uales tuam satiare rabiem:
Non agnus ille singularis moritur.
Nam uelis nolis, ipse rex est Isrel,
[108]       Rerum creator

   Mori dignatur alio in tempore,
Quando de cruce pretiosi fuderit
Sanguinis undam, que mundi mortifera
[112]       Crimina tollit.

    Quid fremis pestis? iste rex omnipotens
Non querit tuum regnum: tibi poterat
Donare regnum, si non esses perfidus
[116]       ualde superbus.

   Quos iugulasti teneros agniculos
Sanguinolento, maledicte, gladio,
Ablactat uiuos in ouili proprio
[120]        Pastor benignus.

   Euntes Magi stella noua preuia
Hos precedebat donec uenit, steterat
Ubi nunc puer erat in cunabulis
[124]       Redemptor orbis.

   O quam perualde magno Magi gaudio
uidentes stellam sunt gauisi! protinus
Intrantes domum inuenerunt puerum
[128]       uirginis prolem

   Qui procidentes flexis eum genibus
Adorauerunt, apertis de thesauris
Aurum, thus, myrrham obtulerunt Domino
[132]       Regi Deoque.

   In somnis Perse ne redirent celitus
Sunt admoniti ad Herodem perfidum:
 Suam reuersi sunt, uiam per aliam,
[136]       In regionem.

   Illusum demens se uidens rex impius
A Magis, Bethleem misit cunctos pueros
Mox a bimatu et infra, per gladium
[140]       Mandat exstingui.

   O quam crudelis seuaque sententia!
Mactare iubes teneram infantiam
Insciam mali: cur non parcis impie
[144]       Lactee proli?

   uox in excelsis eheu! quam tristis resonat:
Ploratus multus, ululatus maximus:
Maternus luctus, frustra premit ubera
[148]       Nullo sugente.

   Saluete flores martyrum candiduli,
 Respersi tamen rore sed purpureo.
Felices nati hac in luce rosuli,
[152]       Pulchri, tenelli.

   Gloria sancte Trinitati unice,
Patri, Natoque, Flamini paracleto.
Et nunc et ultra [per] immensa secula
[156]       Sit semper. Amen





187 SANCTI PAULINI EPISTOLARUM FRAGMENTA. *



EPISTOLA PRIMA. PAULINUS AD CAROLUM REGEM.
[a 3Kb] 

Moneo te et deprecor obnixe, piissime princeps, per eum qui discipulis et apostolis suis, quorum indigni uicem gerimus, ait, uos estis sal terre ; et: Qui uos audit, me audit, et qui uos spernit, me spernit ; ut tu pro nobis contra uisibiles hostes pro Christi amore Domino opitulante dimices, et nos pro te contra inuisibiles hostes Domini deprecantes potentiam spiritalibus armis pugnemus:  liceatque Domini sacerdotes iuxta euangelicas et apostolicas canonicasque regulas simpliciter Domino deseruire et militare in solis castris Dominicis, quia iuxta eiusdem Domini uocem, Nemo potest duobus dominis seruire ; et Paulus: Nemo militans Deo implicat se negotiis secularibus, ut placeat ei cui se probauit . Nemo sibi blandiatur quod utrumque possit et Deo et mundo seruire, quia ueritas est et mentiri non potest qui hoc fieri non posse testatur.



EPISTOLA II. IDEM QUI SUPRA DE RECTORIBUS.
[a 11Kb]

Primum est quod non uerbis bene, sed exemplis  male doceant. Secundo quod contra diuinam uoluntatem, et sacram institutionem atque apostolicam et canonicam auctoritatem non tribus saltem hebdomadibus, sed multo tempore ab Ecclesia sibi commissa, dimissis propriis sedibus et plebibus, postposito diuino consilio et auctoritate, postposita etiam predicatione, doctrina, correctione, Spiritus paracliti assignatione, et sacra sancti chrismatis consecratione, omnique sacra institutione, inretractabiliter abesse non erubescunt, et indifferenter, non utcunque, sed quasi rapaces et milites armorum, ad excitandos et prouocandos eos qui sanguinem effundunt, et multa flagitia committunt discurrere non  metuunt, et qui orando, docendo et predicando populum Dei et Ecclesiam sibi commissam regere, Deique clementiam circa 188 genus humanum placare debuerant, ipsi e contra male agendo, ut prefati sumus disciplinam, ultionem et iram diuine animaduersionis exaggerare non desinunt. Ut impleatur illud quod prophetia per Spiritum sanctum comminatur: Erit sicut populus, sic et sacerdos . Res Ecclesie, que uocate sunt uota fidelium, pretia peccatorum, et patrimonia pauperum, quibus fideles fidei ardore et Christi amore succensi ob animarum suarum remedium et celestis patrie desiderium sanctam ditauerunt Ecclesiam, ut his ecclesia Dei exornaretur, et milites Christi alerentur, pauperes recrearentur, et captiui pro temporum opportunitate  redimerentur, rapientes, non ut pastores, sed ut predones, in militiam et uanitatem mundanam contra ius diuinum expendere non detrectant. Unde facillime coniici potest quod plus terrena quam celestia diligunt, plus mortales homines quam Dominum metuunt, cum scriptum sit: Obedire oportet Deo magis quam hominibus . Et iterum apostoli inquiunt: Non enim oportet nos relinquere uerbum Dei et ministrare mensis . Hinc est quod nec precipuis festiuitatibus et solemnitatibus anni, nec saltim diebus quadragesime obseruationis, qui saluti et penitentie consecrati sunt, et magna deuotione  transigi debent, in quibus specialiter circa animarum procurationem propensius et attentius inuigilare debemus, in propriis non meremur residere parochiis ac ciuitatibus, pro quo et destitutio diuini cultus et predicatio in plebibus, et cura subiectorum negligitur: presertim cum nec sacerdotali ministerio huiusmodi congruant discursus, nec canonice sit auctoritatis. Legitur enim in concilio Sardicensi, capitulo 15, non debere episcopum a sua Ecclesia plus tribus hebdomadibus abesse. Et capitulo 8 eiusdem concilii constitutum est quando et pro quibus causis episcopi ad palatium ire debeant. Legitur enim in Africano concilio capitulo 62 concilium uniuersale non nisi necessitate faciendum. Item in eodem. Ne episcopi diutius in concilio teneantur. Legitur  etiam in ecclesiastica historia, quod cum Iulianus destitutionem religionis Christi uellet inferre, festinabat presules Ecclesiarum a ciuitatibus distrahendo suspendere, ut eorum absentia solueretur Ecclesia, et dum qui docerent non essent, per hoc longo tempore paterentur populi proprie religionis obliuionem.



EPISTOLA III. IDEM AD CAROLUM IMPERATOREM.
[a 2Kb]

Expedit tibi, uenerande princeps, ut exerceas presules ad sanctarum Scripturarum indagationem et sanam sobriamque doctrinam, omnem clerum ad  disciplinam, philosophos ad rerum diuinarum humanarumque cognitionem, monachos ad religionem, omnes generaliter ad sanctitatem: primates ad consilium, iudices ad iustitiam, milites ad armorum experientiam, prelatos ad humilitatem, subditos ad obedientiam, omnes generaliter ad prudentiam, iustitiam, fortitudinem, temperantiam, pacem, atque concordiam. His et his similibus, uirorum optime, Deo tibi propitio, sancte Ecclesie fastigium accumulare non cesses, ut admirabili in rerum ecclesiasticarum siue ciuilium administratione strenuus et sapientie fonte redundes, et uirtutis exhibitione triumphes.



EPISTOLA Iu. PAULINI, UT uIDETUR, AD LEONEM III PONTIFICEM.
[a 17Kb]

 Sciendum namque est, quoniam et ille qui ab Hierosolyma descendens, hoc est a pacifica contemplatione sancte Ecclesie recessit, et iste qui a paradisi meniis eliminatus dicitur, id est, ab ouili Ecclesie et consortio fratrum segregatus exiit, et omne membrum quod abscisum de corpore fuerit, hoc est ab unitate Ecclesie separatum, nisi per penitentiam et dignam satisfactionem donum gratie omnipotentis Dei ascendat Hierosolymam, uidelicet ad contemplationem sese pacis suspendat, et ad eum quod reliquerat recurrat ouile, hoc est, caritatis uinculo religatus in gremio suspicatur Ecclesie, et in eo, a quo precisus est, corpore inseratur, in unitatem scilicet, et reconciliatus consocietur fratrum,  saluus esse posse, quemadmodum et uos satis excellenter 190 sacratius capaciusque scitis, nullo falsitatis quodlibet modo sibi blandiatur fraude deceptus. ue ergo illis, nisi altissima illis pietas benigno succurrat paradigmate, quo et semiuiuo relicto, et erranti perditeque ouicule, et abscisso de corpore membro pretioso subuenit misericorditer sanguinis ostro. Dignetur itaque et uestra serenitas super has plagas uulnusque peccati infundere uinum et oleum. Aspersa siquidem ac lenia documentorum instillare fomenta, necnon fasciolis caritatis fracturus infarcire medicinali manu curate; quatenus subuecti patientie uestre iumento, ad stabulum perducantur Ecclesie, curamque uestre exhibitam beatitudinis, ac per hoc assimilatus bono singulariter pastori,  erraticam subuehens humeris ouem ad ouile proprium, quippini ad sinum scilicet matris Ecclesie, reportare gaudere, dissociata nempe de corpore membra; imitantes per omnia Paulum apostolum per unitatem fidei et caritatis concordiam summo ac singulari unire capiti festinare; quatenus reddita per uestram industriam omnibus pace, et illis sicut decet summo tantoque pontifici honoris debitum et obedientie offerant fructus, et ut Dominum timeant, et ueluti patrem multa impensi amoris dulcedine diligant, et uestra eos benignitas tranquillitas quasi proprios refouens filios perpetua protectione gubernet, uobisque pro digne retributionis premio celestia regna eternus arbiter largiri dignetur.





191 SANCTI PAULINI EPISTOLA AD CAROLUM MAGNUM DE GESTIS IN SYNODO QUAE CELEBRATA EST APUD ALTINUM ANNO DCCCIII. [1Kb]

 I. Catholico semperque in Christo inclyto triumphatori domno Carolo diuina coronante clementia imperatori [1 1Kb] Paulinus minimus omnium seruorum seruus [2 1Kb] concordi parilique deuotione cum fratribus et cum [3 1Kb] consacerdotibus nostris roseo in Christi Iesu cruore eternas multipliciter supplici concinnamus stylisona uoce salutes.

II. Et sacris paternorum [4 1Kb] canonum ualenter incitantibus documentis [a 1Kb] , et uestris, ut uerum resonat, mellitis salubribus irrorantibus syllabis [b 1Kb] , in hac cui Deo auctore licet indignus indignoque famulatu deseruio sede concilium habitum Altini fuisse, sub nomine regis tranquillissimis uestre serenitatis auribus opere pretium duximus humillimis horum quamuis incultorum apicum suppliciter notulis intimare [5 1Kb] .  Nec enim iuris fas est, nec potest quelibet docili digesta calamo rationalis formule sanctio perspicue rata putari, nisi fuerit iudiciali calculo exploratius examinata, argentique more a sui rubiginis seua septempliciter probati expurgata combustione. Et tum plurimorum iudicio iure fulcita poterit sacris inserta foliis ueneranda uideri. Alioqui non satis, ut reor, proprio tantumdem scribentis ualebit arbitrio probabilis estimari.

III. Cumque ex condicto in unum canonicis coactus syllabis sacerdotalis cetus religiosa conuenisset deuotione, requisitum protinus concorditer constat, summa quantocius explorante subtilitatis sagacitate, quemadmodum eiusdem declarat religiosi concilii solemnissimus ordo [c 1Kb] , de quacunque actiui negotii  qualitate, de causa siquidem orthodoxe fidei, de statu quinetiam ac formosa ecclesiastici culminis dignitate, de rerum quarumcunque dispendiosa iactura, de quibuscunque necessariis susurrantium quanquam petitionem, de quibus iuste recteque conqueri potest, quarumque querule disputationis exhibitio, nodosa litium allegatione contrita, sacerdotali nichilominus desiderabat enodatim dirimentione resolui.

Iu. Huic nostre humillime paruitatis exiguitas iuxta tenuissime minus ut decuit incapabilem intelligentie nostre capacitatem, non ut iuxta consummatam perfectionem celebre dignumque fuerat, nec ut tanti exigebat censura regiminis, sed in quantum annuens immeritis nobis altissima dignata est gratuito  munere largiri clementia, prout rei ratio prestabilius exposcebat, de singulis quibuscunque tentauimus ineuitabilium negotiorum querimoniis explicare. Que cum iuxta moris nostri non incognite [d 1Kb] glorie uestre uoluntatis nostre consuetudinem,  quemadmodum in fronte prefati sumus huius epistole, in uestre potestatis emancipata arbitrio, in uestro nichilominus decreuimus reseruare iudicio: quatenus subtili libraminis uestri moderatius lance librata, si sinistro plus iusto relaxante moderaminis perpendiculo nullius esse deprehendantur momenti, uestre auctoritatis censura abolita sopiantur. Si uero alicuius fortasse utilitatis equo pendente libraminis disco rata, si dici liceat, poterunt approbari, uestris fulcita fortius adiumentis uiuaciter conualescant.

u. Quod si sola putationis, uentiuagis palmitum fruticantem [e 1Kb] foliis, indigeat falce, ita duntaxat ut resecatis uitiorum truncatim sarmentis, in camino uestre, ut ita dixerim, combustis sapientie, in eo  ut ad fauillas folligene [f 1Kb] redigantur, ac per hoc explosa, cum purum semiputata paupertatis nostre uineta mellifluo gemmato suspensa in pampino uuarum ubertim copie pinguedinis infusa rotiana iure [g 1Kb] rubescant. Quocirca precognitum gentibus . . . . . . . . . . . . triones folliculis in mentium quandoque torculari ingenii expressi pondere aureis nouum sane flauescat doctrine falernum in pateris, quibus usque salubriter epotatis ad fundum, merentia siquidem corda sua uirefacta [h 1Kb] 192 saporis dulcedine, letitia protinus repleta gaudio clarescat, de illa uidelicet uini potatione, de qua Psalmista typice cecinit dicens: Panis, inquit, cor hominis confirmat, uinum letificat ; et rursus: Inebriabuntur ab ubertate domus tue, et torrente deliciarum [i 1Kb] potabis  eos .

uI. Ecce enim balsigeri, [i 1Kb] transmisso iam iamque Iordanis alueo, promissionis terram Iesum ducem sequentes ingressi, fructifera confestim arbusta legis studuimus plantare, cogente precepto [k 1Kb] , quod figurata legitur nichilominus promulgatione digestum. In primo [l 2Kb] itaque, secundo, et tertio anno primordia fructuum eorum prohibiti contractare, gustare renuimus, sed nec summo uoto putauimus horum quidquam, gulosa delusi fraude, apice linquente [m 1Kb] lingue, moxque preputia eorum discretionis recidi honestius perspeximus cultro, obuolutaque tenuissimis uerborum foliis intacta iudicauimus permanere, ne forte ualde lasciua mollitie resoluta, et elationis nimie perfluida teneritudine, et nedum humilitatis  succo perfusa, mature dulcedinis sapore [n 1Kb] succiua ad uomitum superbie magis comedentis prouocarent faucem quam refectionis gratia suauiter dulculata humili demulcerent edulio receptacula uentris. Nunc autem legaliter in hoc anno [o 1Kb] de fructibus eorum  edendi concessa licentia, mosaico per omnia calamo cohibente, non ab re estimo, si auidius uesci ex eis humili simplicique palato desidero. Quis plantauit, inquit [p 1Kb] Apostolus, uineam, et de fructu eius non comedit ? Et quis pascit gregem uel premit ubera, et lactis dulcedine defraudatus, ieiunio deficiens, stomacho inarescat?

uII. Sed hoc ipsum melius prorsus putauimus hec omnia in uno coaceruata fasce styli nostri ferculo serenis uestris uultibus deferenda: quatenus uestre discretionis arbitrio acerrima poma, nec dum maturo succo perlucida, ne carpantur manu sola, aut, ut ita dixerim, animaduersionis uirga aurisonis discutiantur syllabarum latentia de fruitetis [q 1Kb] pretereuntium pedibus conculcanda. Ea uero, si tamen  inueniri potuerint, que solis perfusa radio aurei fugant [r 1Kb] decore in cortice rationalique decerpta pollice discoloribus depictis palmulis [s 1Kb] uestro reponantur iudicio redolentia in canistris, ad usus utique fruentium, etsi non digna nobilium, pauperum forsitan necessario reseruata. Scio enim pueros uestros peritissimos uiros huiusce artis gnaros strenuosque cultores, quorum sudore luculentoque uerborum lepore, qui calamo lingue astuto perfuncti ingenio in mentis tincto [t 1Kb] non intingere non sunt ignari, uestris per omnia magnisonis obseruanda preceptis, et errata corrigi et triticea farra a uitiorum zizaniis discretius poterunt expurgari, qui pretor [u 1Kb] illa aurea regiaque falce regalibus tenentur moderatius palmis.

 uIII. Habent procul dubio et ipsi proprias dentatis subtiliter nichilominus limis exacuatas, cinctoriis prorsus uectitant suspensas in strophiis [u 2Kb] , quamuis nec bellicis, his contenti, careant armis, muniti nimirum loricis triformicis [x 1Kb] et cristatis instructi galeis, pergunt ad bella doctissimi. Scio horum quemdam inter triginta nobiliores [y 2Kb] et super triginta nominatissimum, et alium inter tres celeberrimos et super tres principem, sed et alios tres pueros fortissimos, quorum uibrantibus hastis allophylorum [z 1Kb] , id est malignorum spirituum siue hereticorum, sanguinolenta strage hinc inde reiectis Ecclesie hostibus, poterunt castra recidi. Hi namque fortissimi castrorum principes, sed et prudentissimi Dominice uinee cultores, nolo me totis uiribus insequantur, sed dissimulantes meritorum  culpas, indulgentie mihi uenialiter porrigant manum. Non enim magni est preconii, nec iudicabitur palmata tyronis de triumpho corona, si de inermis fuerit ranicula sanguine rubicunda.

IX. Porro si gigantes super meo impetu conantur irrumpere, obsecro, o uenerabilis princeps, exemplo [aa 1Kb] mei causa pietatis alas non uos pigeat late sparsimque diffusas extendere, ac pro hoc opposito benignitatis scuto, preparatisque spiculis labiorum, ne patiaris me ab iis uiolentis ultro calcibus inculcari. Quod si quispiam horum Herculem clauo [bb 1Kb] robusto se iactans gestare sub humero, et pedetentim ueniens, siue clanculo siue in propatulo, improbe capitis mei uibranti immerso ictu illidere cerebrum  connitatur, quatenus inflammata cauillatione cum suis asseclis spumosus infuso salibo [cc 1Kb] dentibus, alacer huius facture collisione procaciter ceperit in crispare cacinnum [dd 1Kb] ; mittatur, queso, protinus ad eum summa pernicitate precurrens Bannaias [ee 2Kb] filius Ioiade secretarius Dauidis auricule in uirga, qui uiro extorqueat clauam de manu eius, sed non ad supremam fatalem suam perniciem, quo circo [ff 1Kb] amissa roboris fiducia siccetur, quinimo membratim tribus uel triginta fortissimis uiris caritatis uinculo et humilitatis ansula religatur.

X. uerumtamen, sicut supra exorabili styli uoce pretulimus, Dei omnipotentis deuicti amore, et sancte matris uestre Ecclesie profectu decoreque compulsi, quidquid uobis placuerit uel displicuerit, aut  si nichil omnino dignum duxeritis, sacris nobis uestris iubete syllabis significantius propalate [gg 1Kb] . Nec hoc pretereundo, sed magis necessarium per omnia scire uestre maluimus sinceritatis mansuetudinem, quoniam huius statuta concilii, [hh 1Kb] non quasi generalia, sed localia uel etiam specialia, cum prouincialibus 193 istius sedis consentaneisque episcopis equum ratumque perspeximus delegare, si tamen uestra uestrorumque fidelium fuerint auctoritate probabiliter roborata, uel si curuatim inclusa infra circulum resecantis falcis uestre nonnulla uel etiam quam plurima illesa uoluerit effugere [ii 1Kb] , et ad nostre quandoque humilitatis manus prospera iucunditate celerique precincta letitie fauore leta reuerti meruerit, indulgentie uestre prenotata signo  uenerando, non quidem . . . . . cui libuerint, sed nec coarctatas, cui displicuerint, gratis tamen correctis oblata in arbitrio respuendi uel amplectendi relinquimus unicuique. Non enim fastidientis in guttur ultro immergimus huius sorbitiuncule scyphos, sed nec auide humantis [ii 1Kb] patula raptim de fauce cyathos subtrahimus plenos de rore Lyei, excussis his nimirum [kk 1Kb] , quibus oris nostri officio opportune et importune ex debito sunt flauentia pocula modis omnibus propinanda.

XI. De sacerdotibus autem plagis impositis semique uiuis relictis, uel certe diabolico feruescente furore per eius satellites interemptis, non meum, sed uestre definitionis erit iudicium. In uestra itaque potestatis altitudine, in quodam iudiciali libello [ll 1Kb] a  sanctis olim Patribus salubriter prelibato legisse me recolo reseruatum. Ob quam igitur causam hec [6 1Kb] fecerint, uestris certius scio omnino non latuisse neque latere sacris memoriis. Neminem namque alium arbitrati sunt sanctam Ecclesiam de illatis iniuriis tam potentissime quam regali animaduersione ulcisci, uicariam [mm 2Kb] ab eo uicissitudinis [7 1Kb] expetens curam, ut quemadmodum illa eum [8 1Kb] et in presenti seculo nequam [9 1Kb] sacris tuetur perpetim precibus, et inter bella spiritualibus non cessat coronare triumphis, et celesti regno diuinam implorando clementiam participem fieri imprecatur, ita et ille principalem adeptus potentiam et ab inimicis eius ualenter eam defendere et de hostibus eius ultrici inuectionis sententia  non desinat uindicare. Non igitur dedignetur benignitatis uestre excellentia sollicitudinis erga eam [10 1Kb] pro hoc negotio uigilanter gerere curam, rememorantes per omnia sacri fontis utero de quo multo longe felicius estis renati, fideique lactis dulcedine enutriti quam prius materna bene quamuis uulua generati, carnalibus estis uberibus ablactati [nn 1Kb] .

XII. Egrediatur quapropter, si placet, una de hac re per uniuersam regni uestri late diffusam monarchiam decretalis sententie ultio, quam [11 1Kb] nulla unquam possit inimica ueritatis et aduersatrix iustitie quolibet [12 1Kb] urgente refragationis instinctu obliuio abolere. ualde enim huius sceleris truculenta prestigia  ob incuriam discipline per cunctas mundi Ecclesias preualuere [13 1Kb] partes. Unde uestri est censura magisterii resecanda hec noxialis morbi modis omnibus pestis, et potentissima docilique funditus manu exstirpanda, quatenus sit sancta Ecclesia uestris adiuta presidiis libera et ab humano sanguine impolluta, que Christi est pretioso sanguine purpurata. Quocirca eiusdem retenti feliciter gremio, et in hac uita incolumes et gloriosi, et eterna beatitudine gaudebundi semper potiamini et felices per Iesum Christum Dominum nostrum, qui cum Patre et Spiritu sancto uiuat et regnat Deus in Trinitate perfecta per omnia [14 1Kb] secula seculorum. Amen.





[DISSERTATIONES IN OPERA PAULINI.]



196 DISSERTATIO PRIMA IN LIBRUM EXHORTATIONIS AD HENRICUM DUCEM FOROIULIENSEM.

 I. Gratiarum actiones immense Deo nostro reddantur, qui bonis temporibus nos reseruauit, quibus ueritas, tot solertium uirorum industria quesita, felicius quam unquam ante caput exerit, et de mendacio eque ac de ignorantia plenius triumphat. Ferme ab infantia sua sublatus parenti proprio hic liber fuit, et felicissima suppositione adiudicatus magne Ecclesie lumini D. Augustino: opus satis ex hoc commendatum quod non indignum uideri potuerit auctore tanto. Non inficias eo, nec stylum, nec mentem, nec eloquentiam preferre Augustini: adde tempus ipsum minime congruere. Gliscente autem barbarie, et exsulante Paulini etate ferme ex omni parte latinitatis decore, satis erat non esse aliquid omnino uulgare ut pro miraculo haberetur. Sed de huius seculi prospectu et de Pauliniana eloquentia uide dicta cap. 15 a num. 2 in uita Paulini. Illud modo sufficiat talem superiora tempora putasse hunc librum, ut non inepte operibus ipsiusmet Augustini  sociari posse putarent. Quidquid enim oblateret Erasmus in censura uetustis editionibus ad librum preposita, »Auctorem fuisse absque litteris, et summe impudentie esse opus tribuere Augustino:« nec absque litteris auctor, ut ex hoc et ex aliis ipsius operibus, et aliorum testimonio constabit; nec hanc summe impudentie notam ueriti sunt Gratianus, qui eum citat sub nomine Augustini De penit. dist. 2, cap. Charitas, nec Magister sententiarum lib. III, dist. 31, A, nec eruditissimi et alioquin ueterum monumentorum peritissimi Fratres Pithei, imo potius astruunt fidem, cum prefato canoni, tanquam Augustini, addunt, forte c. an. 420 in Africa. Uniuersam litterarum rempublicam sibi deuinxerunt Patres Benedictini congregationis sancti Mauri, qui peruoluentes priorum temporum monumenta, quod summo litterarum bono facere adhuc pergunt, quantum fieri potest emendatissimos emittunt sanctorum Patrum libros, et ueros a supposititiis discernunt.  Hi ergo opus hoc adiudicant Paulino Aquileiens. patriarche, tanquam ipsius uerum germanumque fetum, »auctoritate cuiusdam optime note,« ut ipsi dicunt in admonitione in edit. Augustini huic operi prefixa, »et antiquissime scripture codicis bibliothece Colbertine exarati, ut ipsis uidetur, euo ipso Paulini: qui in hunc modum inscribitur: Sermo Beati Paulini Foroiuliensis episcopi, cuidam amico suo in seculo militanti pacem et prosperitatem, salutem et gaudium sempiternum optat in Domino Iesu Christo Saluatore nostro. Nec qui post eorum Augustinianam editionem scripserunt de ecclesiasticis scriptoribus, hoc in dubium reuocant, imo assertioni pondus addunt, ut Gulielmus Caue histor. litter. scriptor. eccles. in Paulino, Casimirus Oudin in supplemento ad Bellarminum de script. eccles., qui indicat non unum huius operis exemplar se uidisse ms. his uerbis: »Addo ex fide mss. codicum quos uidi, eumdem Paulinum Foroiulien. episcopum  esse auctorem libri, seu opusculi De salutaribus documentis, qui exstat inter opera Diui Augustini.« Elies quoque Du Pin Nou. Biblioth. Eccles. tom. uI inter opera Paulini hoc ipsum recenset. Qui sane tom. III in recensendo opera Augustini, non Paulino Foroiuliensi nostro, sed cuidam Paulo episcopo Foriiulii Gallie Narbonensis, uulgo de Fréius ascripserat: ibique aiebat uixisse hunc Paulum sub fine IX seculi. De quo tamen, etsi tanquam scriptoris ecclesiastici sibi cogniti meminisse debuerat, nec uerbum facit agens de scriptoribus seculi noni. Mirarer sane uirum alioqui diligentem, non sibi ipsi constare, nisi perspicue scirem huiusmodi lapsus multa scribentibus, sicut humaniter eueniunt, ita humaniter condonandos.

Scimus, et hanc ueniam petimusque damusque uicissim.
Forte tamen re diligentius excussa per ea que habet tom. uI emendauit tomi III errorem. Stet igitur librum indubitanter esse Paulini patriarche Aquileiensis.  Quo posito, aliqua de scriptore, de eo ad quem scriptus est liber aliquanto fusius, de materia autem et forma scriptoris, de loco quoque et tempore breuius examinabimus. Res plane est obscura, et non nisi coniecturis illustranda probabilioribus.

II. Circa scriptorem libri nichil aliud hoc in loco querere opere pretium est, nisi utrum a Paulino nondum in episcopum assumpto, an iam ad cathedram euecto scriptum hoc opus fuerit. G. Caue, qui insigniora Paulini opera iis, quibus parta sunt, annis affigere curat, de hoc libro ne hiscit quidem. Aliquibus uideri poterit scriptum ante assumptionem ad episcopatum, eo quia semper uel fere semper fratrem appellet eum cui scribit. Nomen namque fraternitatis uidetur non decere episcopum respectu hominis laici, qualis erat is cui scribebat Paulinus. Fraternitas enim quamdam indicat equalitatem inter eos, qui se, etsi secundum spiritum, fratres compellant. Insuper ratio ipsa modusque scribendi  hoc idem suadent. Tanta enim comitate familiaritateque utitur, ut maior inter fratres quidem sanguinis exigi haud possit. Si iam episcopus scripsisset, non fratris, sed filii potius nomine appellaret cui scribit, et grauiori stylo procederet.

III. His tamen non obstantibus ab episcopo scriptum opus crediderim ob rationes sequentes. 1o Certum est enim non laicum scripsisse. Patet ex cap. 5 ubi dicit Esto, queso, quamuis laicus ad omne opus Dei promptus. Quod non diceret, si et ipse laicus fuisset, et nullum status discrimen inter eum qui scribit, et cui scribit intercessisset. Erasmus ipse hoc notauit in censura dicendo: »Qui scribit hunc libellum, subindicat se fuisse clericum.« Atqui non est probabile simplicem clericum, sed nec presbyterum eo confidentie et familiaritatis processisse, ut uirum in dignitate positum fratrem uocaret, et, ut dicitur, ore ad os alloqueretur. Et hoc eo magis, cum, ut aiunt, non illustri, sed humili  ortus fuerit progenie Paulinus: adeoque fit incredibile hominem ob conditionis qualitatem imi subselii, palatinorum et comitum, ducumque amicitias coluisse. Restat ergo dicendum episcopum fuisse cum scriberet, et dignitatem cathedre aliquam equalitatem induxisse, ut proinde nichil monstri appareat ab episcopo fratrem et amicissimum comitem ducemque compellatum, amori mutuo fouendo nomine usurpato; filii autem reuerentialis obseruantie uocabulo posthabito. 2o Patres Benedictini in admonitione preuia corroborant titulum, qui est ad quemdam comitem ex eo quod scribat cap. 62: Cuius  palatium auro argentoque nullus episcopus, nec abbas, nec comes corrumpere poterit, quasi inibi alludat scriptor ad comitis, cui scribebat, dignitatem. Ergo pari ratione exhinc desumitur dignitas episcopi qui scribebat. 3o Dicunt iidem Patres in admonitione superius allegata codicem Colbertinum scriptum etate Paulini. Cur ergo inscribitur episcopi Foroiulien., nisi quia episcopus scripserat?  Alcuinus scripsit epistolam ad Aericum ducem, quem ostendemus infra § 6 esse eum ipsum cui librum hunc direxerat Paulinus, qua ipsum ad Paulini instructionem amandat. Enricus autem, siue Aericus  non uidetur cognitus Paulino nisi post occisionem Rotgandi, uel Rothgandi olim ducis Foroiuliensis, qui uita spoliatus est ob rebellionem commotam in Carolum Magnum, an. 776, ut uno ore fatentur annaliste Francorum; imo et serius notus, quando scilicet ipse Henricus suffectus a Carolo fuit in ducatum Foroiuliensem: que suffectio non statim quidem ab occisione fuit, si credimus Paulo Aemilio, qui Carolo Magno de hac re scribens ait: »Rex Foroiuliensem prefecturam primum comitibus Francis procurandam dedit: Henricum deinde Francum Foroiuliensem ducem creauit.« Sed creauit ferme decennio post. Tunc autem  iam ab an. 776, ut patebit in uita Paulini cap. 4 cathedram Aquileiensem conscenderat ipse Paulinus; ergo restat 197 ut a Paulino iam episcopo scriptum librum dicamus.

Iu. Sed iam de eo cui scriptus liber disserendum. Liber cuidam comiti inscribitur fere in omnibus mss. et impressis exemplaribus. Quedam habent ad Iulianum comitem, et hoc titulo citatur a Gratiano de penit. d. 2, c. Si quis, non hesitantibus Fratribus Pitheis in sua decretorum editione, uti et apud Trithemium, »Augustini ad Iulianum comitem epistola nuncupatur: quo sub titulo etiam inter Augustini epistolas locum habuit in prima editione eorum Amerbachiana« testibus PP. Benedictinis in Admonitione citata: qui addunt, »Et quidem liber in ceteris ferme codicibus mss., quos Theodoricensi  posteriores omnes inuenimus, ad quemdam comitem sibi amicissimum prenotatur. At Iuliani comitis nomen uix unus et alter codex in libri fine ascriptum habet.« Non ergo Iuliani nomen nos detinere debet, cum sicut in nomine scriptoris erratum est, ita et in eius nomine, ad quem scriptus est liber errari potuerit. Sed prius de dignitate comitis, postea dicendum de comitis persona.

u. Comes, si etymologiam spectat, est is qui coit, siue una cum alio it. Unde in rebus publicis administrandis quia conueniunt et ceunt homines, conuentiones et coitiones conuentus et comitia dicuntur. Ioannes Sarisbonien. epist. 263: »Comites a societatis participatione dici quis ignorat, etc.« Quondam honestatis gratia ad custodiam impuberum dabantur. Hinc illud uirgilianum Aeneid. u., u. 545, de Aenea:

 Custodem ad sese comitemque impubis Iuli
Epitidem uocat
Eos etiam, qui socii magistratuum gerendorum a senatu Romano dabantur, comites dictos auctor est Cicero in Iu. uerin. Comites illi tui dilecti manus erant tue, cum scilicet pecunias a populis extorqueret, et infra: »Si innocentes existimari uolumus, non solum nos abstinentes, sed etiam nostros comites prestare debemus.« Sub imperatoribus qui ex aula et sequela principis erant, ex eius comitatu dicebantur. Lampridius in Seuero cap. 15: »Purgauit et palatium suum comitatumque omnem, abiectis ex aulico ministerio cunctis obscenis et infamibus.« Ammianus Marcellinus lib. XXuIII, cap. 10: »ad principis comitatum Maximinus accitus.« Constantinus Magnus uarios comitum gradus ad uaria subditorum merita remuneranda distinxit in aula, ut scribit Eusebius lib. Iu De uita Constantini cap. 1: »Iam comitum alios in primo ordine collocauit,  alios in secundo, alios item in tertio. Atque ista ratione alii prope infiniti clarissimos honores adepti sunt. Nam ut plurimos honoribus afficeret, diuersos dignitatum gradus imperator excogitauerat.« Huius ad instar Constantiniane diuisionis honoris comitatus, alie processu temporis enate sunt sub regibus in prouinciis Romano imperio subtractis. Qui enim in aula ad communionem regiminis adsciscebantur a principe, comites palatini, qui prouincie administrande preficiebantur, prouinciales comites audiebant. »Qui hoc officium gerunt in palatio . . . palatini sunt, qui in prouinciis prouinciales,« in epist. laudata Ioannes Sarisberiensis. Formulas uarias institutionum in comitem alicuius muneris, uide apud Cassiodorum lib. uII uariar. Comites singuli per singulas ciuitates ad ciuilia ordinario deligebantur. Sed uenantius lib. Iu de uit. sancti Martini Auitianum presidem Turonis, quem uocat iudicem:

Iudicis inde fieri coniux egra Auitiani;
 post pauca Turonensium comitem representat:

Motibus ut tumidus comes Auitianus agebat,
Terribili officio Turones suffultus adiuit.
Comites sub duce maioris dignitatis magistratus censebantur. Dux siquidem pluribus ciuitatibus preerat. Gregorius Turonensis lib. IX Hist. Francor. cap. 7, paucis hoc docet: »Ennodius cum ducatum urbium Turonice atque Pictaue ministraret, adhuc et uici Iuliensis atque Benarne urbium principatum accipit. Sed euntibus comitibus Turonice atque Pictaue urbis ad regem Childebertum, obtinuerunt eum a se remoueri.« Ipse uenantius lib. X, pem. 19, a comitatu ad ducatum promotionem augurabatur Sigoaldo, tanquam ab inferiori ad gradum dignitatis superiorem:

Rex Childebertus crescens te crescere cogat:
   Qui modo dat comitis, det tibi dona ducis.
Quomodo autem he dignitates, que temporanee erant, in feudum commigrarint, inquirere non uacat,  nec ad rem presentem facit. Nunc ad nostra sermonem contrahentes discimus ex Sigonio lib. Iu De Regno Italie, Carolum Magnum deuicto an. 774 Desiderio Longobard. rege, »ducatum Foroiuliensem Rotgando permisisse, antiquo feudi iure erga se, quod erga reges Longobardorum fuerat, conseruato.« Rebellante autem an. 775 Rotgando, ipsoque occiso, »ducatum Foroiuliensem regno attribuisse, ac comitibus singulas ciuitates administrandas dedisse.« Marcarium autem, cui comites subessent, preposuisse tanquam ducem ex epist. 57 Cod. Carolin. asserunt Cointius et Pagius utrique sub an. 776, ille n. 6 hic n. 3. At non diu his ministris res Caroli Foroiulio bene processit, et »ex prouincia rursum ad formulam ducatus redactum est, et remotis comitibus Henricus dux constitutus.« Hec ex Sigonio, qui id euenisse putat, et quidem satis probabiliter, ad compescendos Auaros iam turbas cientes ab an. 787. Ab hoc igitur anno Henricus dux constituitur.

 uI. Is ergo ille est comes Paulini amicus percharus, cui librum dirigit. Quod epistola superius § 3 huius dissert. allegata satis patenter ostendit. Pauca ex ea hic liceat ad propositum presens decerpere. »Plura tibi, ait Albinus Henrico, uir uenerande, de Christiane pietatis obseruatione forte scripsissem, si tibi doctor egregius et pius celestis uite preceptor Paulinus meus presto non esset: de cuius corde emanat fons uiuentis aque in uitam salientis eternam. Illum habeas tibi salutis eterne conciliatorem, ne alicubi tue conuersationis pes impingat, sed recto itinere currens, diuina donante gratia, ad perpetue portus uite peruenire mereatur.« Ex his uerbis quis non intelligit Paulinum prestitisse Henrico ad quod Alcuinus optabat, per librum hunc exhortationis tam salutaribus documentis refertum? Insuper Henrico duci siue comiti Paulinus presto erat ad danda monita de Christiane pietatis obseruatione tanquam doctor egregius, et pius celestis uite preceptor,  salutisque eterne conciliator. Hec monita Christiane pietatis, hec salutis eterne documenta habentur in opere Paulini ad comitem amicissimum directo. Ut quid ergo incerti ferimur inquirentes alium comitem preter Henricum, cum precipue tempore episcopatus sui pro maiori parte, hoc est ferme 12 annis, non potuerit presto esse Paulinus ulli alii duci uel comiti? Non comiti, quia comites iam sublati erant ab an. 787, quo fuit positus ad regimen prouincie Foroiulien. ipse Henricus. Non duci, quia hoc temporis spatio ipse solus dux erat. Nec negotium facessit quod Henricus dux dictus et habitus sit: et liber Paulini ad comitem inscribatur, nam comes et dux sepissime pro altero accipiuntur et confunduntur. Et, ut ex ipsa ducatus Foroiuliensis dignitate exemplum adducam, Rotgandus, qui hoc in munere Henricum precessit, uocatur dux simul et comes a peta Saxone lib. u Annal. de gestis Caroli Magni:

 Quippe ducem comitemque Foroiuliensibus ipsum
Constituit Carolus.
Exemplar habeo ms. depromptum ex ueteri scriptura, que sapit seculum XIII, ut coniicere licet ex caractere, cuius specimen dabimus in appendice 2 in quo Berengarius rex non ducatus, non marchie, ut aliquando, sed comitatus nomine prouinciam Foroiuliensem appellat. Henricus ergo dux Foroiuliensis et comes est, et ille comes, cui tanquam amico librum exhortationis dirigit Paulinus.

uII. De persona autem Henrici dicere aliqua non pigeat, qui de dignitate ipsius nonnulla protulimus. Plerique hunc Henricum, alii Ericum, alii Erichum, alii Aericum appellant, uariationem ex accentu nationalis pronuntiationis nomine sortiente. Francus natione habitus est. Sed nolim intelligas Franciam his limitibus tunc temporis circumseptam, quibus hodie comprehensa paret Francorum regi Ludouico Xu. Extendebatur enim Caroli Magni regnum  longe lateque per eas, que nunc imperii et Germanie siue Alemannie prouincie dicuntur. Imo pertingebat, comprehendebatque Illyricum ipsum, ut habet Otto Frisingensis in chron. lib. uI, cap. 17: »Tempore Caroli, ait, regni Francorum tota Gallia, id est Celtica, Belgica, Lugdunensis, omnisque Germania a Rheno scilicet usque ad Illyricum terminus fuit. Dehinc diuiso inter filiorum filios regno, aliud orientale, aliud occidentale, utrumque tamen Francorum dicebatur regnum.« Quod si post diuisionem, Francorum retinuit nomenclaturam, a fortiori ante diuisionem, cum sub sceptro Caroli Magni tot regionibus 198 dominantis, Francorum regnum dicebatur. Igitur Henricus Francus dicitur, non precise, quia ex Francia moderna, sed uel quia ex prouincia aliqua Francico regno subiecta, uel potius et uerosimilius, quia ex ipsa Franconia, que quondam ipsa non infima Orientalis regni Francici pars censebatur. Hanc eam Germanie partem putamus, quam  sanctus Hieronymus describit in uita sancti Hilarionis his uerbis: »Candidatus Constantii imperatoris, rutilus coma et candore corporis indicans prouinciam  . . . petiit, etc.« Etenim Baudrand Franconie confinia a septentrione Saxoniam Thuringiamque ponit: a meridie autem partem Bauarie et Sueuie quam Sueuiam Alemannos incoluisse notum est. Hinc prouinciarum uicinitas promiscuitatem appellationis etiam tunc temporis indiderat, ut eque dici dehinc potuerit Alemannus qui Francus, et Francus qui Alemannus.

uIII. Henricus itaque, siue Francum dicas siue Alemannum, rebus Foroiuliensibus, sublatis minoribus comitibus a defectione Rothgandi sub duce Marcario imperitantibus, dux solus preficitur. Causam huiusmodi mutationi motus Auarorum prebuerunt, qui a Tassilone Bauarie duce, sollicitante  uxore Luitperta, Desiderii regis Longobardorum filia, patris uindictam, qui a Carolo regno pulsus et exauctoratus fuerat meditante, circa an. 787 euocati ditionem Francorum exagitare ceperunt. Colligitur ex annal. Bertin. ad an. 787 et 788. Quo factum est, ut ad tuendas Foroiuliensium res, comes aliquis pleno iure belli pacisque mitteretur, male imminentibus cladis periculis prouincia in tot comitatus minores discreta obuiam itura: leui autem negotio sub uno tantummodo capite coacta restitura. Huic oneri uir bellica politicaque uirtute clarus Henricus humerum supponere iubetur, qui utpote Christianis religiosisque moribus apprime imbutus, antequam discessum suum ab aula Caroli maturaret, inuisisse Alcuinum, uirum pietate doctrinaque conspicuum uidetur, monita forte salutis eterne ad susceptum opus sine Dei offensa exanthlandum expostulaturus, et se ipsius orationi ad celestem opem sibi conciliandam commendaturus. Non obscure hoc colligitur ex ipsius Albini epistola 94 Aerico  ipsi directa. »Satis, ait, mihi sacre lectionis intentio et pie humilitatis conuersatio placet in uobis, et in qua mee paruitatis familiariter mansiunculam uisitare non spreuistis. Unde et gratias agimus uestre benignitati, Deumque diligentissime pro uestra deprecamur sospitate, quatenus tue fortitudinis dexteram contra aduersarios sancti sui nominis uictricem ubique faciat, et ab omni aduersitate diabolice fraudis, seu a cunctis inimicorum insidiis, sue magne pietatis potentia clementer custodiat cuius sanctissimam uoluntatem in obseruatione mandatorum illius quantum humane possibile sit fragilitati intentissime efficiens, ut te in prosperis regere et in aduersis protegere dignetur. Plura tibi, uir uenerande, de Christiane pietatis obseruatione forte scripsissem, si tibi doctor egregius et pius celestis uite preceptor Paulinus meus presto non esset,« et cetera que superius allata sunt. Hec epistola scripta uidetur statim ab aduentu ducis Henrici Foroiulium,  hoc est anno 787. Eo enim tempore Alcuinus Franciam, unde paulo ante discesserat Henricus, incolebat, a qua an. 790 rediit in Angliam, post annos circiter tres iterum Franciam reuersurus, ut ex ipsius prefatione in lib. aduersus Elipandum cum Cl. Fleury, Hist. Eccles., tom. IX, ad an. 792, pag. 590 et seq. desumitur. uides autem quibus cum uiris sanctitate sapientiaque illustribus necessitudinis uinculo tenebatur Henricus, uir alioquin laicus, aulicus, miles, ut exhinc facile coniicias pietatem ipsius, animique robur et uirtutem.

IX. Prouincia adita in amorem mutuum quantocius pietatis morumque conformitas uiros istos contrarios accendit. Quantum autem sacre amicitie consuetudine Henricum sibi deuinxerit Paulinus, et quantum in operibus Dei alacrem, et in ecclesiis nedum tuendis strenuum, sed in locupletandis hilarem datorem reddiderit, patet ex fundatione et dotatione ecclesie sancti Nicolai de Sacillo. Ipse enim,  cui prouincia satis ampla commissa erat, ecclesiam parochialem Sacillensem fundauit, prediis ditauit, et quamuis inter fines Cenetensis et Concordiensis diecesum, tamen ut subiecta esset patriarche Paulino et successoribus Aquileiensibus a sede Romana impetrauit, ut docet charta Bertholdi patriarche an. 1249 data Aquileie, quam Paganus patriarcha profert an. 1328. Utini, ad instantiam plebani Sacillensis, Sigibaldini nuncupati, quam ex archiuio ciuitatis Utini eductam publici iuris facimus in appendice 2, num. 23. Nunc pauca liceat exscribere. »Temporibus illis, quibus uir illustris bone memorie dux Henricus, qui licet de genere fuisset Alemannorum nobili stirpe genitus, tunc temporis dominabatur partibus istis circa Liquentie flumen, pro remedio anime sue in Sacillo ad honorem beati Nycholay  gloriosi confessoris et episcopi dictam ecclesiam inter fines diecesis Concordiensis et Cenetensis fundauit, sperans ibi tunc et per subsequens tempus uita comite opidum seu munitionem construere laudabilem,  que suo nomini gloriam et magnificentie sue redderet incrementum.« Et infra post enarratam exemptionem ab episcopatibus Concordien. et Ceneten. a pontifice obtentam, et enumerata predia, quibus dotis nomine ecclesiam ipsam cumulabat, subdit: »Hys  itaque sancti Nycholay predictam ecclesiam de Sacillo prediis, possessionibus et terratoriis seruis, atque quartesiis dotatam predictis, idem uir illustris dux memoratus Henricus cum omnibus eiusdem exemptionibus, honoribus, atque iuribus, cunctisque possessionibus auctoritate summi pontificis ecclesie Aquilegen. supposuit cum quibusdam aliis ecclesiis, utpote ipsius et nostra ferunt priuilegia predicta libere penitus et precise.«

X. Henricus, qui hac in charta memoratur, non alius esse potest quam noster, de quo nunc sermo. Duo alii  quorum meminerunt Sigonius aliique, uix prouinciam salutarunt, et  nomine tenus potius quam re ducatum habuere. Alter enim Ottonis frater Bauarie dux an. 952, ut habet Sigonius lib. uI, ducatum seu marchiam Foroiuliensem a fratre accepit, qui Otto »receptis in fidem Berengario et Adelberto filio eius regnum reliquit, marchia ueronensi et Foroiuliensi excepta, quas Henrico fratri Bauarie duci attribuisse se dixit,« ait Sigonius, qui hunc ipsum Henricum an. 955 denatum facit. Medio autem tempore nullum ipsius facinus in prouincia commemorat, imo neque stationem habuisse in ea bellis exteris occupatum distentumque demonstrat. De altero autem, qui ultimus in censu ducum Foroiuliensium refertur, hec tantum habet: »Otto Henrico fratre mortuo, Bauariam Henrico filio eius indulsit.« Forte quia Foroiuliensis ducatus patri iam duci Bauarie fuerat concreditus, ideo et filium patri, etiam in hoc Foroiuliensi ducatu successisse existimauit. Ceterum hic inter nostrates scriptores nec nomine cognitus, nedum in  catalogo Foroiuliensium ducum recensitus. Cum igitur que in charta sua profert Bertholdus conuenire haud possint posterioribus Henricis, de priore sunt intelligenda. Nec obstat quod in documento dicatur de stirpe Alemannorum, et ab aliis historiographis Francus dicatur, cum supra satis superque ostensum sit promiscue accipi posse uocabula Franci et Alemannici, iam tunc Alemannia nobiliores Germanie Francieque prouincias ut Franconia re et nomine comprehendente. Neque eum unum ex Carantanorum ducibus Henricis credas, quibus etsi aduocatia Aquileiensis ecclesie concredita fuerat, ut ex testamento Cacellini Mosacense monasterium fundantis, in appendice 2, num. 12, asserendo apparet; attamen non dominabantur in partibus istis circa Liquentie flumen, ut de nostro Henrico dicit Bertholdus.

XI. Non minus autem bellica fortitudine et animi strenuitate quam religione et pietate eminebat Henricus.  Iam audisti ex charta Bertholdi intentionem addendi fundationi ecclesie sancti Nicolai de Sacillo aliud opus preclarum, uidelicet »oppidum seu munitionem construere laudabilem, que suo nomini gloriam et magnificentie sue redderet incrementum.« Quod prestitisse non uidetur, fortassis morte preuentus. Si enim, quod cogitauerat, perfecisset, factum prodidisset, non meditatum assereret Bertholdus. Magnanimitas autem uiri uel ex hac sola intentione elucet; sicuti eluxit in Raimundo patriarcha seculis sequentibus, qui terram forumue, Mediolanum Raimundi appellandum designabat, ut ex charta in 2 appendice, n. 22 apparet, quod nec illam prestare potuit nec ad finem optatum perducere.

XII. uerum Henrici uirtus in bellicis rebus obeundis enituit illustrius occasione Auarice pugne. Iam supra tetigimus originem belli. Sollicitante enim Luitperta Desiderii quondam Longobardorum regis filia, Tassilo dux Baioarie maritus eius contra Carolum  Hunnos aduocauit, quibuscum fedus inierat. Accipe a peta Saxone sub an. 788 huius belli profectum.

199 At uero Hunni studiis gens aspera belli
Prefato promissa duci  complere studentes
Inctructis exercitibus cepere duobus
Francorum regni fines inuadere quosdam.
Italie partes unum penetrauerat agmen,
Quoque Foro nomen dederas, clarissime Iuli
Urbis ad eiusdem confinia uenerat hostis.
Intrauit Baioarios exercitus alter,
Sed frustra: totus quoniam conatus inanis
Is fuerat, uictique loco ceduntur utroque.
Iure hoc anno 788 bellum ceptum asserit, nec disconuenit ab Eginardo in uita Caroli asserente illud octauo anno completum esse. »Maximum, ait, omnium que ab illo gesta sunt bellorum preter Saxonicum huic bello successit, illud uidelicet quod contra Auaros siue Hunnos susceptum est: quod ille et animosius,  quam cetera, et longe maiori apparatu administrauit. Unam tamen per se in Pannoniam  expeditionem fecit. Ceteras filio suo Pipino ac prefectis prouinciarum, comitibus etiam atque legatis perficiendas commisit. Quod cum ab illis strenuissime fuisset administratum, octauo tandem anno completum est.« Sed dubia mens Eginardi in censu annorum apparet. Si ab anno 788 exordium octaui numeri ducis, in an. 796 recides: qui quidem, cum baptismus Auaris eomet anno, annalistis omnibus consentientibus, fuerit collatus, uidetur terminus belli Auarici. uerum quia etiam post an. 796 bellatum in Auaros peieratores est, usque ad an. 799 quo decessit Henricus noster, computum annorum Eginardus ab an. 791 ducere uidetur, quo Carolus per se ipsum primum et unica uice bellum direxit.

XIII. Hoc anno, nempe 791, quamuis spes affulsisset anno precedenti consopiendi belli, missione mutua legatorum tam Hunnorum ad Carolum quam  Caroli ad Hunnos, ut ex annalista Laureshamensi notat Cointius ad an. 788, n. 16, et ann. 790, n. 1, recruduit bellum questione suborta de limitibus utriusque ditionis. Audi annalistam citatum: »Hoc anno  nulla expeditio a rege facta est, sed in Wormatia residens legatos Hunnorum et audiuit, et suos uicissim ad eorum principes misit. Agebatur de confiniis inter eos regnorum suorum, quibus in locis esse deberent. Hec contentio atque altercatio belli quod postea cum Hunnis gestum est, seminarium et origo fuit.« Erupit igitur, an. 791, denuo bellum Auaricum, quod Carolus per se administrauit: ita annales Lambeciani, Bertiniani, Loiseliani, Hermannus contractus, ceteri. Peta quoque Saxo huic anno idem bellum ascribis sic de Carolo loquens:

Qui post annorum centena uolumina cursu
Septeno transacta, decem quoque circiter annis,
Emensis, nouies postquam Deus est homo natus,
Hoc fuit agressus Hunnos certamine primo.
 Primo, id est primum per se ipsum administrato: nam et antea idem peta alia bella commemorat cum Auaris, ut uidimus, et alia quoque subsecuta sunt quamuis quibusdam annis interpositis.

XIu. Relationem huius belli ex uariis annalistis tibi, lector, concinnamus. Annal. Laureshamensis: »Transacto uere circa estatis initium rex de Wormatia Baioariam profectus est ea meditatione, ut Hunnis factorum suorum uicem redderet, et eis quam primum posset bellum inferret.« Annal. Loisel. »Inde itinere permoto partibus Baioarie perrexit ad Reganesburg. Ibi exercitum suum coniunxit. Ibique consilio peracto Francorum, Saxonum, Fresonum, disposuerunt propter nimiam malitiam, et intolerabilem, quam fecerunt Auari contra sanctam Ecclesiam et populum Christianum, unde iustitias per missos impetrare non ualuerunt, iter fuit consilium peragendi cum Dei adiutorio partibus iam dictis Auarorum, et perrexerunt ad Anisum fluuium properantes.  Ibi constituerunt litanias faciendi per triduo, missarumque solemnia celebrando, Dei solatium postulauerunt pro salute exercitus, et adiutorio Domini nostri Iesu Christi, et pro uictoria super Auaros.« Annal. Bertinian. addit, quod Carolus per Danubium manus suas deduxit, altera sinistram, altera dexteram fluminis oram legente. Quod conspicientes Auari, terrore insuper celitus immisso, terga dederunt. »Sic iter peregerunt usque ad fluuium, cuius uocabulum est Raba, et exinde utrinque exercitus de ambabus ripis ad propria reuersi sunt, magnificantes Dominum de tanta uictoria.« Addit codex Canisinianus  a Cointio an. 791, n. 1, relatus: »Exercitus, quem Pipinus filius eius de Italia transmisit, introiuit in Illyricum et inde in Pannoniam, et fecerunt ibi similiter uastantes et incendentes terram illam sicut rex Carolus fecisset cum exercitu suo ubi ipse erat. Cum autem uidisset rex Carolus quod nullus ei de parte Auarorum resistere ausus esset, aut suis; tunc circumiuit terram illam,  per dies quinquaginta duos incendendo et uastando cum preda sine mensura et numero, et captiuos et mulieres et paruulos innumerabilis inde multitudo ducebat. In ipso itinere obiit bone memorie Angilramnus archiepiscopus Mediomatricis Ecclesie, et Sympertus episcopus ibi defunctus est.« Concludit autem Annal. Laureshamen. »Facta est autem hec expeditio sine omni rerum incommodo, preter quod in illo, quem rex ducebat, exercitu tanta equorum lues exorta est, ut uix decima pars de tot millibus equorum remansisse dicatur. Ipse autem cum, dimissis copiis, Reginum ciuitatem, que nunc Reganesburg uocatur, uenisset et in ea hyematurus consedisset, ibi Natalem Domini celebrauit.« In fine hic obiter nota mortem Angilramni ex codice sancti Symphoriani Metensis a Cointio relato ad an. 791, n. 6, que incidit »uII Kalend. Nou. in loco qui dicitur Asnagahunc Cunisberg.« Tunc temporis igitur iam secesserant a terra hostili exercitus Caroli, et iter, de quo  loquitur codex Canisianus, erat reditus.

Xu. uerum tempus istius uictorie non clarius hauritur quam ab epistola quam misit Carolus Fastrade coniugi, Reginoburgi a se relicte, ibique euentum belli prestolantis. Aliqua profero. »Missus dilecti filii nostri Pipini nomine ill. nobis nuntiauit de eius sanitate ac domni apostolici . . . . et insuper retulit nobis qualiter ille scare, quas prius de Italia iussimus pergere partibus Auarie in ill. confinia residendum, perrexerunt infra fines ipsorum decimo Kal. Septembris, et inierunt pugnam cum eis, et dedit eis Deus omnipotens pro sua misericordia uictoriam, et multitudinem de ipsis Auaris interfecerunt in tantum, ut dicunt, quod in multis diebus maior strages de ipsis Auaris facta non fuit. Et exspoliauerunt ipsum uallum, et sederunt ibidem ipsa nocte, uel in crastina, usque hora diei tertia. Et acceptis spoliis reuersi sunt in pace. Et centum quinquaginta de ipsis Auaris uiuos comprehenderunt, quos reseruauerunt,  ut nostra fiat iussio qualiter exinde agere debeant. Fideles Dei ac nostri, qui hoc egerunt, fuerunt ille episcopus, ille dux, ille et ille comites. Ill. dux de Historia, ut dictum est nobis, ibidem bene fecit cum suis hominibus. uassi uero nostri fuerunt illi. Nos autem Domino adiuuante tribus diebus litaniam fecimus, id est Nonis Septembris, quod fuit Lunis die incipientes, et Martis, et Mercoris, etc.«

XuI. Non est ambigendum hanc epistolam de huius anni uictoria Auarica esse intelligendam. Nam ab hoc anno 791 usque ad an. 794, quo Fastrada obiit, ut omnes annaliste uno ore affirmant, nullam aliam expeditionem in Auaros reperies. Adde quod dies prima litaniarum, que feria secunda fuit, legitime cadit in diem 5 Septembris, ut aduertunt hoc an. Pagius n. 2, et Cointius n. 5. Non unica tamen actione res completa. Nam iam a X Kal. Septembris, id est a die 23 Augusti acies, quas ab Italia reuocauerat Carolus, et transmiserat Pipinus, fines Auarorum ingresse  pugnam inierunt, et dante Deo uictoriam retulerunt, ut hac in epistola Carolus ipse testatur. Prosecutus autem ipse est belli negotium ab ipsis Nonis Septemb., et per quinquaginta duos dies hostes uexauit, ut uidimus ex codice Canisiano. Sic enim producta uidetur Caroli commoratio in Auarum finibus usque circa finem Octobris, uel paulo contractius, nam Angilramnus decessit »uII Kal. Nou. id est 25 die Octobris in Cunisberg., in ipso itinere,« nempe dum redirent. Et forte hic cum Saxonibus et Frisonibus erat, qui »per Behemannos, ut iussum erat, domum regressi sunt,« ut ait Annal. Laureshamen. Cum autem aduenisset Cunisberg., quem suspicamur montem regium Prussie Ducalis, Polonie partis, illustrem ciuitatem  diem clausit extremum. Ergo ante diem 25 Octobris, si non omnis exercitus, pars saltem eius, in qua erat Angilramnus, iam recesserat et domum repetebat.

XuII. Quanquam autem nullam mentionem uel  Henrici uel Foroiuliensis militie faciant ueteres annaliste, non temere dices adfuisse. Que enim alie scare, id est acies, quas iusserat pergere de Italia Carolus, propiores erant finibus Auarorum quam Foroiulienses? uel que alie introisse Illyricum et Pannoniam penetrare commodius poterant et citius? Et qui earum ductor alius quam Henricus, qui prouincie preerat uniuerse? Imo illummet credimus esse, quem tacito 200 nomine laudat Carolus illis uerbis. »Ille dux de Histria, ut dictum est nobis, ibidem bene fecit cum suis hominibus.« Histriam Grecis ereptam an. 789 ex Eginardo docet Cointius ad hunc annum n. 161 per Pipinum, et duci Foroiuliensi suffectam monet Schonleben ad an. 800, cum Dalmatia mediterranea, Liburnia, Croatia, Sclauonia, Carniolia, Styria inferiori, et parte Carinthie usque ad Drauum. Dicitur autem dux de Histria uel quia Histria ipse uenetie uniuerse nominabantur quandoque, ut innuimus dissert. secunda n. 19, uel quia regio Histriensis propior Auaris respectu aliarum  regionum, quas in Italia administrabat Henricus. Episcopum illum, cuius sicut et ceterorum nomen epistola non profert, si diceres Paulinum, non me infestum impugnatorem haberes; qui nouerim episcopos hoc tempore castra secutos, ut paulo ante uidimus Angilramnum, et Sympertum huic expeditioni adfuisse. Insuper religionis causa susceptum bellum, et uicinitas locorum coniecturam probabilem efficiunt. Nunc ad Henricum nostrum regrediamur.

XuIII. Ad annum usque 796 Auarici belli interstitium. Anno quippe proxime delapso 795, dum Carolus bello Saxonico detineretur, »in loco qui Lunis dicitur uenerunt missi Tudun, qui in gente et regno Auarorum magnam potestatem habebat, qui dixerunt quod idem Tudun cum terra et populo suo se regi dedere uellet, et eius ordinatione Christianam fidem suscipere.« Hec annales Loiseliani ceteris quoque consentientibus. Si ex his non assequeris intestino bello laborantem Hunniam, clarius cognosces ex factis  anni 796 sequentis. Nam Henricus nactus dissensionum occasionem in ipsos mouit, et »missis cum Wonomiro Sclauo militibus Rhingum gentis Auarorum longis retro temporibus quietum, ciuili bello fatigatis inter se principibus  spoliauit: Chagan siue uiguro intestina clade addictis, et a suis occisis, thesaurum priscorum regum multa seculorum prolixitate collectum domino regi Carolo ad Aquis palatium misit.« Ita Annal. cit. Rhingum quidem principem et dynastam inter Auaros habent. uerum locum esse, non hominem peta Saxo hoc an. 796 demonstrat, dum ait:

Nam spoliata fuit Hunnorum regia, Rhingum
Quam uocitant. Hanc dux Heiricus hoc ceperat anno.

XIX. uerum non misisse predam Auaricam Henricum,  sed detulisse ait in annalibus suis Eginardus: »Magnam partem thesauri Hericus dux Foroiuliensis, spoliata Hunnorum regia, que Ringus dicebatur, eodem anno de Pannonia regi detulerat.« Et quidem detulisse, et non misisse probabile facit epistola 112 Alcuini ad Paulinum, que scripta est hoc ipso anno, quo debellatis Auaris per ipsam sollicitat Paulinum ad eorum conuersionem suis predicationibus promouendam. In cuius fine hec addit: »Binas uestre paternitatis paulo ante direxi chartulas: unam per sanctum episcopum Histriensem, aliam per uirum uenerabilem Aericum ducem.« Redux ergo Foroiulien. Henricus a delatione prede Auarice ad Aquis palatium, ubi Alcuinus forte tunc cum rege morabatur, epistolam, cuius hic meminit, retulit Paulino, et forte illa est in qua mentionem habet Angilberti Romam ituri. Ex ipsa colligere licet Henricum prius Paulini, forte in castris secum tunc degentis, epistolam portasse Alcuino: et uicissim Alcuinum per eumdem Henricum redeuntem rescripsisse Paulino, latoremque  commendasse eius spirituali magisterio, et addidisse iturum Romam Angilbertum. En aliqua uerba epistole: »Acceptis sapientie uestre apicibus, et caritatis muneribus per hunc huius presentis chartule gerulum  ualde gauisus sum . . . . Presens uero harum portitor litterarum uestro auxilio et patrocinio nostre sit commendatus petitioni. Ipse uiuo officio lingue nostras uel suas uobis ostendet necessitates, maiorem nostre salutationis seriem Angilbertus filius communis noster Romam iturus uolente Deo uobis diriget.« Sed de itinere Angilberti infra. De Paulino item et de concilio cui interfuit alibi.

XX. Non una actione hoc anno res Auarice confecte. Tudonem forte hac prima clade emotum, et hinc ad regem Carolum proficiscentem, pollicitationem suam baptismi suscipiendi anno preterito per legatos exhibitam adimpleturum, non pauci Auari secuti sunt. Perhumaniter a Carolo excepti, et baptismo  expiati, regiisque muneribus aucti ad propria remearunt. Interim filio Pipino rege Italie in Pannonias cum exercitu amandato ad continendos nouiter subactos populos, ipse Carolus dum statiua ageret in Saxonia, duas ab Auaricis partibus legationes recepit. »Una que dixit occurrisse ei Cagan cum ceteris optimatibus, quem sibi Auares post interfectionem priorum constituerunt. Altera que dixit Pipinum cum exercitu suo in Ringo sedere.« Ita Annal. Loiselian. qui addit: »Et domnus rex peragrata Saxonia cum integro exercitu in Gallias se recepit, et in Aquis palatio filium suum Pipinum ex Pannonia redeuntem, et partem thesauri que remanserat, adducentem, letus aspexit, atque ibidem Natale Domini et Pascha celebrauit.« De hoc ipso bello Eginardus in uita Caroli: »Nullum bellum contra Francos exortum humana potest memoria recordari, quo illi magis ditati et opibus aucti sint.« Huic secunde expeditioni Pipino a patre demandate non interfuit Henricus noster,  quem »decedere  ac in Italiam redire iussit Carolus ne quid rei noue absente Pipino exoriri ea parte posset,« ait P. Aemilius lib. II. Spoliorum tamen Auaribus a se ereptorum potiorem partem Romanis templis dicatam, Caroli nomine ad offerendum destinatur Angilbertus, qui notus erat pontifici, nam et an. 792 Felicem ex synodo Ratisponensi Adriano pape deduxerat.

XXI. Dum autem Angilbertus parat peregrinationem suam maturare, pontificis Adriani demortui percrebuit fama. Qui uII Kal. Ianuarii, teste Anastasio, decessit sepultusque est anno superiore cadente 795. Ex quo collige bellum Auaricum, primo per Henricum peractum, cuius spolia nunc parantur Romam mittenda per Angilbertum, forte extremis annis 795 mensibus ceptum fuisse, communiter tamen hoc an. 796 reponi, sub cuius initio completur. Hinc rursus  uices mutantur, et que prius directe erant epistola et legatio ad Adrianum, ad Leonem III diriguntur. Hoc fatetur Carolus ipse in epistola, qua rescribebat epistole Leonis de more certiorem Carolum de sua in cathedram Petri assumptione facientis. Ait inter cetera: »Angilbertum manualem nostre familiaritatis uestre direximus Sanctitati, quem prius, sicut promisimus per religiosos uiros Campolum et Anastasium, beatissimo patri nostro, predecessori uestro dirigere curauimus, sed, ut prefati sumus, dum exenia omnia parata erant, lugubri paterne mortis nuntio repente tardatum est iter illius, sed modo letiores de uestre sanctitatis successione facti, quod desiderauimus in illo pio patre agere, in uobis perficere studemus.« Angilbertum Carolus priuata ac familiari schedula instruxit, docuitque que cum Leone agenda erant. Pre se fert hunc titulum: Admonitio ad Leonem papam: dirigitur autem Homero auriculario, quo nomine signat Angilbertum, quippe huius eruditionis nominibus florens in litteris aula Caroli  interpellabat uiros aliqua uirtutis specie eminentes. Sic Dauidem Carolum Alcuinus uocabat, sic Richulfum Demetam.

XXII. Talibus instructus monitis Angilbertus, et manubiis Auarorum Leoni donandis onustus iter Italicum suscepit. Paulinum in uia adiit, ipsique Alcuini epistolam reddidit. Constat ex syntagmate Pauli Petauii de Nithardo Caroli Magni nepote, quod Duchesnius tom. II rer. Francic. scriptor. inseruit. »Tunc uero detulit Angilbertus et Alcuini litteras ad Leonem III, et Paulinum Aquileien. patriarcham;« in margine ibidem notatur: »He sunt in excussis 27 et 59, at in optime note ms. 72 et 73.« Non inficior 72 epistolarum Alcuini Leoni directam, esse eam, que hic enuntiatur. In fine enim ipsius meminit Angilberti epistole geruli, sic: »Iste filius meus carissimus Angilbertus uobis patefacere ualet nostre paruitatis erga apostolicam sedem deuotionem.« Sed non hoc ausim proferre de 73 directa quidem  Paulino, non tamen, ut uidetur, per Angilbertum, sed per alium, qui aliam Paulini detulerat, et, ut n. 19 supra putauimus, per Henricum. Apparet enim scriptam esse ante aduentum Angilberti, de cuius itinere Romano non ut imminenti, sed ut postea futuro in ea meminit. Potius illam, quam detulit Angilbertus, credimus esse 112, in qua meminit de subiectis Auaris, et de eorum legatione ad regem directa. »In cuius  ait, potentia et gratia mirabiliter de Auarorum gente triumphatum est, quorum missi ad dominum regem directi subiectionem pacificam, et Christianitatis fidem promittentes.« 201 Quod hoc anno 796 euenisse post primam uictoriam Auaricam per Henricum relatam concorditer annaliste testantur.

XXIII. Sed cum Auarorum fides nutaret, imo nonnulli ex ipsis ad sacra paterna redirent, Dei et hominum peieratores et fedifragi, anno 799, Geroldus ex Baioaria, Henricus ex Foroiulio, dum copiis  adductis ad obedientiam Dei et regis reuocare uolunt rebelles, occiduntur proditione nefanda. Annal. Bertinian. »Eodem anno  gens Auarorum a fide, quam promiserat, defecit, et Henricus dux Foroiulien. post tot prospere gestas res iuxta Tarsaticam Liburnie ciuitatem insidiis oppidanorum oppressus est, et Geroldus comes Baioarie prefectus commisso contra Auares prelio cecidit.« Cladem hanc euenisse Kal. Septemb. apparet ex epitaphio Geroldi, quod Henricus Canisius tom. II, p. 2 Antiq. Eccl. pag. 73, edit. Amstel. 1725, ex incerto peta profert, in quo sic legitur:

Mole sub hac magni seruantur membra Geroldi;
Huius iura loci cunctisque uiribus auxit.
Pannoniis uera ecclesia pro pace peremptus,
Oppetiit seuo Septembribus ense Kalendis:
Sideribusque animam dedit. Artus Saxo fidelis
Abstulit, huc retulit, dignoque hic clausit honore.
Henricum a prelio reuertentem uindictam de Liburnis,  Histriensibus molestis, capturum, deceptum Tarsatentium dolo, promittentium se arcem daturos, si noctu paucis comitatus portas clam aperiendas ingrederetur, scribit Palladius Iunior lib. II. Qui cum delecta parua militum manu urbem subiret, a tergo postibus clausis, oppidani ad arma confugiunt, et omnes mortali uulnere sauciant, saxorum quoque et tegularum iactata copia ingenti, mortuos sepultosque una actione relinquunt. Penes scriptorem sit fides: neque enim uadem me constituerim talium, nullo ueteri scriptore astipulante. Factum tamen certum, et proditio morsque indubia. Quam Carolus anno sequenti, »dum uenetiam obit uindicauit : auctores sceleris securi percussi:« Hunc exitum sortitus Henricus, haud certe dignus qui sic periret. Sed iam pauca adhuc de libro ipsi directo.

XXIu. Si materiam spectes, ea quidem est que decet uirum etsi laicum, perfectionis tamen uite studiosum. Ex ueterum Patrum penu presertim Iuliani  nonnulla profert, sed prudentia ita ad rem accommodat, ut sua esse non faciat. Alia quoque ex suo promit, que Basilii Magni nomine non indigna uisa sunt, ut ad cap. 20 adnotamus; si uero formam: equidem non ordo seruatus, et methodus neglecta. Sed etati minus exculte facile condonandum. Nec tamen sine ratione factum, cum enim uniformitas ordinis pluries legenti tedium ingerat, contra ipsa uarietas delectationem pariat, ea illectus in lectionem rapitur, quia ingenium non fatigat. Adde scriptum uiro curis distento, cui non uacaret prolixe lectioni se dedere, satis superque si unum alterumue caput in die esset lecturus. Hanc igitur tumultuariam, ut ita dicam, materiarum dispositionem, si statum attendas uiri cui scribitur, laudabis potius, et prudentiam dirigentis admiraberis; et carentem ordine, ordinatam cognosces. Idem quoque de styli ratione dicito. Sciebat Paulinus abundare, et penuriam pati. Commendandus igitur si qui in conciliorum concionibus,  orationem attollat ad dignitatem confessus, cum quo agebat, et rei quam agebat; agens instructiue priuato cum homine pedes eat, et planum teneat, nec tamen sordide procedat.

XXu. Locum et tempus scriptionis indicare uidentur uerba cap. 7: »Licet me mutationis locus longe tulisset a uobis corpore, etc.« que non abesse cum scribebat, indicant, sed abfuisse et insuper rediisse, ut consideranti patet. Abfuit, cum an. 789 Aquisgrani, 792 Ratispone, et 794 Francofurti conciliis adfuit, ut in eius uita apparet. Potius tamen de postrema absentia hic locutum credimus, amicitia iam per septennium culta, ut ex libro apparet, suadente. Adde quod cap. 58 et 59 huius lib. alludere uidetur heresi Felicis nuper in hac synodo damnate, dum ait ad dominum: »Persequere leonem, qui rapuit ouem de grege tuo, et expulsa noctis caligine, effugatisque umbris tenebrarum, etc.« Que omnia conueniunt heresi recens proscripte.  Igitur Paulinum iam episcopum Henrico duci, seu comiti exhortationis librum, si materiam spectas,  congruum, si formam et stylum, prudentem regressum ad propria an. 795 circiter, scripsisse putamus.



DISSERTATIO SECUNDA DE CONCILIO FOROIULIENSI.


 I. Quanquam plurimis conciliis que tempore et iussu Caroli Magni coacta fuerunt, adfuerit Paulinus noster, et primas fere in omnibus habuerit, de iis tamen singillatim disserere supersedemus et quia hinc inde, prout occasio tulit, actitatum est, et quia non unius soliusque erant Paulini opus, ut ad peculiarem dissertationem astringeremur producendam, qui opera eius nedum in publicam proferre lucem, sed labore studioque nostro, quantum datum est illustrare conamur. uerum cum non ita res se habeat  de synodo Foroiuliensi, in qua ipse non solum primatum, ut par erat, in sua metropolitica ecclesia tenuit, sed et auctoritate principis sedis comprouinciales episcopos accersiuit, prolixa et eleganti oratione disseruit, symbolum fidei proposuit, canones obseruandos exhibuit; in summa, ipse et non alius concilium cegit, habuit, perfecit: equum est ut singulari dissertatione res huius synodi prosequamur. Ne autem in superuacaneis tempus teratur, et abutamur lectoris patientia, tantummodo de tempore et loco concilii, insuper de episcopis conuenientibus, eorumque ecclesiis metropolitane Aquileiensi sedi subiectis sermonem instituimus. Si qua in textu peculiarem animaduersionem uel explanationem, uidebantur postulare, notis et obseruationibus iam suo loco factum est satis.

II. Premittitur orationi Pauliniane hac in synodo habite quoddam uelut exordium, quod scribe recensentis acta Concilii dicerem, nisi stylus, omnino orationi cetere conformis, Paulinum indicaret auctorem.  In eo autem hec leguntur, que huius dissertationis precipuam partem, et fere unicam materiam complectuntur, que sic se habent. »Anno igitur felicissimo principatus eorum tertio et uicesimo, et decimo quinto, canonicis siquidem euocatum syllabis fraternum quorumdam episcoporum contubernium Foroiulium municipium coaceruatum conuenit.« En tibi indicatum tempus, locus, episcopi. Sed uere indicatum: nam nec tempus nec locus, nec episcoporum numerus et eorum ecclesie sunt a controuersia et questione immunes. Quapropter quo anno Christi uere concurrant annus 23 Caroli Magni et 15 Pipini: quis locus nomine Foroiulii intelligendus sit et denique quot et quarum ecclesiarum fuerint episcopi, qui conuenerant, diligentius est inuestigandum.

III. De tempore primo disserentibus non leuis occurrit difficultas ex allatis uerbis, uidelicet, »anno principatus eorum tertio et uicesimo, et decimo quinto canonicis euocatum syllabis, etc.« Que uerba  mire torquent criticorum chronistarum ingenia. Baronius ad an. 791, n. 3, assignat annum 15 Pipini regno, qui conuenire haud potest cum 791 Christi Iesu, quo synodus ab eo dicitur conuocata. Etenim ipse Pipinus Italie rex renuntiatus fuerat ann. 781 cum in Paschate Rome baptizatus fuit ab Adriano pontifice, a quo usque ad an. 791 non 15, sed tantum 10 anni excurrunt, incipitque annus 11 a die 15 Aprilis, qua die anno 781 incidit Pascha.

Iu. Cointius Annal. Franc. Eccl. tom. uI, ad annum 795 n. 8, epocham sequitur annorum regni Caroli ab anno scilicet 768 quo, mortuo patre Pipino uIII Kal. Octob., adiit Gallicum regnum uII Id. eiusdem mensis, et putat esse emendandum numerum annorum regni eius, ut pro 23 dicatur annus 27, sicque recidat concilium in an. Christi 795, qui a 15 Aprilis die est annus regni Pipini 15. Ratio, qua mouetur ad correctionem apponendam chronico, huiusmodi est: Quia in concilio Francofordiensi dicitur  tertio damnata heresis Feliciana nempe primo »Reginoburgi, deinde Rome, tertio Francofurti, et synodum Foroiuliensem, in qua quoque damnatus est  reiiciunt post Francofordiensem, quam constat anno Christi septingentesimo nonagesimo quarto celebratam fuisse.« uerum nec emendatio arridet, nec ratio urget. Non primum, quia gratis hoc uidetur dictum. Quare enim emendandus numerus 23 annorum Caroli, qui tam disertis 202 uerbis expressus, ab omnibus accipitur et tenetur, et non  potius annus Pipini, et pro 15 reponendus numerus 11? Nec ratio emendationis urget: nam proscriptio hereseos Felicis tertio quidem Francofurti lata est solemnis et legitima; quo tamen in censu non esset computandum quod obiter, non expresso heretici nomine, contra eam in concilio Foroiuliensi actitatum est. Potuit enim in concilio Foroiuliensi improbari dogma Felicis, et de facto improbatum fuit, quin per hoc numerum trium solemnium proscriptionum amoueas, et auellas ab anno 791 synodum nostram, quo creditur a Baronio et aliis celebrata. Non igitur Cointius scopum attigit.

u. Harduinus in notis appositis synodo Foroiuliensi ab editoribus uenetis Labbeane collectionis tom. IX, pag. 31, non annorum numerum comprehendit in numerali nota Xu uel 15.  quem affigunt prefati auctores regno Pipini, sed numerum episcoporum ad synodum conuocatorum. Sic enim habet contra mox allatum  Cointium ad illud, et 15 canonicis syllabis; »Cointius, ait Harduinus, in Annalibus ad an. 895  legit et quintodecimo, et chronologiam propterea perturbat.« Hec Harduinus. Quid de numero episcoporum opinandum sit, infra dicetur. Interim aduertendum ad uerba illa anno principatus eorum, quibus non unius, sed amborum anni in censu et chronologia proponuntur. Adeoque illud 15 ad annos Pipini referendum necessario est. Non ergo littere conuocatorie possunt intelligi.

uI. His sententiis reiectis pro ea standum uidetur, qui est P. Pagi, in annum 796 synodum refundentis. Hic in critica Baroniana ad an. 791, n. 6, obseruat conuenire anno 796 annum decimum quintum Pipini regis Italie, et uigesimum tertium regni pariter Italici ipsius Caroli. Equidem Pipinus anno 781 in Paschate incidente in diem 15 Aprilis Rome baptizatur ab Adriano pontifice, et rex Italie dicitur.  Eius ergo annus decimus quintus incipit die 15 Aprilis an. 795 et desinit in diem 15 Aprilis anni sequentis 796, ab anno autem 774, die 26 Maii, quo capta Papia, et rege Desiderio in Franciam deportato, rex Italie dictus est Carolus, regni eius Italici annus uigesimus tertius incipit. uerum quidem est, quod sic res procedendo, non adhuc perfectam conuenientiam annorum utriusque regum assequimur, desinente anno decimo quinto regni Pipini sub die decima quinta Aprilis, quo die nondum incipit annus uigesimus tertius regni Caroli, quem nonnisi uigesima sexta mensis Maii auspicabatur. Sed non una epocha attendenda est in recensendis annis regni Italici Carolini. Altera quidem a die uigesima sexta Maii, qua captum est Ticinum, et Desiderius throno deturbatus: altera a uictoriis ante diem decimam quintam Aprilis de hostibus Longobardis reportatis. Quod ne gratis prolatum credatur, aduertit Pagius ante captam Papiam regem Longobardorum dictum  ab Adriano in epist. in ordine Carolinarum 55, quam Gaufridum ad castra circa Papiam locata in obsidionem ciuitatis reuertentem detulisse obseruat ad an. 774, n. 9, adeoque nondum urbe ipsa expugnata. Insuper ad eumdem annum n. 10 ex precepto de nonis et decimis et restauratione ecclesiarum dieceseos Cenomanensis, quod sic subscribitur: »Data in mense Aprili IX Kal. Maii anno II Christo propitio gloriosi imperii nostri et 34 regni nostri in Francia, et 29 in Italia,« ostendit die 23 Aprilis an. 802 secundo imperii iam attigisse an. 29 regni Italici. Ergo ante 26 Maii auspicandum aliquando est Caroli regnum Italicum. Hec ex Pagio.

uII. Sed adhuc subtilius ex aliis diplomatum datis est nobis hec epocha inuestigata. Apud editorem nouissimum Ughelli in Concordiensibus habemus diploma datum Petro Concordiensi episcopo Francofurti, prid. Non. Aprilis an. 802 quod notatur an. 34 in Francia, et 29 in Italia. Hinc inferes ad quartam  diem Aprilis an. 774 iam cepisse dici Carolum regem Italie. Hoc nunc tene. Apud eumdem Ughellum in Cenetensibus aliud diploma profertur datum pariter Francofurti Dulcissimo prid. Kal. Aprilis an. 26 et 20 regni, qui annus incidit in annum Christi 794, quo die posito signum est absolutum an. 20 regni Italici non fuisse; si enim absolutus, iam esset 21, si autem annus 20 regni Italici Caroli absolutus non est 31 Martii, et est iam inceptus 29, die 4 Aprilis, exordium inter 31 Martii, et 4 Aprilis statuere necesse est. Quo die autem precise auspicandum sit non curiosius exquisiuit Pagius; sed tantummodo ait, quod »cum teste Anastasio Carolus ante captam Papiam diuersas ciuitates subegerit, a parte Longobardie deuicta se regem Italie uocare cepit.« Nobis autem probabile fit, Carolum non arbitraria usurpatione nomen regis Longobardorum sibi ascripsisse, sed cum an. 774 Romam pergeret, relicta obsidione Papiensi, et iam captis nonnullis Longobardice  ditionis ciuitatibus  Adrianum qui eum perhumaniter exceperat titulo Longobardorum regis insigniuisse. Ipsa enim epistola 55 numero superiori citata hoc suadet, in qua a papa rex Longobardorum dicitur, et aduentus eius Romam et regressus ad obsidionem Ticinensem memoratur his uerbis: »Ab illo tempore, die quo ab hac urbe Romana in illas partes profecti estis, quotidie momentaneis etiam atque singulis horis nostri sacerdotes . . . . pro uobis Deo nostro ad clamandum non cessant.« Tempus autem aduentus eius Romam notatur ab Anastasio, quod fuit ipso sabbato sancto. Mora uero eius ibidem saltem usque ad feriam quartam sequentem protracta est; nam dicit Bibliothecarius, quod hac die conuentus  a pontifice confirmauit donationem factam Stephano pape, et alia donatis addidit. Aduerte autem quod feria secunda Paschatis ad missarum solemnia in ecclesia beati Petri apostoli pontifex ei laudes reddere fecit. Laudes acclamationes erant publice principibus presertim cum inaugurarentur facte, precationesque uite, felicitatis, uictorie, ut pluribus docet Du Cange in Gloss. uerbo Laus. Omnino ergo rationi consentaneum est istis in laudibus datam a populo acclamante principi adeo de Romana Ecclesia bene merenti regis Longobardorum appellationem, quam ipse pontifex ipsi scribendo non ueritus est confirmare. Anno autem 774 quo hec Rome acta sunt, pascha, incidit in diem 3 Aprilis. Ab hoc ergo tempore epocha annorum regni Italici Caroli quandoque est auspicata. Que cum ita sint, iam annus 23 Carolini Italici regni incipiens, anno 796 conuenit cum anno 15 regni Italici Pipini desinente: et spatium quod est inter diem tertiam uel quartam Aprilis et  diem decimam quintam eiusdem mensis, est tempus sicuti conuenientium annorum uigesimi tertii Caroli et decimi quinti Pipini, ita concilii Foroiuliensis Paulini. Paulinus enim signando tempus sui concilii, more Italorum procedit, apud quos, ut aduertit Mabillonius De Re diplomat. lib. II, cap. 26, § 2, n. 12, regnante Pipino Caroli Magni filio duplex epocha nonnunquam apposita est, unde apud Puricellum p. 21, de basilica Ambrosiana sic concluditur charta Petri archiepiscopi: »Anno dominorum nostrorum Caroli et Pipini regum in Italia 16 et 9.« Sic Paulinus noster anno principatus eorum 23 et 15 inscripsit suum concilium et celebrauit.

uIII. His suffragium ferre potest Georgii Pilonis auctoritas, qui histor. Bellunen. lib. II non alio anno hanc synodum Paulinianam reponit quam 796, et morem synodos conuocandi ob uarios casus intermissum addit tunc fuisse resumptum, quod consonat his que dixit Paulinus in concilio. Sed fallitur dum  Aquileie coactum affirmat, et omnes episcopos, suffraganeos, ita dictos quod eorum suffragiis patriarcha eligeretur, interfuisse. Nihil horum: nec Aquileie coactam synodum, sed Foroiulii, nec omnes episcopos interfuisse, ut infra dicetur, nec suffraganeos dictos a suffragiis in electione patriarche ferendis, qui non ab episcopis prouincie, sed uel a principe uel a clero ecclesie erat eligendus. Unde autem suffraganei dicantur uide Du Cange in glossar. Etiam Palladius noster hoc anno synodum a Paulino, et quidem statim a uictoria Auarica per Henricum delata coactam profert. Sed fallitur et ipse, dum aliam hanc dicit ab ea, quam dat anno 790. Hec enim eamet est, et non alia, non anno 790, quo nulla, sed anno 796 celebrata.

IX. His ex chronologia petitis argumentis, quibus sententia nostra innititur, ex uerbis Paulini non leue fulcimentum appones. Compara enim que dixit in concilio cum factis eius temporis, et inuenies non alii anno ea melius conuenire quam anno 796. Sic enim 203 ait: »Propter imminentia preliorum bella, que  circumquaque per finium nostrorum gyrum frementi ferocitate ingruere non cessabant, intermissum interim hoc magnificum opus  procul dubio poterit approbari.« Originem, progressum, renouationem belli Auarici, ad quod precipue hic respicit Paulinus, pete ex dissert. 1 in librum ad Henricum a n. 12 et seqq. Sic alternantibus preliis et uictoriis rex Foroiuliensis male pacata opportunitatem abstulerat Paulino concilium congregandi usque ad an. 796. Bellum autem Auaricum an. 795 renouatum, et initio sequentis 796 per Henricum uictorem perfectum; occasionem dedit Paulino his uerbis alloquendi Patrum conuentum: »Nunc autem diuina opitulante clementia, attritis utique ferocium barbarorum superbie typho erectis ceruicibus, reddita pace terris, paululumque respirantibus regalibus iussis, necessarium duximus summopere festinantes fraternitatem uestram in uno collegio aggregari.« Nota uerba nunc attritis ceruicibus, que indicant tempus  non intercessisse nimium ab ipsa uictoria ad conuocationem concilii. Quod clarius indicant illa summopere festinantes. Summopere festinare est extremas ueluti uires exerere ut fiat cito quod fieri uolumus, et nulla temporis interposita mora, quantum scilicet negotii ratio prudenter patitur agendum. Prima igitur occasione sibi exhibita concilium collegit Paulinus. Nam statim a Paschate, quod incidit, uti an. 774, ita et hoc anno 796, in diem 3 Aprilis, synodum suam habuit; eo scilicet medio tempore, quod excurrit usque ad diem 15 eiusdem Aprilis, quo die annus 16 Pipini exordium ducit; et si diuinare licet, die 10 ipsa Dominica in Albis forte fuit congregata et peracta.

X. Addebat insuper Paulinus in excusationem intermissorum conciliorum se aliqualiter suppleuisse, cum accersitus a Carolo synodis ab eo conuocatis interfuerit. »uerumtamen, aiebat, non penitus intermissum ueridicis ualebit assertionibus estimari.  Nam quoties reuerendis principalibus accersiti imperiis in generali celeberrime synodi uenerabilium Patrum conuentione humillimam paruitatis mee presentiam, quia sepius contigit adfuisse, uestris est animis, ut opinor non celatum, uestrisque etiam obtutibus aliquoties latius patuisse in promptu non dubito.« His uerbis respiciebat ad uarios coactos prius conuentus, quos inter fuerat concilium Aquisgranense an. 789, quod plurimorum episcoporum cetum fuisse liquet ex notis Baluzii in ipsum tom. II Capitular. et ex ipsa prefatione Caroli regis, in qua alloquens episcopos sic aiebat: »Quapropter placuit nobis uestram rogare solertiam, o pastores ecclesiarum Dei, ut uigili cura, etc.« Sed uerba infra posita perpende: »sed et aliqua capitula ex canonicis institutionibus, que magis necessaria uidebantur subiunximus.« Hec capitula ex canonicis institutionibus concinnata opus erant Paulini et Alcuini, ut diserte asserit Benedictus Leuita in prefat. ad lib. u  Capitul. reg. Francor. loquens de lib. uII in ordine, qui est III ex collectis ab ipso. »Tertio siquidem in libello. . . quedam ex canonibus a Paulino episcopo et Albino magistro reliquisque iussione Caroli inuictissimi principis magistris sparsim collecta sunt inserta capitula, et quibusdam interpositis sequuntur alia regule monastice congruentia.« Capitulare autem Aquisgranense anni 789 omnino confertum est ueterum conciliorum et Patrum canonibus. Insuper capitula pro monachis inserta sunt, ut ambigendum non sit hec eamet esse, saltem ex parte, que a Benedicto Leuita opus Paulini dicuntur. Confer, si lubet, cum his Aquisgranensis concilii capitula septimi libri Capitularium, et non pauca inuenies adamussim conuenire. Quia uero sub eodem anno 789 plura capitularia recensentur, et sub uariis diebus data plura edicta inueniuntur, his conficiendis Paulinum interfuisse pronum est credere, qui uerbis supra allatis dicebat: »humillimam paruitatis mee presentiam sepius contigit adfuisse.«

 XI. Pre omnibus autem conciliis, ad que hisce uerbis respiciebat, erat concilium celeberrimum Francofordiense, quod singulariter uocat »generalem celeberrimam synodum uenerabilium Patrum,« in qua presentiam suam non defuisse optimo iure asserere poterat, qui adeo emicuit sua oratione et actis, ut neminem latere potuisset. Hec uero synodus Francofordiensis coacta anno 794 de qua loquitur Paulinus, manifeste euincit, posteriorem esse eo anno Foroiuliensem, in qua de illa loquebatur, nimirum ad an. 796 pertinere. Et hec quoad tempus.

XII. Locum autem si spectas, iam ex Paulini uerbis liquido constat Forumiulium: »Quorumdam episcoporum contubernium Forumiulium municipium metropolim Aquileiensem. . . conuenit.« Quid uero et ubi fuerit hoc Forumiulium diu sub iudice lis fuit. Inter nostrates Utinenses et Ciuitatenses originalis emulatio in partes auctores diuiserat, utraque urbe pro huius nominis gloria certante, et utraque suis  innixa argumentis sibi prerogatiuam ueteris honoris uindicante. Mallem rem, ut hucusque stetit, indefinitam relinquere, quam uel patrie mee, uel Ciuitatensium, quorum alioquin et generositatem suspicio et beneuolentiam colo, mihi indignationem conflare. uerum que uulgo nunc Ciuidale uel Ciuitas Austrie dicitur, Forumiulium esto. Si quidem sentiunt recentiores communiter, quorum nichil interest, num hec uel illa ciuitas prestet, sed tantum ueriora prodere, quos et commendamus, et imitari studemus, amicam ueritatem pre omnibus facientes.

XIII. Nonnichil tamen nominis immutatio negotii facessit. Etenim cur et quando Forumiulium Ciuitas, et Ciuitas Austrie dicta est? Candidus lib. III paulo ante finem, originem nominis Ciuitatis Austrie hinc haurit, quod »Rosimunda Luitprandi regis uxor, Austriis principibus oriunda, uiro fato functo, hortatu Hirprandi in Foroiulii sedem secessit, que generosos ciuium mores arduis in consiliis conspicata  reliquum uite sibi sine cura exigens administrationem omnem ipsis est elargita. Quamobrem senatus consulto ad posteritatis memoriam decretum est, oppidi nomine immutato, Ciuitatem Austriam nuncupari.« Sed hec anilem fabellam sapiunt, quam emunctioris naris uiri odorantes exsufflent. Propius accedit Fontaninus libello delle Masnade, dum ait Ciuitatem Austrie ideo urbem dictam, quod orientalis plaga seu regio, Austria diceretur, uti reuera respectu Ticinensis, Longobardorum regie, Forumiulium erat. Additque in exemplum, quod Austria seu Austrasia ea pars Gallie, que ad orientem uergit, dicta quoque fuerit. Ergo occasione Longobardorum nomen est immutatum, quod auorum nostrorum memoria, ait Fontaninus ibid. pag. 23, perdurauit. uerum transmissa hac nominis origine, quid est, quod Paulinus, qui post exactos Foroiulio Longobardos concilium adunauit, non Ciuitatem Austrie, sed Forumiulium appellauit? Etenim recentis nomenclature  a paulo ante pulsis sede gentibus inducte obliuionem iniquum est Paulino ibidem commoranti appingere. Quidquid tamen sit de nominis mutatione, non est quod de hoc ulterior uexet sollicitudo. Habeant Ciuitatenses, per me licet, senium sapientem gloriam, et prosit. Tantummodo res equa lance dirimatur, et iudicium paribus hinc inde passibus ita discrete procedat: ut dum ipsis antiquiora taciti transmittimus, presentia nostra potiora fateantur.

XIu. In ipso autem Foroiulio ecclesia, beate Marie uirgini sacra, ad conuentum fuit a Paulino delecta. Eam non esse, que hodierna die principem in urbe tenet locum, insigni canonicorum collegio decorata, quamuis titulo uirginis Marie Assumpte in celum illustretur, manifestum est. Quia non nimium uetus structura id euincit, et charta erectionis Ciuitatensis ecclesie, quam proferrem, nisi patruus meus Nicolaus Madrisius iam dedisset editori Ughelliano, qui in Gothofredo patriarcha eam inseruit,  non ante an. 1191 constructam et sancto Donato sacratam ostendit. Sed reuera nec ea ipsa nunc illa est, que tunc fuit erecta ex eleemosynis fidelium, et precipue eorum, qui in citata charta recensentur, sed alia adhuc recentioris structure, quam edificauerant canonici an. 1494, ut patet ex charta in append. 2, n. 42 equidem etiam an. 1283 per manum Nicolai notarii Ciuitaten. datur documentum sic: »Actum in Austrie Ciuitate ante fores sancti Donati maioris ecclesie.« In urbe est templum Sancte Marie in Curia appellatum, quod non longe uisitur a palatio quod Callisti dicebant, qui a Cormone sedem patriarchalem in Forumiulium transferens, edibus patriarchalibus a se excitatis nomen reliquit. Forte Paulinus, qui Sigualdo tantum interposito, Callisto successit, in proxima ecclesia concilium commodius habuit, uel si mauis in ecclesia sancte Marie in ualle puellarum monasterii, iam in saltu sub Sigualdo patriarcha constructi, et, si uerum est,  translati, forte tempore Paulini in Foroiulium et a Ludouico et Lothario, Maxentio patriarche postea concessi, ut charte in 2 append. n. 1 et 8 docent, synodus est habita. A parte orientali urbis trans pontem Natisoni fluuio suppositum, olim sublicium, nunc lapideum eximie structure erectum an. 1441, ut in charta 204 append. 2, n. 39, alia est ecclesia uirgini Matri sacra. An hec tunc exstiterit, et ad synodum delecta fuerit, non ausim asserere. Que concilium complexa fuit, eam puto, que principem in urbe locum tenuerit, et uirgini Marie sacra; cuius forte porta aliqua ex proximo altari sancti Donati, sancti Donati porta fuit dicta.

Xu. Iam ad tertium propositum dubium deuenimus uidelicet quot et quarum ecclesiarum episcopi ad Paulinianam synodum conuenerint. Amplissima enim quondam fuit Aquileiensis prouincia, que ab Abdua ad Pannonias usque, comprehenso Norico et estuariis Adriatici maris, siue marina cum mediterranea  uenetia, Istria et Liburnia, se extendebat. En catalogum 33 episcopatuum, quos uario tempore Aquileiensi cathedre subiectos esse ex uariis auctoribus comperimus. 1 est Iuliensis, 2 Altinensis, 3 Opiterginus, 4 Asylanus, 5 Sacillanus, 6 Maranensis, 7 Aemonensis, 8 Scarabantiensis, 9 Cellianus, 10 Sabionensis, 11 Petouiensis, 12 Tiburniensis, 13 Beconensis, 14 Augustanus, 15 Auentiensis, 16 ueientanus, 17 Cittanouanus, 18 Iustinopolitanus, 19 Tergestinus, 20 Petinensis, 21 Polensis, 22 Parentinus, 23 Mantuanus, 24 Concordiensis, 25 Cenetensis, 26 uicentinus, 27 Tridentinus, 28 Feltrensis, 29 ueronensis, 30 Patauinus, 31 Taruisinus, 32 Bellunensis, et 33 Comensis. Breuem notitiam singulorum subiiciamus.

XuI. 1. Iuliensis episcopatus mentio fit in synodo Gradensi sub Elia patriarcha Aquileiensi an. 579, et Maxentius tunc erat episcopus oppidi Iulii Carnici, nunc uulgo Zuglio dicti, paucis reliquiis ueteris urbis  nomen adhuc retinentibus inter Carnorum montanorum pagos. Caue autem ne huius loci episcopos alteri ex nostris urbibus appingas, ut nostrates uel Utinenses uel Ciuitatenses errore mentis dulcissimo, nunc huic nunc illi prout amor patrie eos rapit, passim sed perperam ascribunt. Hinc quoque falluntur, qui credunt niti ueritate quod Marinus Grimanus patriarcha ait in priuilegio Ciuitatensibus die 18 Decembris anno salutis 1524 dato, cum primo ecclesiam eorum inuiseret, et cappam pontificalem dono traderet: »Conueniebat, ut sicut uestra respublica pro patriarchatus nostri ornamento sese olim spoliauit proprio episcopatu, sic nos quoque ad tante rei recordationem mutua adiecta compensatione exspoliaremur principaliori nostro indumento ob uestram gratiam.« Impositum enim fuit bono presuli, quod aliquando in gratiam patriarchatus sese Ciuitas Austrie exspoliasset honore episcopali, cum nunquam proprio episcopo fuisset decorata, ut ex ipso Paulo Diacono ostendit eminentissimus Norisius de  u synodo cap. 9, § 4, et ipse indigena urbis Chilippus a Turre episcopus Adriensis in dissert. de Colonia Foroiulien. non se spoliasse episcopatu in gratiam sedis patriarchalis, sed a Callisto patriarcha expulsum fuisse scribat Amatorem, qui non episcopus proprius Foroiulii, sed Iulii Carnici erat, precario in Foroiulio, annuentibus ducibus Longobardorum, commorans, post quem nullus episcopus Iuliensis occurrit. Exspoliatio autem et cappe traditio aliam quam Ciuitatenses pretendunt originem habet, nam adeundo neo-patriarcha ecclesiam ipsam metropolitanam Aquileiensem, ministri ecclesie eum cappa exspoliabant, ut patet ex charta, quam in appendice 2 proferimus, n. 25, transierunt enim ritus Aquileiensis ecclesie una cum patriarcha in Foroiuliensem, ut ille recitandi in die purificationis nomina patriarcharum in ecclesia Ciuitatensi, qui in usu erat in Aquileiensi eadem die, ut rituale ms. eiusdem ecclesie prescribit post recitatam antiphonam:  Hodie beata uirgo, etc. sic: Quo finito recitantur nomina patriarcharum. Augustinus Gradonicus, ut patet in charta in appendice 2, n. 45 apponenda, tempore auorum nostrorum donat ecclesie Utinensis capitulo pedum suum pastorale, munus quidem prestantius quam cappa, que aliis quoque minoribus ecclesiasticis dignitatibus quandoque conceditur: quis tamen unquam Utinensium somniauit per tale donum designari dignitatem episcopalem Utinensem abolitam in gratiam sedis patriarchalis? Solebant patriarche nostri cum adirent sedem suam Aquileiensem, in ecclesiam Utinensem translatam, mulam cui ueniendo insidebant cum phaleris, ephipio, calcaribusque auratis, Utinensibus concedere, ut ex charta in append. 2, n. 43, inserenda ipsum Marinum Grimanum fecisse cognosces, non in alicuius ueteris dignitatis, sed tantum in honoris amorisque signum et testimonium. Mos uetus, quem apud Ughellum in ualtero inuenies, cum de equo ipsius lis oritur inter  Alardinum de Capite pontis, et canonicos ueronenses, quibus aduenientis primo ueronam patriarche Aquileien. equus adiudicatur an. 1207, 3 Martii. Ita de cappa cum Ciuitatensibus factum puta. Sed redeamus in uiam, a qua nos amor ueritatis, non contentionis prurigo aliquantulum abduxit.

XuII. 2. Altinensis episcopatus presul erat Petrus sub eodem Elia, cuius Gradensi etiam synodo interfuit. Sed de eo et de Altino aliquid fusius in dissert. de synodo Altinensi, precipue n. 18 habebis. 3. Opiterginus male confunditur a nonnullis cum Cenetensi episcopatu, quasi hoc ex illius interitu exorto. Nam sub Elia Marcianus Opiterginus, seu Opitergiensis, et uindemius Cenetensis habentur in eodem concilio Gradensi subscripti: et an. 680, Agathone Petri cathedram tenente, in concilio Romano subscribunt et Ursinus Cenetensis et Benenatus Opiterginus. Non ergo ex occasu unius ortus alterius, cum utrumque eodem tempore floruisse manifestum sit.  Sed consule adhuc que infra n. 25 in Cenetensi dicemus. 4. Acilensis episcopatus mentio occurrit in diplomate Othonis, quod profert Ughelli editor uenetus in episcopis Taruisinis; quo diplomate an. 968 Otho donat Rozo, alias Roccio, episcopo »castrum de Asilo cum ecclesia in honore beate Marie uirginis constructa, que olim caput episcopatus ipsius loci et domus esse uidebatur,« ut ibi dicitur, pro erat, mutatione et usurpatione uerbi in re diplomat. nota. Azolensis, seu Acilensis episcopatus tanquam Aquileiensis metropolite suffraganei occurrit mentio in synodo Mantuana, in qua penultimo loco habetur Arthemius Azolensis; et ante eam in conciliabulo Maranensi Agnellus de Azilio, ut constantior lectio habet; non de Sacillo, reperitur. 5. Sacillanum quidem cum Acilensi Ughellus in proemio ad patriarchas Aquileien. confundit, eiusque Sacillani subscriptionem inueniri ait epistole synodice Agathonis pape pro uI synodo. Ego tamen subscriptionem eius ibidem non inuenio, nec P. de Rubeis in not. ad  concil. Mantuan., n. 10, inuenit. Sicuti neque in codice fisci apostolici aut in prouinciali Romano, in quibus obtendebatur mentionem fieri episcopi Sacillanensis, nec Carolus a sancto Paulo, nec Lucas Holstenius, qui hec monumenta iam expenderant, inuenere. 6. Maranensem episcopum autumat aliquando fuisse Palladius ex synodo Marani habita sub Seuero patriarcha; quo teste, qua ratione, non profert. Qui Donatus nomine subscribit Lateranensi concilio sub Martino I, eum non Marranensem in Foroiulio, sed Marianensem in Corsica fuisse episcopum obseruat laudatus pater de Rubeis in dissert. de schism. Aquileien. caput 12. 7. Aemonensis idem est ac Labacensis episcopatus, ut uult Schonleben in annal. Carnioliorum: cuius episcopus Patritius, aliis Petrus, subscripsit concilio Gradensi. Preter hunc nullum inuenio episcopum Aemonensem uel Labacensem usque ad an. 1000, ad quem usque producit opus suum Schonleben. Imo ex Ughello recensente  suffraganeos metropoleos Aquileiensis, inuenio tantummodo a Pio II institutam fuisse Labaci sedem episcopalem an. 1461, subditamque patriarche Aquileiensi. uerum sex tantum post annos petente Friderico imperatore, ab Aquileiensi exempta per Paulum II Romane sedi immediate subiicitur. Hi omnes episcopatus uel nunquam fuerant, uel nondum erant, uel desierant esse tempore Paulini, uel carebant episcopo, uel in aliam sedem erant translati.

XuIII. In Norico, 8. Scarabantiensem episcopatum inuenio, cuius presul uigilius subscribit Elie concilio. Scarabantia, que nunc Sapringh uel Zapprinum audit teste Ferrario ex Lazio, octo milliaria Germanica a uindobona in eurum distat, diruta forte ab Auaris anno 789 uel seqq. nam sub anno 791 annalista Bertinianus sic ait: »Propter nimiam malitiam et intolerabilem, quam fecerant Auari contra sanctam Ecclesiam uel populum Christianum,«  Carolus in fines eorum perrexit, et ad Arrabonem fluuium uulgo Rab, ad quem Scarabantia sita erat teste Cellario, eos contriuit. Igitur quod passi sunt Auari a Carolo anno 791 in ultionem fuit eorum malorum, que superiori anno perpetrauerant in Ecclesiam, quo in tumultu hec sedes uel exstinguitur uel supprimitur. 9. Celianus episcopus Ioannes eidem synodo Gradensi octauo loco subscribit. Celeia, uel ut habet Aeneas Syluius Hist. Europ. c. 21, et uulgo effertur Cilia, urbs quondam non ignobilis, ut lapides inscripti passim occurrentes testantur, forte clades Auarorum et ipsa perpessa, modo Aquileiensi modo Laureacensi, ac tandem Salisburgensi metropolite paruit. Nunc episcopo caret. 205 10. Sabionensem episcopatum decorauit sanctus Ingenuinus, cuius nomen in synodis Gradensi et Maranensi reperitur. Morocutus in addit. ad Ughellum in Fortunatiano, episcopo inter Aquileienses decimo, hunc auctorem sedis constituit an. 550;  deinde suspicatur Aquileiensi subtractam occasione questionis orte inter patriarcham Aquileien. et Salisburgensem archiepiscopum de limitibus confinia Carolo Magno inter utrasque prouincias statuente, et pro Sabione excisa, Brixinam Salisburgensi sufficiente. Suffectio hec fieri non potuit ante an. 798, quo ecclesia Iurauiensis siue Salisburgensis in archiepiscopatum per Leonem III, Arnone archiepiscopo primo renuntiato, erigitur. uerum anno 807 adhuc supererat nomen Sabionensis; nam eo anno concilio Salisburgensi sub Arnone interuenit Enricus, siue Einricus Sabionensis episcopus. Forte igitur fortuna uicissitudinem aliarum ecclesiarum experta Sabio, que quondam metropolite Aquileiensi subdebatur, a longa tempestate episcopo destituta, occasione noue sedis archiepiscopalis, Salisburgensi supponitur creatione recentis episcopi Alimi cui Enricus circa an. 807 successit. 11. Petouii episcopos fuisse Marcum et ualentem patet ex concilio Aquileien. an. 381 sub ualeriano, interuentu sancti Ambrosii  et plurium uirorum doctrina et sanctitate insignium celebri. Quis post hos et uirgilium seu Bergullum, qui synodo Elie interfuit, sedem episcopalem Petauione  tenuerit, non ausim asserere. 12. Tiburniensis episcopus Leomanus Gradensi synodo adfuit. Candidus inter ceteras nugas, queis opellam suam infarcit, et hanc uendit lib. Iu, Tiborniensem ecclesiam modo esse Tergestine ditionis. Quid longius a uero? Angustissimam Tergestinam diecesim quis ad Drauum usque protendit? An quia Ternouo in ambitu Tergestino inuenit, nominis similitudine captus Teurniam, seu Tiburniam credidit? Enormius errauit Ioseph Mota in dissert. de Iure metropol., qui nec mentem Candidi assecutus est, dum ait ex ipso Candido Tiborniensem episcopatum postea fuisse Tergestinum: nec postea fuit Tergestinus, nec Candidus hoc dixit: sed tantum Tiborniensis dieceseos modo Tergestine, id est quod ecclesia seu episcopatus Tiborniensis  modo sit ditionis Tergestine, seu diecesi Tergestina comprehendatur, non autem quod Tergestinus nunc sit loco Tiburniensis. Utraque enim ecclesia suum dedit episcopum eodem tempore sub Elia, illa Leomanum, Tergeste Seuerum. Hec Tiburniensis ecclesia una cum Beconensi, 13. et Augustana, 14. subtracte fuerant metropolite Aquileiensi iam ab an. 591. Unde conqueruntur schismatici Aquileien. prouincie episcopi in libello ad Mauritium imp. quod ecclesie Aquileiensi ius metropoliticum, ordinandi scilicet in subiectis sedibus episcopos conuelli »ante annos iam ceperat, et in tribus ecclesiis nostri concilii, id est Beconensi, Tiburniensi, et Augustana Galliarum episcopi constituerant sacerdotes.« Augustam hanc non aliam quam uindelicorum puto, quippe ferme conterminam prouincie Foroiuliensi, habitam fuisse desumi potest ex cap. 21 et seqq. uita sancti Magni a Theodoro Campedonensi scripta, inter Lect. Antiq. Canisii tom. I, pag. 666, edit. Amstel. 1725, ope  Basnagii, qui fabulis eam refertam dicit, et reuera et presertim in chronologia. In geographia uero non reprobanda. Ibi sanctus Magnus inuisit episcopum »sancte Auguste uindelicensis ecclesie Wichtpertum« cui dicit se »a domino directum ad locum, qui uocatur Fauces, ubi proprii sunt fontes Alpium Iuliarum.« 15. Auentiensis uel Auoritiensis episcopus Aaron sub Elia synodo Gradensi subscribit. An urbis, que Auendo in Iapidibus Cellario, episcopus? 16. Sit ueientanus, quo titulo Andreas ueientanus episcopus prouincie Istrie subscribit litteris Agathonis pape in synodo Romana an. 680, in Liburnina ad sinum Flanaticum, uegium geographis. u. Cellarium. Etsi tempore Paulini Istrienses episcopi non Aquileien. metropolim suspicerent, sed Gradensem, tamen et antea et postea et nunc Aquileiensi prouincie accensentur. Unde qui sub Agathone patriarcha Aquileiensi, id est Gradensi, synodo Romane Agathonis pape tanquam prouincie Histrie  subscribunt, quondam ueteris Aquileie sedi subiiciebantur. Cittanouanus autem, 17. episcopatus recenter audiit Aemonensis, id est post an. 1000 teste Ughello. Sub nomine tamen Aemonicensis a Cointio ad an. 774, n. 110, et Oemonensis ad an. 795, n. 25, inter sedes Istrie recensetur. Palladius huc translatum uult episcopatum Maranensem; Schonleben Aemoniensem, id est Labacensem. Neutrum puto; sed recentioris originis episcopatum et urbem ex nomine ciuitatem uere nouam arguerem. 18. Iustinopolis, alias Aegida insula, Argonautarum appulsu, si fabulis credimus, celebris, a Iustini auspiciis, quibus reparata, nomen sortita et lapide inscripto hoc testante, a Reinesio, tamen nauci facto, dicitur. Sanctum Nazarium primum, si non in sede, in censu tamen reponendum uult contra Ughellum Schonleben ad an. 524, anno autem 756. Ioannes occurrit hoc anno, teste Ughello, a uitelliano Gradensi patriarcha ordinatus. Sed hic humaniter peccauit Ughellus, qui  ordinationem ipsius uitelliani nonnisi anno sequenti 757 in Gradensibus ponit. Post hunc ab ipso uitelliano ordinatur senator ante an. 766, nam hoc anno ipse Gradensis patriarcha fato fungitur. Num tempore Paulini superuixerit senator, nichil interest, quod Istriensis ad synodum non erat uenturus. 19. Tergestinus Seuerus Elie concilio adfuit, et Gaudentius Romano Agathonis pape tanquam Istrie  episcopus. 20. Episcopus Petinensis dicitur Ughello et Cointio etiam Pucinensis. Miror. Petina totius Istrie spatio a Pucino, sito inter Aquileiam et Tergestum, non episcopali sede, sed uinis etiam ueteribus nobili, distat. Martianus Petinensis, non Pucinensis episcopus occurrit in concilio Gradensi sub Elia. 21. Polensis episcopus Adrianus eidem concilio subscribit, et Cyriacus litteris Agathonis pape in concilio Romano. 22. Parentinus episcopus Ioannes Elie synodo interfuit. Is ante Euphrasium ponendus est, quod non fecit Ughellus. Euphrasius enim in  uiuis erat an. 796, an. 16 Constantini Irenes filii, ut patet ex documento prolato ab additore Ughelli in Parentinis. Ioannes autem, qui an. 579 synodo Gradensi interfuit, ultra duo secula Euphrasium precessit.

XX. Sed iam ab ora Istrie ad mediterranea uenetie accedamus. 23. Mantuanus episcopatus instituitur a Leone III anno emortuali Paulini nostri, nempe 804. Paucis rem expedit Ughellus in Mantuanis tom. I: »Cum Leo III, ex fama reperte spongie anno 804 sanguine Christi imbute, a Longino olim defosse, Mantuam uenisset, hausissetque oculis admirabilis reliquie ueritatem, tum primum  Mantue episcopalem dignitatem attribuit, eiusque presulem Aquileiensi patriarche uoluit suffragari, decretoque Leonis suum robur mansit usque ad Nicolaum u pontificem, qui an. 1453 Mantuanam ecclesiam a iurisdictione Aquileiensi exemit, atque Romane sedi immediate subiecit.« 24. Concordiensis  episcopus clarissimus utrique synodo, Gradensi sub Elia, Maranensi sub Seuero patriarchis adfuit. Cardinalis Norisius, qui legere poterat ex codice Barberino et ex Dandulo Concordiensis quia legit Celicane, transfert in Celinane, et multa congerit, meo iudicio parum firma, de profectione episcopi Concordiensis Celinam, nunc Maniacum. Ex documento, quod suggerente Hieronymo Dauid, u. Cl. ciue ueneto, profert additor Ughellianus, Carolus Magnus anno 34 Francici regni, id est an. Dom. 802, Petrum episcopum cum sua Concordiensi ecclesia recipit sub imperiali protectione. Si sedem adierat an. 796, interesse synodo Paulini debuerat. 25. Cenetensem iam supra diximus distinctum esse ab Opitergino. P. Bern. de Rubeis inter cetera, que notat ad infirmandum concilium Gradense sub Elia in dissert. de schismate Aquileien. et hoc aggerit cap. 11 uindemium legendum esse Cessensem, non Cenetensem, quod in Istria insula Cissa fuerit. Episcopum autem  Istriensem uindemium fuisse ex uerbis Pauli Diaconi colligit, cum ait Seuerum a Smaragdo Rauennam deductum cum tribus ex Istria episcopis id est Ioanne Parentino, Seuero, atque uindemio. Sed omnes prouincie Aquileiensis dictos Istrie episcopos patet ex concilio Romano sub Agathone, ubi Ursinus Cenetensis clare apparet sub Agathone patriarcha cum ceteris etiam mediterranearum sedium, ut Patauine et Opitergensis episcopis, qui uocantur omnes Istrie episcopi. uidetur hic pater eo tendere impugnando synodum Gradensem hucusque non uocatam in dubium, ut acta Mantuane synodi, sua ope in lucem recenter tradita, in quibus Gradensis partes deprimuntur, et Aquileiensis ecclesie, procurante eius patriarcha Maxentio, extolluntur, stabiliat et roboret. Utrum uero iure utrumque fecerit, uideant alii. Dulcissimus, et non ualentinus, ut putauit Ughellus in Cenetensibus, priuilegium a Carolo obtinuit sub data an. 26 et 20 regni, qui annus correspondet 206 an. Christi 794. In eo dicitur, et »ubi, id est  Cenedensium castro preest uir uenerabilis Dulcissimus episcopus.« Hunc puto ex iis fuisse, qui concilio Paulini adesse debuissent. 26. uicentinum episcopatum a sancto Prosdocimo constitutum ait Ughellus, et ipsum fuisse »primum episcopum uicentinum postquam Aquileiam, Patauium, aliasque urbes illustrasset.« Sed non sibi constat: cum in Aquileiensibus sanctum Marcum et sanctum Hermagoram, non sanctum Prosdocimum; et in Patauinis sanctum Prosdocimum »a sancto Petro primum presulem Patauinorum,« non uicentinorum, constitutum fuisse conscripserit. Tempore Elie patriarche Henricum episcopum uicentinum ponit ipse Ughellus, qui tamen concilio non adfuit Gradensi, »ne particeps eius erroris  uideretur.« Sed in foueam quam cauit Henricus, successor eius Horontius cecidit, qui in conciliabulo Maranensi pro Seuero stetit, et conuentui schismaticorum, a Gregorio papa ad Mauritium imp. prouocantium  accessit, libello appellationis subscripto. Ab anno 701 usque ad an. 813 Petrus, dein Reginaldus occurrunt. Is interfuit consecrationi ecclesie sancti Georgii uerone, petente Rotaldo ueronen. episcopo a Maxentio patriarcha Aquileiens. peracte. Poterat hic ante annos 17 consedisse cathedram uicentinam, et concilio Paulini adfuisse.

XXI. Tridentinum, 27. episcopatum a sancto Hermagora fidem hausisse testatur Ughellus; et uir cl. Io. Benedictus Gentilottus in notis ad eumd. monet ad hoc unum testandum positas ipsi et sancto Fortunato fidei et martyrii socio peculiares in choro cathedralis inscriptiones. Abundantius, decimus octauus episcopus Tridentinus, septimo loco subscribit in concilio Aquileien. an. 381 sub sancto ualeriano. Agnellus uigesimus quintus in concilio Gradensi sub Elia et Maranensi sub Seuero patriarchis. Post hunc usque ad Hildegarium, qui quadragesimo quarto loco ponitur, episcopi ab Ughello recensentur sine ulla  temporis nota. Huic tantummodo apponit an. 802 ante hunc est Amator, et supra ipsum Clementianus. Unum ex his tribus concilio Paulini interfuisse probabile est. 28. Feltria, ut inter confines populos facile euenire solet, emula Bellunensis contermine ciuitatis perpetua conspicitur, ita ut necesse fuerit ad sedandas sub uno pastore utriusque gregis querelas an. 1204 transactionem admitti, qua Torrentinus Feltrensis et Anselmus Bellunensis episcopi conuenerunt auctoritate Innocentii III, ut eorum primo fato functo alter utramque ecclesiam sub unico pastorali regimine custodiendam haberet: quod usque ad an. 1462 sub Pio II perdurauit. uerum nec sic pace parta, ad primam separationem sub duplici pastore rediere ecclesie. Anselmo premortuo, Torrentinus utriusque ecclesie titulo decoratus testis inscribitur donationi a Wolchero patriarche Aquileiensi facte cenobio sancti Nicolai in littore, uidelicet, »Tunilinus  Bellunensis et Feltrensis episcopus.«  Fonteius Feltrensis primus qui occurrat episcopus, inter Gradensis synodi patres et Maranensis conciliabuli interfuit. Tempore Caroli Magni Endrighettus, cuius mentio exstat ab an. 769 usque ad an. 781 teste Pilono, sedem impleuit. Num uero in uiuis fuerit adhuc post annos quindecim, et an. 796 interfuerit concilio Foroiuliensi, incertum. Post nunc usque ad annum 826, quo recensetur Amatus, et synodo Mantuane inseritur, alius medio tempore non occurrit.

XXII. ueronensis, 29. episcopatus ab Aquileiensi sede si qui alius pendet, cum, preterquamquod Solacius sub Elia concilio Gradensi, Iunior Maranensi conuenerunt, Rotaldus, qui successit post Aeginum Aldoni  Maxentio patriarcha ad consecrationem ecclesie sancti Georgii aduocato, capitulum ab ueronensium futurorum presulum potestate exemit, et immediate patriarche subiecit si fides habenda est diplomati allato ab Ughello in ueronensibus;  quod quidem in notis chronologicis non parum peccat, quia ponitur an. Caroli 41 et Bernardi an. 1, sub die XuI Kal. Octob. indict. 6; adnotator Ughelli uult esse an. 814: sed an. 814 Carolus Septembri in uiuis non erat, qui antequam inciperet annum 40 regni Italici decesserat Ianuarii die 28, nempe u Kal. Februarii. Si autem an. 813 datum est, ut uult Ughellus, nec Bernardi esse potest annus 1, qui rex dicitur post XuI Kal. Octob., nempe Nouembri mense sequenti eiusdem anni 813, indictio autem 6 Romana seu pontificia correspondet anno 813, sed Cesarea, seu Constantiniana iam transierat in 7. Quidquid tamen sit de ueritate diplomatis, nunc de facto subiectio est indubia.

XXIII. Patauinus, 30. episcopatus satis Aquileien. metropolite suffragari cognoscitur in Paulo, qui tanquam Istrie prouincie  episcopus subscribit litteris Agathonis pape, et in Dominico, qui Mantuane  synodo sub nomine Patauensis Prouincie uenetie inseritur. Quam subiectionem ab Aquileiensi sede sec. XIII habuerint Patauini episcopi apparet ex documento an. 1296 in append. 2, n. 21, apponendo. Sed nedum sec. XIII, et solum Patauina ecclesia, uerum seculo XI, imo ipso Paulini tempore et omnes suffraganei episcopatus quomodo se gererent cum suo metropolita, cum suam cathedram primo inirent, patebit ex aliis formulis subiectionis, quas profitebantur ea occasione neo-episcopi, quam in append. 2, n. 6 et n. 11, habebis. Rodoni an. 793 successit Luitardus, ut ex Ursato an. 780 Rodonem constituente, et 13 annos sedis ei assignante, colligitur apud Ughellum. Hic ab an. 793 ad an. circiter 809 sedem implens concilio Foroiuliensi Paulini potuit et debuit interesse. 31. Taruisina ecclesia Russium, seu Rusticum, concilio Maranensi exhibuit. Felix Rustico successit, qui libello Mauritio in causa Seueri directo subscribit. Et hinc corrigi debent, qui  ex nostris censuerunt in ipsa synodo Maranensi libellum concinnatum, cui non interfuit Felix qui libellum subscripsit, sed Rusticus. Anno 799 Fortunatum episcopum Ughellus reponit, de quo etiam ait quod Leonem III e Gallia reuertentem hospitio exceperit, et addit eo presule an. 780 in diecesi Taruisina fundatum esse monasterium a Gerardo comite, qui Nonantulano monasterio res suas legauit. Et hic ergo Paulini concilio adesse potuit, et forte adfuit. Bellunensis, 32. conciliabulo Maranensi, et libello ad Mauritium directo subscribendo dedit Laurentium. Ayroldus ab Ughello sub an. 781 locatur: post quem Odelbertus an. 827 in concilio Mantuano apparet. Ergo Ayroldum tempus concilii Paulini optime comprehendere poterat, et in consequens ipse concilio adfuisse. 33. Comensis ecclesia ab Aquileiensi pendere se prodit uel canendo: nam ipse cantus, de quo aliquid innuimus in pref. ad. not. in hymnos Paulini, ab hac sede longo seruatus tempore, quia a ritu ecclesie patriarchalis Aquileiensis profecerat,  patriarchinus dicitur. Petrus Comensibus datus est episcopus an. 776 Gallia ortus, adnitente Carolo Magno, a quo ex Ratispona an. 803 pro sua ecclesia priuilegium obtinuit, et an. 818, quo decessit, a Ludouico Pio aliud datum Comi ad sanctum Petrum. Hinc uides hunc episcopum optime potuisse Paulini concilio adesse.

XXIu. Ex his colligi potest, quanquam tam ampla prouincia Aquileien. fuerit, paucos tamen episcopos habuisse quos ad concilium Foroiuliense anni 796 transmitteret. Cointius ad an. 795, n. 25, de his episcopis hec habet: »Patriarche Foroiuliensi suberant 16 sedes suffraganee, Concordiensis, uicentina, Patauina, Taruisina, Cenetensis, Feltrensis, Bellunensis, Comensis, ueronensis, Tridentina, Tergestina, Iustinopolitana, Oemonensis, Parentina, Petinensis seu Pucinensis, et Polensis . . . Ex his que commemorauimus, liquet Patauii Bodonem  Taruisii Fortunatum, Aeginum  uerone, Comi Petrum, Amatorem Tridentini, Parentii  Dominicum sedisse cum patriarcha Paulinus Foroiulien. synodum conuocauit: ignorari uero nomina ceterorum episcoporum, qui dieceses Concordiensem, uicentinam, Cenetensem, Feltrensem, Bellunensem, Tergestinam, Iustinopolitanam, Oemonensem, Petinensem, et Polensem tunc administrabant.« Nos his non stamus. Nam si uiginti tres episcopatus demas, qui uel nunquam fuerunt, ut Maranensis et Sacillanus; uel desierant, ut Iuliensis, Opiterginus, Scarabantiensis, Pelinnus, Petouiensis, Auentiensis, ueientanus; uel in aliam prouinciam transmigrarunt, ut Altinensis, Sabionensis, Tiburniensis, Augustanus, Beionensis; uel nondum erant, ut Mantuanus, et Pittanouanus: si demas Istrie episcopatus, Tergestinum, Iustinopolitanum, Parentinum, Petinensem, Polensem, qui Gradensi parebant a diuisione sedis metropolitice in Aquileiensem 207 et Gradensem, quamuis Istria domita a Pipino et Grecis erepta an. 789, ut uult Cointius, quorum insuper sedes tunc fere omnes uiduate pastoribus erant; si  demas episcopatus, quorum episcoporum series interpolata a longo tempore, et precipue ea tempestate cognoscitur, ut Aciliensis et Oemonensis, seu Labacensis: decem tantummodo supersunt, qui accedere potuerunt concilio probabiliter, dubie, indubie. Probabiliter Concordiensis Petrus, Cenetensis Dulcissimus, uicentinus Reginaldus. Dubie, id est uter ex duobus accesserit, quia incertum quis an. 796 in cathedra consederit Tridentin. an Amator uel Hildegarius, Feltren. an Endrighettus uel Amatus, ueron. an Aldo uel Aeginus. Indubie Patauinus Luitardus, Taruisinus Fortunatus, Bellunensis Ayroldus, Comensis Petrus. Quam belle Paulinus hunc denarium numerum forte innuens, uocauit cetum hunc »contubernium quorumdam episcoporum:« nam teste uegetio de Re militari lib. II, cap. 13: »Contubernium constabat decem militibus sub uno papilione degentibus, uno, quasi preesset, decano, qui caput contubernii nominabatur.«



DISSERTATIO TERTIA DE FELICIS ET ELIPANDI HAERESI DISSERTATIO DOGMATICA.


 I. Pater Mabillonius in tractatu De Studiis monasticis ferme ad calcem operis, elenchum ponit precipuarum difficultatum, que maiore adhuc explanatione egere uidentur, in lectione conciliorum, Patrum, et ecclesiastice historie occurrentium iuxta seriem seculorum; quas inter seculo uIII in fine, hanc quoque recenset: »Felix et Elipandus, quorum heresis in concilio Francofurtensi damnata fuit, erantne Nestoriani?« Quod dubium, cum pro uirili illustrare agressi simus sancti Paulini Aquileiensis patriarche opera,  qui in eosdem totis uiribus insurrexit, intactum relinquendum nobis non est. Iure enim nos prouinciam huiusmodi aggredientes suggillaremur, quasi difficultatem maximam declinantes, si heresis Feliciane uirus manifestum non faceremus. Igitur dogmata affiniorum hereseon in medium proferre statuimus, ut cognata malitia Feliciane heresis dilucidius appareat, et cui propior sit, legenti innotescat.

II. Ne prolixa autem heresum recensione, quas inter et Felicianam heresim cognatio aliqua intercesserit seu conuenientia, lectoris fatigetur animus, eas que sibi inuicem dexteram dare magis uise sunt, percurremus. Ipse Paulinus eas subindicat, dum lib. I, cap. 8, contra Felicem exprobrat sententiam ipsius modo in Arianam, modo in Nestorianam propendentem. Non inficias eo aliquando ei etiam Macedonii deliria in faciem iactasse, cum in Spiritum sanctum blasphemum ostendit cap. 24 libri eiusdem his uerbis: »Sanctum namque spiritum Macedonii sectam secutus Deum abnuis uerum.« Eo tamen cardine non  uoluebatur Felicis precipuus error. Sed cum ex eo quod Christus aduocatus noster dicatur, et ex alio Paraclito, promisso in Euangelio, arguatur et ipse iehsu Paraclitus, id est aduocatus, inferat Felix non ut Deum habendum, qui partes aduocati susceperat, recte subinfert Paulinus et petit, quid sentiat de diuinitate Spiritus, qui pariter est aduocatus: num scilicet cum Macedonio diuinitatem Spiritus impugnet, quia aduocatus est, cum Christi diuinitatem tollat, quia et ipse est aduocatus? Ceterum uel nichil, uel  minimum commune habet cum Macedoniana Felicis heresis, quia hec in Filium, illa insurgebat in Spiritum sanctum. Ad Nestorii igitur, uel Arii insana dogmata Felicis accedebat sententia, se ad utra magis propinquaret, uidendum.

III. Arius docebat Filium esse creaturam, nec parem Patri Deum. Accedit Ario Felix cum dicit Christum filium Dei adoptiuum, non proprium, et Deum nuncupatiuum non uerum. Si enim nec Deus uerus, nec Filius proprius, quid restat ut sit, nisi mera creatura? Nestorius, qui fauit Anastasio presbytero docenti Mariam uirginem non appellandam , id est deiparam, siue Dei genitricem, exinde duas personas statuebat in Christo, non secus ac duas naturas, alteram personam quia Deus, alteram quia homo erat. Quem sequitur Felix, cum dicit secundum humanitatem non esse uerum Filium Dei, nisi adoptiuum; adeoque ab eius humanitate personam Filii Dei eliminat, et filii hominis, qua adoptetur, personam supponit. Accedit ad alium Nestorii errorem  dicentis uerbum in humanitate tanquam in templo habitasse, sublato sic incarnationis ineffabili mysterio, operibusque Christi theandricis. Felix quoque asserendo Christum secundum carnem non proprium Dei Filium, admittere uidetur diuinitatem uerbi in carne, non cum carne hypostatice et personaliter unitam, adeoque opera theandrica, quibus nos redemit, quia uere Filii Dei hominisque una simul erant, e medio tollit atque eliminat.

Iu. uerum ut propius ad difficultatem propositam accedamus, Ariane radicis germen haud proprie fuisse, et stricto iure loquendo Felicianam heresim satis perspicuum uidetur. Nam Arius inequalitatem non constituebat precise in humanitate Christi, neque ex assumptione carnis minorem Patre Filium faciebat, sed et ante incarnationis sacramentum hanc ipsam minoritatem a Patre statuebat in Filio. Ab eius ore petatur confessio. Scripsit enim professionem fidei sue epist. ad Alexandrum episcopum,  quam recitat sanctus Epiphanius Her. 69, num. 7, in qua hec inter cetera ad rem nostram facientia, infarcit. »Credimus unum Deum, solum ingenitum, solum eternum, solum principio carentem . . . qui unigenitum Filium ante sempiterna tempora genuit, per quem et secula et reliqua procreauit omnia. Genuisse porro dicimus re ipsa, non specie tenus, ac subsistentem illum suapte uoluntate condidisse; eiusmodi ut neque conuerti, neque mutari possit: perfectam Dei creaturam, sed non tanquam rerum creatarum aliquam; fetum itidem, sed non tanquam unum e ceteris. Nec quemadmodum ualentinus, . . . Sabbellius . . . Hierarchas . . . sed, ut diximus, Dei uoluntate ante tempora et secula omnia creatum, ut uiueret atque esset, a Patre accepisse confitemur: adeo ut eadem illa creatione gloriam ei Pater splendoremque contulerit . . . . Quamobrem tres sunt hypostases, Pater, Filius, Spiritus sanctus. Et quidem Deus cum rerum omnium causa sit, solus ex omnibus principii  est expers-Filius uero sine tempore genitus a Patre, et ante secula creatus ac fundatus, priusquam gigneretur, non fuit. Sed sine tempore et ante omnia genitus solus a solo Patre productus est. Non enim eternus, aut ceternus est, nec cum Patre ingenitus. Neque cum Patre exstitit, ut nonnulli de his que ad aliud referuntur, affirmant, qui ingenita duo principia constituunt. uerum sic tanquam unitas et principium omnium ante omnia Deus est. Quare etiam ipso Christo prior est, ut a te didicimus, cum id media in Ecclesia predicares. Igitur quatenus a Deo ut esset consecutus est: nec non et uitam, splendorem, ceteraque, que in ipsum collata sunt, hac ratione principium illius Deus est. Est enim illo prior ac princeps, ut pote Deus ipsius, qui ante ipsum fuerit, a quo etiam ille prodierit. Quod si istiusmodi loquendi rationes: ex utero, et a Patre exiui et uenio, quasi consubstantialis partem, aut emissionem cum nonnullis accipiamus, compositus erit ac diuisibilis Pater et mutabilis; imo illorum opinione corpus, et quod in  ipsis est, que corpori consentanea sunt patietur expers corporis Deus. Bene ualere te optamus, etc.« Sic Arius epistola citata ex uersione Dionysii Petauii.

u. In qua epistola liceat quedam adnotare, quibus proditur Ariana pestis. 1. Dicit Arius Deum solum ingenitum, solum eternum, ut excludat ceternitatem Filii. 2. Dicit Filium ante sempiterna tempora genitum, et non ab eterno; quem paulo post non genitum, sed perfectam Dei Creaturam, et ante tempora, et secula creatum appellat. Et in illa creatione accepisse a Patre esse, ut uiueret, et gloriam simul et splendorem. Que omnia inferiorem manifeste proferunt Filium, et minorem Patre constituunt. 3. Tres hypostases admittit, Patrem, Filium, Spiritum sanctum. uerum quantocius Deitatem in solo Patre contrahere uidetur, dum subdit. Et quidem Deus cum rerum omnium causa sit, solus ex omnibus principii est expers. Filius uero sine tempore genitus a Patre, et  ante secula creatus ac fundatus, priusquam gigneretur, non fuit. Que ultima uerba immanem contegunt blasphemiam: 208 arguunt enim aliquando Filium non genitum. Quia Arius non dicebat quidem Filium temporaliter genitum, sed cum neque ab eterno, et semper genitum diceret, excogitauit medium terminum dicendo ante omnia tempora genitum, non tamen eternum, aut ceternum, nec cum Patre ingenitum, miscens sic uera falsis; nam quod ingenitus cum Patre non sit, uerum est: genitus est enim a Patre. Quod autem non sit eternus, et ceternus Patri, falsum, qui ab eterno a Patre genitus, ceternus est generanti. 4. Ex eo quia a Patre accipiat esse. Infert Arius priorem Patrem Filio tanquam ipsius Filii Deum: Etenim, inquit, illo prior, ac princeps utpote Deus ipsius, qui ante ipsum fuerit. Et sic statuit minorem Filium Patre.

Consubstantialitatem non intelligens, compositionem necessariam in Patre predicat. Imo corpus  ei attribuendum dicit: obiiciens absurdum, ne admittat ueritatem, quam non assequitur. Hec omnia, ut uides, equalitatem Filii cum Patre absolute, et non secundum dispensationem humane carnis assumpte, impetunt et conuellere nituntur.

uI. Sed ex aliis Ariane doctrine capitibus adhuc apertius mens heresiarche detegatur, et uideatur num uere in Filii diuinitatem insurgat, uel potius ex humanitate assumpta Filium comprobet minorem. Arius blasphemauit cum dixit docuitque corpus Christi inanime fuisse. Audi sanctum Epiphanium heresi 69, n. 19, de Arianis loquentem: »Negant insuper humana anima preditum fuisse. Quod certo consilio ita perstruunt, ut ueram ex Maria uirgine carnem, reliquaque que sunt hominis propria, illum accepisse fateantur, si unam animam excipias.« In collectanea incerti auctoris a Canisio tom. u Antiq. Lect. edita, que nunc est in bibliotheca max. PP. tom. XIII, interprete Francisco Turriano, duorum Arianorum quedam  formule fidei proferuntur, in quibus animam a Christo non fuisse assumptam profitentur. Eudoxius enim lib. De Incarnatione sic ait: »Credimus in unum solum uerum Deum et Patrem . . . et in unum Dominum Iesum Christum . . . incarnatum, non humanatum, non enim animam humanam assumpsit, sed factus est caro.« Et Lucius Alexandrinus orat. in Pascha: »Quomodo, inquit, opus fuit anima, ut profectus homo simul cum Deo adoraretur? idcirco clamat Ioannes, uerbum caro factum est, pro eo quod est compositum cum carne, non cum anima.« Cui errori occurrit Ecclesia in symbolo dicens nedum, et incarnatus est de Spiritu sancto ex Maria uirgine; sed et addendo: et homo factus est. Quare autem animam a Christo tantopere Ariani conabantur explodere? Nimirum ut cum a uerbo, uices anime, ut ipsi dicebant, supplente, caro illa uiuificaretur, in eaque abiectissima queque et dirissima Christus pateretur, refundere has infirmitates in uerbum uiuificans carnem possent, et sic euincere ipsum uerbum inferius,  Filiumque Patre minorem. Sequitur sanctus Epiphanius, l. c. »Nimirum, ut cum famem, aut sitim, aut labores, itinera, sudorem, somnum, indignationem audieris, ac dixeris propter humanam quam assumpserat naturam, opus illis habuisse, statim obiicere possint per sese hec prestare carnem, nisi anima predita sit, non posse. Et quidem uere hoc illis dicitur. Quid est igitur, inquiunt, quam quod his omnibus illius diuinitas indigebat? Ut cum indigere diuinitatem ipsius dixerint, uelut peregrinum eumdem pronuntient, et a Patris essentia ac natura alienum.« Clarius, etsi breuius Leontius Byzantinus monachus lib. de Sectis, siue schola, actio. 3, prope finem. »Arianum dogma Christi corpus inanime esse tradebat, ut humiles eiusmodi uoces,  Non ut homini attribueremus, sed ut Dei Filio; deque ipsius sententia Filius Patre minor deprehenderetur.« En quo tendebant Arianorum lingue dolose. Blasphemiis ad  maiorem blasphemiam sternebant uiam. Negabant animam Christo Filio Dei, ut possent etiam negare diuinitatem Patri equalem, et ut optime aiebat sanctus Hilarius lib. XI de Trinit., n. 6: »Dispensationem assumpti corporis rapiunt ad contumeliam diuinitatis: et impietatis causas arripiunt de salutis nostre sacramento.«

uII. Hec omnia, ut uides, eo tendunt ut Filium Dei uel ante incarnationis mysterium Patre minorem comprobent. Noster uero Urgelitanus Felix non negabat diuinitatem Filii Dei, nec inequalitatem inter personas diuinas statuebat; sed tantummodo adoptionem ponebat in humanitate Christi, cumque, quatenus homo erat, filium Dei adoptiuum, deumque nuncupatiuum predicabat. Audiendus ipse Felix errores pristinos condemnans  in confessione fidei sue presbyteris et clericis Urgelitane ecclesie directa: »Profitentes nos deinceps adoptionem carnis  in Filio Dei, siue nuncupationem in humanitate nullo modo credere uel predicare.« Audiendus et Elipandus consors eiusdem perfidie in epist. quam Felici transmiserat, de qua in dissert. seq. n. 36 de Albino loquens: »Qui, ait, non credit carnis adoptionem in Filio Dei, quam sancti Patres et nos ipsi credimus in sola forma seruitutis humane, non in gloria, uel substantia diuine nature.« Idem profitetur in confessione fidei sue, quam recitant Eterius et Beatus eius impugnatores doctrine, quamque proferimus eamdem dissert. n. 12: »Qui non fuerit confessus Iesum Christum adoptiuum humanitate, et nequaquam adoptiuum diuinitate, et hereticus est, et exterminetur.« Qui adeo dissitum ab Arii doctrina se putabat, ut non una epistola Alcuino directa haud ueritus sit ipsum nouum Arium proclamare. Qua autem ratione, uel furore commotus hoc fecerit, non ausim indubitanter asserere. uidetur colligi posse ex eius uerbis, quod scilicet crediderit Alcuinum ex eo quia adoptionem non admittebat in carne seu humanitate  Christi, ipsam in diuinitate admittere. Obiicit enim illi, quod ipse, et sancti Patres, ut somniabat, adoptionem ponebant »in sola forma seruitutis humane, non in gloria uel substantia diuine nature:« quasi adoptio necessario in Christo statuenda fuisset, et hoc discrimen inter se, et Alcuinum intercederet, quod ipse in carne, Alcuinus autem in substantia diuinitatis adoptionem agnosceret. uerum enim uero probabilius uidetur hoc conuiciandi pruritu, quam uerosimili et apparenti argumento protulisse. Senex enim uere delirus  non quid opponeret cum aliqua rationis similitudine Alcuino pretendebat, sed hec dicebat, ut uirus euomeret, quo male sana precordia tumescebant.

uIII. Non negarim tamen aliquam conuenientiam inter utriusque doctrinam, Arii scilicet, et Felicis seu Elipandi intecessisse, quia et ipse Arius quandoque adoptionis nomine abutitur loquens de Filio Dei.  Patet ex Epiphanio heresi 69, n. 18, ubi Arium nominare Filium Dei uerbum, sicut ceteros docet. Sic ait: »Quod si Filius ea ratione duntaxat nominatur uerbum, qua ceteri omnes filii Dei uocati sunt, nichil ab aliis discrepabit. Quare cur tanquam Deus adoratur? Nam et illi quoque omnes, ad quos nomen illud adoptionis conuenit, adorandi illius opinione fuerant, cum Dei filii nuncupentur.« Hanc qualemcunque dogmatis conuenientiam adnotarunt, et Paulinus in Felicem, et Alcuinus in Elipandum scribentes: Ille lib. I, cap. 12: »Arius, inquit, de cuius iste descendisse ramnifera , patenter uidetur, cum Dei filium adoptiuum, et creaturam esse firmaret, etc.« Iste lib. I contra Elipand.: »Nunquid non tu in eadem persona adoptionem esse affirmas, quam Arius olim detestabili impietate adoptiuum esse asseruit?« uerum conuenientia ista nomine tenus, non re uera intercedebat. Nam Felix dicebat Christum, id est Filium Dei iam incarnatum, secundum diuinitatem  Filium Dei uerum: secundum uero humanitatem adoptiuum duntaxat filium; Arius autem dicebat Filium Deum prescindendo ad incarnatione  et absolute loquendo adoptiuum. Non me latet Alcuinum lib. II contra Elipandum ei in faciem iactasse Arianas blasphemias secutum, quia Filium Dei in homine adoptiuum appellauerit. »Atque ita, inquis,  et Filius Dei simul cum homine adoptiuus dicitur; et filius hominis adoptiuus simul cum uerbo dicitur. In ceteris incredula mens tua, et impia estimatio de humanitate tantummodo errauit Christi: nunc uero de impietate ad impietatem peruenisti atrocissimam, filium Dei cum homine esse adoptiuum, statimque peruersa uicissitudine eumdem replicans sensum, dixisti: Et filius hominis simul cum uerbo adoptiuus dicitur. Quid nequius, quid impius dici, uel excogitari potest, quam ut Filius Dei, id est uerbum Dei cum homine accepto dicatur adoptiuus? sensisti forsitan  te diuidere Christum cum Nestorio in duas personas, unam proprii Filii, alteram adoptiui? Hunc uolens uitare laqueum incidisti in ergastulum Ariane peruersitatis.« Sed adhuc ex his Felicis et Elipandi heresim Ariane propriam sobolem non agnosco quia Arius adoptiuum filium dicebat, nulla relatione habita ad incarnationis mysterium, et ad humanitatem assumptam, quod quidem Felix et Elipandus nunquam docuerunt. Elipandus tantummodo Filium Dei adoptiuum dixit quia hominem assumpserat.

209 IX. Quod si aliquando Arius Euangelii uel alterius Scripture loca que de Christo loquuntur, usurpat, ut illud, Pater maior me est, et alia huiusmodi, hoc ad innuendum Christum Patre esse inferiorem non quidem quoad humanitatem, ut textus loquuntur et intelligi debent, sed quoad diuinitatem fecisse manifestum est. Optime Hilarius lib. IX de Trinit. n. 5: »Hinc itaque fallendi simplices atque ignorantes hereticis occasio est, ut que ab eo secundum hominem dicta sunt, dicta esse secundum  nature diuine infirmitatem mentiantur.« Elipandus autem et Felix non abutebantur ut Arius Scripturis ad innuendum in diuinis personis excellentie dignitatisque discrepantiam, sed tantummodo ex humanitate a uerbo inducta adoptionis dogma somniarunt.

X. Igitur cum Feliciana heresis cum Ariana ferme in nullo conueniat, uideamus num ad Nestorii doctrinam magis accedat. Et accessisse quidem imbutamque Nestorianismo fuisse uisum est quam pluribus et maximi subsellii uiris cum inter ueteres tum inter recentiores. Inter ueteres sit primus Paulinus ipse, qui lib. I contra Felicem de ipso ait: »Modo Arium obuium amplectitur modo preuium Nestorium gressu sequitur errabundo.« His uerbis innuere uidetur Paulinus se credere Felicem discipulum Nestorii, quem preuium sequitur, non Arii quem tantum aliquando obuiam factum occasione enata amplectitur. 2. Alcuinus lib. I contra Felicem sic inquiens: »Sicut Nestoriana impietas in duas Christum diuidit personas  propter duas naturas . . . ita et uestra indocta temeritas in duos eum diuidit filios, unum proprium alterum adoptiuum . . . Nullatenus sic sentientes potestis uobis euitare impietatem Nestoriane doctrine.« Et lib. I contra Elipandum: »Quem  uos sine dubio cum Nestorio in duos diuiditis filios et in duas personas per proprietatem et adoptionem.« Idem ibidem: »Si hanc blasphemiam  declinare niteris, mox incidis in laqueum Nestorii in duas Christum diuidens personas, unam propriam, et alteram adoptiuam.« Et lib. Iu contra eumdem: »uos Nestorio irretitos esse nulla est dubitatio . . . Hoc uobis solum restat remedii, ut . . . relinquatis infidelitatem illius Nestorii, atque uestram, que procul dubio ex unius radicis impietate processit . . . Sed ut sciatis nos neque cum Nestorio, neque cum uestra infidelitate Christum in duas diuidere personas, etc.« 3. Patres concilii Francofordiensis in epist. ad episcopos Hispanie n. 22 sic exprobrant Felici et Elipando: »Nonne  olim eadem heresis uestra in Nestorio ab uniuersali sancta Ecclesia refutata est etiam et damnata?« 4. Ionas Aurelianensis sub principio lib. I De Cultu Imaginum contra Claudium Taurinensem episcopum loquens de synodo Francofordiensi et de Felicis heresi in ea damnata sic ait: »Eiusdem namque principis  iussu in unum coacti, adhibita etiam sancte Romane Ecclesie auctoritate eumdem Felicem damnauerunt, imo cum auctore sui erroris Nestorio, quem imitatus est, perpetuo anathemati mancipauerunt.« 5. Agobardus episcopus Lugdunensis lib. aduersus Felicem non uno loco, precipue tamen n. 7, Nestorianum asserit Felicem. Sic enim ait: »Timens permixtionem Eutychetis, corruit in diuisionem Nestorii. Sed quia eum, de quo sermo est, corruisse diximus in Nestorii pessimam diuisionem, opportunum puto esse in hoc loco ponere sententias Nestorii, antequam ad huius dicta discutienda ueniamus, ut prudens lector cognoscere ualeat, quam consona Felix Nestorio senserit.« Et hi quidem inter  ueteres.

XI. Inter recentiores autem sunt primus Papirius Massonus in synopsi I uoluminis Agobardi sic habens: »Quidam episcopus Origelle . . . Nestorie secte iam diu fulgore Euangelii exstincte semina ab inferis excitauit.« 2. Ioannes Mariana Soc. Iesu lib uII, cap. 8 Annal. Hispan. de Felice et Elipando disserens: »Nestorii placita concilii pridem Ephesini diligentia sopita, quasi ueteris incendii scintille, iis auctoribus suscitata sunt, Christum affirmantibus, qua parte certe homo est, Dei filium adoptione contra fas, contra auspicia, contra omnes diuinas, et humanas litteras, et religiones.« 3. Baronius noster ad an. 794, n. 1, de adoptione huiusmodi sic inquiens: »Licet enim sancta Dei ecclesia catholica nichil quod de his uel leuiter dubitaret haberet: utpote quod in concilio ecumenico Ephesino quid de his sentiendum esset fuisset plenissime definitum cum Nestorium condemnasset, etc.« 4. Seuerinus  Binius in not. ad Concil. Francoford. lit. c. de Elipando sic loquens: »Nestorianismum iam ante sopitum resuscitabat.« 5. Dionysius Petauius de Incarnat. lib. I, cap. 22 cuius titulus: »De heresi Feliciana que Nestoriane propago fuit.« 6. Natalis Alexander, qui seculo uIII, dissert. 5, hanc statuit propositionem: »Felix et Elipandus Nestorii heresim de duabus in Christo personis consequenter propugnauere.« 7. Philippus Brichus ad an. 794, de concilio Francofordiensi loquens celebrato in causa Felicis Urgelitani et Elipandi Toletani, »quorum ille, ait, Nestorii sectam eiuratam resumpserat.« 8. Germonius in appendice disceptationis 2 de arte secernendi diplomata, cap. 2: »Renouabat ille  Nestorianam heresim.« 9. Christianus Lupus dissert. de uII synodo cap. 16: »Purum putum Nestorianismum per Felicem et Elipandum suscitatum uocat.« Sed aliis omissis, uno uerbo est hec recentiorum et ueterum sententia communis.

 XII. Auctoritatibus autem rationes addende sunt. Quarum potissima, et ferme dicam unica ea est, quod scilicet Felix et Elipandus sua adoptione sicuti duos filios, ita duas personas in Christo statuere habuerint necessarium. Hoc autem heresim Nestorianam sapere manifestum est. Duos filios uero ponere, uel unum diuidere in adoptantem et in adoptatum, clare euincit ipse Paulinus in Sacrosyllabo n. 4 et 5 cum ait: »Dicant heretici quis de tribus personis eum  adoptauerit, cum tota eum Trinitas in utero immaculate operata sit uirginis. Porro adoptiuus dici non potest, nisi is qui alienus est ab eo, a quo dicitur adoptatus.« Ex quibus inferre uolebat Paulinus, quod cum Trinitas adoptauerit, et in Trinitate sit Filius Dei, adoptans et ipse fuerit. Cum uero non sint unum adoptans et adoptatus, duos filios in Christo unum adoptantem, adoptatum alterum constituebant. Quod clarius eis obiicit ipse Paulinus n. 8: »Non duo filii, alius Dei et alius hominis,  ut sicut illi errando estimant, adoptiuus sit hominis filius, et sine adoptione Dei Filius.« Et lib. I contra Felicem cap. 11: »In duobus uocabulis proprii scilicet et adoptiui, uerique et nuncupatiui Dei, unicum eumdemque Dei Filium diuidere non formidat.« Si autem duos filios admittebant, duas quoque personas admittere necessum erat. Docet enim sanctus Thomas III p., q. 23, a. 4, c., quod »filiatio proprie conuenit hypostasi uel persone, non autem nature, quia filiatio est proprietas personalis.« Quod et aduertit Paulinus ipse, cum lib. I, cap. 37 exprobrat Felici ex diuisione in filium et filium, duplicationem quoque personarum: »Diuidere, inquit, unum Christum conaris. Nam dum modo uerum Deum, uerumque Dei Filium  elinguas  quid aliud quam introducere quatuor personas festinas?« scilicet in mysterio Trinitatis, quia duos filios, et per consequens duas personas in filio diuiso uel duplicato ponere cogebatur,  sicque quaternitatem personarum constituere. Duas uero personas in Christo statuere Nestorii est dogma proscriptum. Ergo, ut uerbis Ioannis Baptiste Conuentati nostri oratio II de secunda Filii Dei natiuitate, c. 16, § 109, utar, »Nestorii extremus partus fuere Felix et Elipandus.« Cuius ratio ex eodem hec est, »quia in duos filios secabatur, duasque personas Christus; cum filius personam sonet: nec unus, idemque Filius Dei esse possit et naturalis, et adoptiuus.«

XIII. Hinc optime inferebat Paulinus si secundum humanitatem nuncupatiuus Deus et filius adoptiuus est Christus, Mariam uirginem matrem eius , et Dei Genitricem non esse appellandam, quippe que Deum non genuit, sed hominem tantum: et ita in notissimum Nestorii errorem impingi. »Si ipsa uenerabilis uirgo, ait lib. I contra Felicem c. 15, non genuit uerum Deum uerumque hominem in singularitate persone . . . quo pacto catholica Ecclesia una in  toto orbe terrarum, beatam uirginem Mariam dulce mihi ac uenerabile nomen Theotocon, hoc est Dei genitricem, libera publicaque uoce confiteri non cessat? Si igitur nuncupatiuum et non uerum Deum, et insani capitis uir iste fauce dispumat falsissima, ex utero uera mater genuit . . . quomodo uera Dei genitrix beata uirgo omnium catholicorum uerissimo confitebitur ore? Fateantur necesse est heretici eam nuncupatiuam genitricem, si nuncupatiue ab eis putabitur genitrix prolis.«

XIu. Quamuis autem auctoritate et ratione hec sententia muniatur, Gabriel uasquez in III part. S. Thome tomo I, q. 23, disput. 89, cap. 8, eam non uno argumento conuellere nititur, et ostendere Felicem et Elipandum Nestorianos non esse dicendos. 1o Quia Elipandus petit a Carolo Magno iudicium concilii approbantis sententiam suam de adoptione Christi. Fatuus omnino et mente captus fuisset, si a rege catholico per 210 concilium orthodoxum Nestorianum  dogma peteret confirmandum. 2o Noua uocatur a Patribus Francofordiensibus sententia Elipandi, que non sic uocaretur, si Nestoriana fuisset. 3o Si quid cum Nestorio Felix et Elipandus commune habuissent, conuincendi fuerant Scripturis probantibus unitatem persone in Christo, ut cum Nestorio actum est. Que enim in eos proferuntur, eo tantum tendunt, ut euincant ipsos necesse habuisse duas personas statuere, non quod reuera statuissent. 4o Cum Elipandus asserat seruitutem in Christo sicut adoptionem; si seruitutem intelligeret in persona Adrianus papa, qui in eum scripsit, respondisset sicut respondebatur Nestorio, non secundum personam, sed secundum naturam humanam seruum dici posse, quia naturam seruilis conditionis assumpsit. Non ita tamen respondet, sed allegorice rem prosequitur explicando. Quare? Quia uidebat Elipandum illaturum tunc fuisse et in natura humana adoptionem sicuti seruitutem admittendam. Si autem sicuti seruitutem  in natura humana, et non in persona, ita et adoptionem statuisset, non erat Nestorianus. Hoc quartum omisit Natalis Alexander, qui alias ceteris respondet. Addit uasquez et magnificat uerba Elipandi de Christo loquentis, quem uocat in una, eademque persona agglomeratum; subditque tanquam mentem suam omni fuco remoto explicasset Elipandus, eiusque explicationi oculis clausis esset standum: »Desinant ergo nostri theologi effugia comminisci, et errorem apertum Nestorii Elipando tribuere, cum disertis uerbis unam Dei et hominis personam fateatur; cum Christum Filium Dei naturalem in natura diuina predicet, et duas in una persona naturas pronuntiet; que omnia Nestorius nunquam concessit.«

Xu. His obiectis respondet Natalis Alexander in sec. uIII, dissert. 5. Ad primum non disertis uerbis Nestorii dogma promouisse, sed ambagibus et fucatis commentis: adeoque »non mirum quod concilii iudicium a Carolo postulauerint, quia uel non intelligebant  modum, quo suum exponebant ac propugnabant errorem in heresim Nestorii re ipsa incidere; uel sperabant  se simulatione sua fucum facturos synodo, et alios in partes suas pertracturos.« Inscitia enim, ut in prouerbio est, audaciam facit, et confert. Ad secundum Alexander »nouum, ait, dici errorem quoad modum explicandi, non quoad rem ipsam.« Unde Paulinus in Sacrosyllabo paulo ante finem uocat eos »nouos hostes, sed ueternosa perfidie fece pollutos.« Hinc Agobardus lib. I aduersus Felicem in princip. uocat »nouam, imo ex ueteri rediuiuam heresim.« Nouum autem dicimus et rediuiuum, seu renouatum. Sic Maro, Georg. lib. I, u. 288, de sole renascente:

Aut cum sole nouo terras irrorat Eous.
et Georg. lib. III, u. 437, de angue renouato:

Cum positis nouus exuuiis nitidusque iuuenta.
Non enim alius ac antea sol et anguis, sed idem ac prius. Ita et hec heresis. Ad tertium falsum esse ait  N. Alexander non occurri errori Felicis et Elipandi Scripturis probantibus unitatem in Christo persone. »Epistola enim concilii ad episcopos Hispanie huiusmodi testimoniis est referta, ut legenti euidens est, ad quam si attendisset uasquezius, id tam confidenter non negasset.« Neque infertur Nestorianismum non esse, quia personas non se duplicare dicebant, cum stante eorum doctrina duplicande fuissent. Ad quod absurdum, quod et ipsi heretici Nestorianorum nomen abhorrentes refugiebant, confitendum iure adigebantur a Patribus eos impugnantibus. Ad quartum obiectum petitum ex modo respondendi Adriani pape non interpretantis Scripturas loquentes de seruitute Christi secundum humanitatis seruilem conditionem, ut fiebat olim cum Nestorio, ne Elipandus inferret et adoptionem secundum humanitatem, sed mystice et allegorice eas intelligentis; dico hoc non ueritum esse Adrianum, quia etsi Scripture allegorice Christo applicentur, attamen Adrianus  ipsas allegorias non ad naturam, sed ad personam refert. »Que cuncta, ait in epist. ad episcopos Hispanie, et iuxta litteram prophetice et mystice reuelata, nostri mediatoris designant personam.« Persona enim uerbi, que in humana natura passa est et crucifixa, seruitutis quoque imaginem preferebat. Non ueni, ait ipse de se loquens, Matth. XX, 28, ministrari, sed ministrare, et Luc. XXII, 27: Ego in medio uestrum sum sicut qui ministrat. Formam enim serui, quam in assumptione carnis accepit, Philipp. II, 7, per actiones et officia seruitutis exhibuit et ostendit; que actiones quia suppositorum sunt, ut schole loquuntur, persone quoque sunt tribuende. At per hoc non euinci potest, personam habuisse uere seruilem respectu Patris, ut aiebat Elipandus, sed neque eodem passu procedere seruitutem et adoptionem. Seruitus enim allegorice potest Christo competere ob actiones seruitutis, que etsi proueniant a persona, non tamen personam immutant, nec inferiorem in  suo esse constituunt. Fecit enim hoc dignatione, non conditione. At adoptio cum esse non possit nisi in aliena persona a filio proprio, aliam quoque filiationem a filiatione propria supponeret, adeoque duas, naturalis scilicet filii et adoptiui. Non poterat ergo Elipandus a ratione seruitutis, que arbitraria erat, et figura tenus, non reipsa, seruum exhibebat Christum, inferre adoptionem, que non actiones persone, sed ipsam personam, eiusdemque essentialem conditionem afficiebat. Poterat enim naturalis Dei Filius sine immutatione sue conditionis exhibere se seruum et actiones seruitutis prestare. Quas cum prestiterit, sub allegoria seruitutis figuratus fuit. Non poterat autem se adoptiuum exhibere cum naturalis esset, dicente Diuo Thoma III p., q. 23, a. 4, c. quod »Filiatio adoptionis est participata similitudo filiationis naturalis. Non autem recipitur aliquid dici participatiue quod per se dicitur. Et ideo Christus, qui est Filius Dei naturalis nullo modo potest dici filius  adoptiuus.« Hec sanctus Thomas, qui eadem III p., q. 20, a. 6, per totum, et precipue ad 2 in sensu explicato Christum ob seruilem conditionem nature assumpte seruum et Patri subiectum non ueretur asserere.

XuI. uerum quia uasquez non una uice prouocat ad testimonium Elipandi, cuius uerba profert, dicentis unam in Christo personam, non duas cum Nestorio, sanctus Paulinus noster aduertit dolum, et fraudem prodit cum de socio malitie Felice ait lib. I, cap. 9: »Personas, ait, non diuido, naturas prorsus distinguo; sed cum se excusare ab hac nititur nota, et tamen frequentius id agere, ex propriis nichilominus potest reuinci commentis, duorum criminum, facti et mendacii reus, etc.« Ac si diceret; ea est subdola istorum mens, qui notam sibi inurendam hereseos declinare uolentes, uerborum lenociniis cauteriatam palliantes conscientiam, ut incautos decipiant, horrere uidentur quamcunque diuisionem personarum in Christo, quam tamen in doctrina toto  nisu inferre conantur. Quod Eterius et Beatus ostendunt ex uerbis Elipandi in confessione sua statim ad hec: »In una eademque Dei et hominis persona agglomeratus, atque carnis uestimento indutus,« subdentis: »Quia non per illum qui natus est de uirgine, uisibilia et inuisibilia condidit, sed per illum qui non est adoptione, sed genere; neque gratia, sed natura,« dum explicantes illud I Ioan. Iu, 1: Omnis spiritus, qui soluit Iesum, ex Deo non est, sic dicunt: »Quid est soluere Iesum, nisi seorsum Deum et seorsum hominem predicare? Ille sine dubio soluit Iesum, qui predicat populo dicens: Nunquid per illum, qui natus est de uirgine, per ipsum uisibilia et inuisibilia condidit; an per illum, qui non adoptione, sed genere; nec gratia, sed natura cuncta creauit?« et infra: »Unus nobis sufficit filius uirginis, qui nomen habet iehsu. Illos tuos qui dicis istum, et illum, necesse non habemus.« Ubi per illum, et istum designasse pluralitatem personarum Elipandum ostendunt.  Quod et adnotauit Alcuinus in responsione ad eumdem Elipandum. »Quomodo, ait, in hisce tuis uerbis duas non intelligis in Christo personas te affirmare, dum dicis ei, et illi? Quasi alius sit qui ex Deo Patre genitus est, et alius qui ex uirgine matre factus est, dum Euangelista dicit: et uerbum caro factum est.« Igitur non prima fronte attendenda sunt uerba hereticorum, sed doctrina tota pensanda, sicuti factum est cum Nestorio, de quo auctor Chronici Alexandrini olymp. 333, a. 1, disserens de concillis Constantinopolitano et Ephesino Nestorium Theodorumque damnantibus, qui sub naturarum nomine personas subintelligi uolebant sic ait: »Nec mirandum, si nomine naturarum impie epistole scriptor usus est. Solent enim heretici ut imponant simplicioribus orthodoxorum pie usurpatis uocibus uti, et piam rectamque mentem illorum et explanationem ad suam perfidiam seu impietatem transferre . . . Itaque Nestorium duas quidem naturas, et  unam personam asserentem, sed unionem ipsarum per hypostasim negantem prima synodus Ephesina, cui Celestinus et Cyrillus sancte memorie prefuerunt, non recepere, quinimo condemnauere.« Sicut ergo nichil Nestorio profuit personam unam asserere, quin unionem hypostaticam negans, et re ipsa hypostases duas introducens, a concilio et Patribus damnaretur, ita 211 Felici et Elipando aliquando asserentibus unitatem persone in Christo, de facto autem per adoptionem aliam et aliam astruentibus credendum non erat.

XuII. Ex his oritur questio, quam expendit Suarez in III p. S. Thome tom. I, q. 23, a. 4, disput. 49, sect. 2. An scilicet sit de fide Christum in quantum hominem non esse filium adoptiuum. Et respondet primo absolute loquendo de fide esse non esse adoptiuum, sed naturalem. Addit secundo quod si particula in quantum designat suppositum, de fide quoque est non esse adoptiuum. Tertio autem subiungit. »Denique si in illa propositione particula in quantum sumatur  proprie et specificatiue, licet omnino uerum sit Christum in quantum hominem non esse filium adoptiuum, non tamen censeo illud esse de fide, sed ita certum, ut contrarium non sit admodum uerisimile et probabile. Ratio est, quia licet concilium  et cetera testimonia multum faueant huic ueritati, non tamen in hoc sensu illam expresse definiunt: presertim quia omnes historie, que de concilio Francofordiensi loquuntur, docent coactum esse contra Elipandi [errorem], quem dicunt esse eumdem cum errore Nestorii . . . ergo directe non uidetur damnatus ille error, nisi quatenus introducebat in Christo personam creatam: reliqua, que ex scholastica disputatione pendent, non uidentur definita.« Si ergo concilium Francoford. damnat adoptionem nonnisi in sensu Nestoriano, quatenus personam creatam in Christo inducebat, Felicem et Elipandum, qui talem adoptionem astruebant, Nestorianos fuisse manifestum est.

 XuIII. uerum antequam supremam dissertationi manum imponamus, opere pretium ducimus quosdam sanctos Patres a calumnia horum hereticorum uindicare, qui eos pro se stare adeo perfricta fronte contendebant, ut Patribus Francofordiensibus imponere niterentur adoptionis doctrinam ab horum Patrum ore processisse. Quorumdam quidem sententias, id est Hilarii, Augustini, Hieronymi, Patres Francoford. in epist. ad episcopos Hispanie, interpretantur, exponentes saniorem intelligentiam, quam peruicax hereticorum ignorantia iis appingebat. Sed cum ueniunt ad Hispanorum Patrum, ut sunt Eugenius, Ildefonsus, Iulianus, auctoritates eas non explicant, non interpretantur, sed censura potius acriori castigant. Sic enim aiunt epist. cit. n. 7: »Sequitur in eodem libello uestro: Item, predecessores nostri Eugenius, Ildefonsus, Iulianus Toletane sedis antistites, in suis dogmatibus ita dixerunt in missa de Cena Domini: Qui per adoptiui hominis passionem dum suo  non indulsit corpori. Item in missa de Ascensione Domini: Hodie Saluator noster, post adoptionem carnis sedem repetiuit deitatis. Et cetera que ex parentum uestrorum dictis posuistis: ut manifestum sit quales habeatis parentes, et ut notum sit omnibus unde uos traditi sitis in manus infidelium. uide ibidem adhuc acriora sequentia.«

XIX. Sed quis adeo nouus est homo, ut malitiam hereticorum corrumpentium Patrum scripturas ignoret? In hacmet causa Alcuinus, lib. II contra Elipandum, corruptum locum Hilarii a Felice subindicat. Locus is erat lib. II de Trinit.: »Ita potestatis dignitas non admittitur, dum carnis humilitas adoratur.« Felix reposuit adoptatur. Unde Alcuinus: »In quo loco certissime de Magorum adoratione idem pater Hilarius disputat, non de paterna adoptione, quam tu prauissime huic loco asserere conaris.« Confirmatur ex relatione Hincmari in prefat. libri de Predestinatione contra Gotteschalcum. »Et sicut ipsorum,  qui interfuerunt concilio relatione didicimus, quando diue memorie dominus Carolus Felicem infelicem Orgelitane ciuitatis episcopum synodali decreto hereticum comprobatum atque damnatum comperit, etiam reuictum inuenit: quia corrupto muneribus Iuniore bibliothecario Aquensis palatii, librum beati Hilarii rasit, et ubi scriptum erat, Quia in Dei filio carnis humilitas adoratur, omisit: Carnis humilitas adoptatur.« uide factum hoc fuse prosequentem Germanicum in Appendice disceptationis 2, de arte secernendi diplomata cap. 2, pag. 396, et seq. edit. Paris. 1706.

XX. Que cum ita sint, summopere credibile fit, olim ab illis sanctis Patribus positum fuisse assumpti, assumptionem ubi heretici legebant adoptiui uel adoptionem; eosque malitiosa corruptela uerbum sibi fauens substituisse. Fulcit equissimam coniecturam Patris uasquez obseruatio, qui in III p. S. Th., disp. 89, q. 23, cap. 15 aduertit: »Nunc in missis Gotthicis  tam excussis, quam manuscriptis, que hactenus sunt, et in ecclesia Toletana seruantur, nichil tale reperitur. Unde uel falso allegabantur, uel similes orationes expuncte sunt. Crediderim autem uel nunquam eas exstitisse, uel Ildefonsum et Iulianum illarum auctores non fuisse, sed ab aliquo falso suppositas; nam auctor Missarum Gotthicarum fuit Isidorus, qui disertis uerbis affirmat Christum non adoptiuum, sed naturalem esse in utraque natura: idemque asserit Ildefonsus.«

XXI. Sed quia hunc Ildefonsum pre ceteris impetunt Patres Francofordienses, cum explicantes illud: Hic est filius meus dilectus, sic aiunt: »Melius est testimonio Dei Patris credere de suo Filio quam Ildefonsi uestri, qui tales uobis composuit preces in missarum solemniis, quales uniuersalis et sancta Dei non habet Ecclesia. Nec uos in illis exaudiri putamus . . . et Ildefonsus uester in orationibus suis Christum adoptiuum nominauerit; noster uero Gregorius  pontifex Romane sedis, et clarissimus toto orbe doctor in suis orationibus semper eum unigenitum nominare non dubitauit:« opere pretium est nonnulla ex Ildefonso afferre, ut ex uerbis eius pateat num uere adoptionem in Filio Dei Christo Iesu admiserit, ut heretici imponebant. Libro igitur de uirginitate B. M. u. cap. 4 ita scribit: »Sicque in unione persone idem sit uerbum qui caro, idem sit homo qui Deus:« Et paulo inferius: »ergo non illum ut ceteros adoptio filios, Dei fecit Filium, sed diuinitatis natura illum in proprium Dei Filium exaltauit. . . . Nunquam igitur ipse purus homo conceptus nec natus, sicut ceteri nascuntur infantes, ut ei ex adoptionis gratia, aut ex molimento uirtutum prerogatiua filii prestaretur; sed Dei uerbum quia caro factum est, assumpsit hominem in se sine persona hominis, ut totus esset Christus proprius Dei Filius, non dono gratie renascendo ut ceteri, sed salua proprietate utriusque nature.« Quid ad exclusionem  adoptionis in Christo haberi potest aut uberius aut clarius? Quam doctrinam ad uerbum ferme hausit ex Gregorii magni lib. I Moral., cap. 7 in fine, ubi ait: »Omnes qui in fide Deo nascuntur, superat: quia non ut ceteros adoptio, sed natura illum diuinitatis exaltat.« uerba hec Gregorii ipse Paulinus pro se citat lib. III contra Felicem, cap. 27.

XXII. Sed quam inopportune et ferme dixerim prepostere Patres Francofordienses, relatione hereticorum decepti, insimulauerint presulum Hispanorum Eugenii, Ildefonsi Iuliani fidem, euincitur ex concilio Toletano XI, era 713, id est a Domini 675 celebrato, seculo scilicet ipso, quo floruerunt predicti episcopi, quorum primus circa an. 646, alter annum 657; tertius circa an. 680 Ecclesiam scriptis suis et exemplis sanctissimis illustrarunt. Sic enim in confessione fidei Patres Toletani dicebant: »Hic etiam Filius Dei natura est filius, non adoptione.« Et infra: »In quo Dei Filio duas credimus esse naturas,  unam diuinitatis, alteram humanitatis; quas ita in se una Christi persona uniuit, ut nec diuinitas ab humanitate, nec humanitas a diuinitate possit aliquando seiungi. Unde perfectus Deus perfectus et homo, in unitate persone unius, est Christus. Nec tamen quia duas diximus in Christo esse naturas, duas causabimus in eo esse personas, ne Trinitati  accedere uideatur quaternitas. Deus enim uerbum non accepit personam hominis sed naturam, et in eternam personam diuinitatis temporalem accepit substantiam carnis.« Hec erat fides Hispane Ecclesie  seculo Eugenii, Ildefonsi et Iuliani, quorum doctrinam, ab impostoribus corruptam, ad trutinam non reuocantes Patres Francofordienses, nil mirum si regulas censure exorbitasse uisi fuerint in dubio facti, non iuris. »Qui error etiam in conciliis ecumenicis, et decretis Romanorum pontificum interuenire potest, et nonnunquam accidit, ut omnes theologi cum cardinale Bellarmino et Baronio fatentur,« ait cardinalis de Aguirre in epist. de ratione operis, prefixa tom. III sue collectionis conciliorum Hispanie, n. 12, loquens de hocmet proposito casu.



212 DISSERTATIO QUARTA. DE FELICIS ET ELIPANDI HAERESI DISSERTATIO HISTORICO-CHRONOLOGICA.


 I. Cum ex operibus sancti Patris nostri Paulini facile deprehendatur ipsum in eo maxime fuisse, ut heresim Adoptiuorum ab agro supremi Patrisfamilias funditus radicitusque euelleret et contra Elipandum et Felicem huiusmodi erroris satores perpeti labore desudasse, equum uisum est, nec ingratum lectoribus nostris futurum, si cum superiori dissertatione egerimus de dogmate, quod Nestoriani erroris appendix dici potest, nunc de auctoribus eius historice tractemus, illorumque hereseos originem, progressus, damnationem, et interitum, omnibus ad sua tempora reuocatis, in medium proferamus. Sic enim hostium audacia et proteruia exposita, uirtus triumphatoris illustrius elucet. Etenim non hebetis ingenii uiros impetebat Paulinus, ut nullius uel laboris uel laudis fuerit eos contudisse; sed qui cristas erigerent et cornua tollerent uel in ipsa clade audaciores. Hinc opus Paulino fuit sepe manus conserere, et coram et scriptis, eminus et cominus pugnam instaurare,  ea tandem euentus felicitate, ut e uiuis excedens, heresim quoque uel penitus exstinctam, uel supremos alicubi tantummodo anhelitus trahentem reliquerit. Sed iam ad propositum ueniendum est.

II. Iam ab initio seculi uIII, Mauri fretum Gaditanum transgressi, Hispanias bello subactas dira seruitute premebant. Anno enim post Christum natum 711 a Iuliano Tingitano prefecto, in ultionem stupri a Roderico filie sue illati, contra ipsum Rodericum, uitize ab eo quoque excecati successorem, sollicitantibus forte filiis ipsius uitize apud Iulianum tunc exsulantibus, accersiti fuerunt, et duce Tarik, Abila monte occupato  anno sequenti, copias sufficiente in Tarik auxilium Mose Armenie prefecto Hispalim submiserunt; et tandem anno 713 Roderico postremo uisigothorum regum occiso, Hispaniarum imperio potiti sunt, Cordube sede imperii constituta. uerum annis proxime sequentibus Pelagius,  quem alii cognatum Roderici uolunt, in Asturie montibus quo se receperant, Maurorum seruitutem declinantes, Christiani, ab eis in regem salutatus, in Mauros insurgens, prima Legionis et Ouiedi regnorum fundamenta iecit, a quibus hostes Christiani nominis, statis temporibus exsurgere uiderunt, qui progressus suos conatusque compescerent, donec pluries fusi uictique, et intra Granatensis tantum regni limites redacti, tandem et hoc ipsum iam super octo secula detentum, anno 1492 Ferdinando et Isabelle cesserunt. Maurorum excursionibus et dominatu sus deque omnia posita, et precipue religionis dogmata et mysteria non est mirandum. Munia enim pastoralia negligentibus ut sibi prospicerent episcopis, et grassante ignorantie malitieque contagio ex uicina Arabum colluuie, quid facilius, quam ut gregem Dominicum macies, dein lethalis pestilentia, subsequeretur? Hinc plerique autumant ex secta Mahometica,  adeo Christo iniuria, semina hereseos Adoptiuorum iacta, enata, adulta.

III. Equidem hoc non improbabile uidebitur consideranti Mahometanismi Alcoranique exordia, que Petrus uenerabilis abbas Cluniacensis nonus, lib. Iu, epist. 17 recenset, dum ait. »Sergium monachum heretici Nestorii sectatorem, expulsum ab Ecclesia, coniunctum Mahumet, quod ei deerat suppleuisse, et Scripturas sacras tam ueteris Testamenti quam Noui, secundum magistri sui intellectum, qui Saluatorem nostrum Deum esse negabat, partim, prout sibi uisum est, exposuisse, et eum ab idololatria dum tentat auertere, Christianum Nestorianum effecisse.« Quid enim aliud quam Nestorianismi germen infandum Adoptiuorum heresis fuit, sicuti superiori dissertatione ostensum est? Hanc fuisse erroris originem in Hispania fateri uidetur etiam Nicolaus Antonius in Bibliotheca Hispana uet. tom. I, lib. uI, cap. 2, n. 25, his uerbis: »Enatus uero, cum exiret hoc seculum  nouus ob ignorantiam  gementis sub iugo Saracenorum Hispanie gentis error de persona Christi Domini puriorem Christianitatis era, quo illius etatis fides uirebat, infecit . . . . . . Felix Urgellensis atque Elipandus Toletanus antistites mali fundus occasioque. Deceptus enim uterque contagione forsan insidentium ceruicibus, aut e proximo blasphemantium Machometanorum, Iesum adoptiuum Dei filium appellare ac docere non erubuerunt.«

Iu. Quanquam uero infandi germinis radix eo solum tempore pullulasse uideatur, ut uerum tamen fatear, adoptionis uocabulum Christo Iesu male appositum, priora quoque secula audierunt. Etenim Bonosus, qui Nestorium precessit, heresique eius uelut prelusit, circa finem seculi Iu, ut patet ex proscriptione dogmatis nefarii an. 389 in concilio Capuano facta  adoptiui nomenclaturam aliquando effutiit. Hic Nussitanie in Dacia episcopus, ut coniectat Sirmondus  in notis ad epist. 3 Auiti uiennen. episcopi, et in can. 17 concilii Arelaten. II partes Photini Christum Deum negantis, et hominem tantummodo predicantis, secutus, docuit Christum adoptiuum, non proprium Dei Filium, ut ex Isidoro lib. uIII Etymolog. cap 5 habetur in 24, q. 3, c. 39, et ipse Isidorus testatur in libro De uiris Ecclesie illustribus, sic de Iustiniano ualentie episcopo sub Theuda, uisigothorum rege, florente, hoc est circa dimidium seculi Iu, scribens: »Iustinianus scripsit librum Responsionum. . . . quarum secunda est contra Bonosiacos, qui Christum adoptiuum, et non proprium dicunt.« uerum Elipandus in epistola sua, quam Etherius et Beatus in lib. I contra ipsum inseruerunt, aliam ait a sua fuisse mentem Bonosi. »Bonosus, inquit, credidit de matre adoptiuum, et non de Patre ante secula proprie genitum:« unde Christum Deum esse negabat omnino, qui generationem eternam ex Patre  ante secula adimebat; quod ipse haudquaquam facere dicebat, ut infra patebit. Ceterum hos esse homines illos hereticos, quos sub his temporibus, id est circa an. 420 impetebat Chromatius noster, Aquileiensis ecclesie aliud illustrissimum iubar, in frag. ad illud: Ego a te habeo baptizari, non ambigimus. Sic enim ait ad illa uerba, Hic est Filius meus, a Patre de Christo dicta: »suus utique non per adoptionem gratie, neque per religionem creature ut heretici uolunt, sed sui proprietate generis, et ueritate nature.«

u. uocabulum autem adoptionis, affictum Christo Iesu ab Orientalibus, ad Occidentales credibile est Theodiscum transtulisse, qui sancto Isidoro in Hispalensem sedem successit, de quo Lucas Tudensis apud Baronium nostrum ad an. 636 n. 9 sic ait: »Successit beatissimo Isidoro Theodiscus natione Grecus . . . Hic . . . infidelis inuentus et erroneus in articulis fidei comprobatus, per synodum ab archiepiscopali  dignitate degradatus est. Asserebat enim Dominum nostrum Iesum Christum cum Patre, et Spiritu sancto non esse unum Deum, sed potius adoptiuum. Hic, ut dictum est, priuatus honore sacerdotii ad Arabes transiit, et secte pseudoprophete Mahometi adhesit, et plura docuit detestanda sub imperatore Heraclio.« Exauctorato autem Theodisco, erroris pestis tunc temporis ulterius grassata non est. uerum Mahometanorum cognata malitia confotum, quasi malignum semen terre mandatum, post ferme sesqui seculum iterum prodiens, per Felicem et Elipandum uitam uiresque resumpsit.

uI. Qui credunt non nisi anno 792 errorem renatum, ducti forte ex eo quod legunt in annalistis Francorum hoc anno primum uerbum de hac heresi habitum, falluntur. Hunc in scopulum incidisse uidetur Natalis Alexander raptus auctoritate Eginardi. In synopsi quippe histor. eccles. sec. uIII, cap. 2, art. 3, § 1, sic ait: »Anno Christi septingentesimo nonagesimo secundo Felix natione Hispanus . . . adoptiuum  Dei Filium secundum quod homo est, non solum pronuntiauit, sed etiam scriptis ad Elipandum episcopum libris prauam opinionem pertinacissime defendit, ut refert Eginardus in annalibus ad annum Christi 792.« Et quidem non solum Eginardus, sed et ceteri annaliste non ante hunc annum de heresi loquuntur. uerum certo certius est ante hoc tempus ortum habuisse. Nam Etherius et Beatus incipientes librum suum, sic Elipandum alloquuntur. »Legimus litteras prudentie tue anno 213 presente, et non nobis, sed Fideli abbati mense Octobri in era 823 clam sub sigillo directas: quas ex relatu aduenisse audiuimus, sed eas usque sexto Kalend. Decembris minime uidimus, cumque nos ad fratrem Fidelem non litterarum illarum compulsio, sed recens religiose domine Abosinde perduceret deuotio, audiuimus ipsum libellum aduersum nos et fidem nostram cuncta Asturia publice diuulgatum.« Si enim era 823, que recidit in annum Christi 785, iam Elipandus  insurgit in impugnatores doctrine sue, libello contra eos iam in uniuersa Asturia diuulgato, manifestum est ante Christi annum 792, heresim enatam. Quod autem annaliste Francorum non nisi hoc anno incipiant de ea uerba facere, nil mirum, cum nonnisi hoc anno aliquid fuerit actum, auspice Carolo Magno, contra ipsam, coacto uidelicet concilio Ratisponensi. Non enim precise loquuntur de heresi tunc incipiente, sed de heresi tunc primum damnata. Quod non obscure colligitur ex annalibus Loiselianis. Sic enim habent ad hunc annum 792: »Heresis Feliciana primitus audita, et Reganesburg primo condemnata est.« Audin, heresim primo condemnatam, que primitus, hoc est, antea erat audita? Primitus pro pridem.

uII. Anteriorem quoque hoc anno 792 ortum eius uel ipse Natalis Alexander cogitur fateri ex uerbis Paulini in concilio Foroiuliensi prolatis, quibus anno 791, ut putat Alexander, damnat Feliciana deliria.  Si enim anno 791 Paulinus impugnet heresim, quis desipiet dicendo ortam tantummodo anno sequenti 792? »Prima, ait Natalis, contra Felicianam heresim synodus Foroiulii, quod Aquileiensis prouincie municipium est, a Paulino Aquileiensi congregata fuit anno salutis septingentesimo nonagesimo primo Caroli Magni uigesimo tertio.« Hec ille I. c. § 11, qui § precedenti uidetur docuisse tantum anno 792 eam a Felice suscitatam. Statuendam tamen non anno 791, sed 796 synodum Foroiuliensem dissertatione nostra secunda uberius probatum est.

uIII. Conatur P. Antonius Pagi tempus Feliciane hereseos enascentis ostendere, nempe non ante annum 783, ex eo quod Adrianus papa anno superiori Aegile episcopo scripserat, ut a uariis erroribus, qui in Hispanias irrepserant, ecclesias tueretur, nulla facta mentione heresis Feliciane, quam non omisisset, si iam caput erexisset. Eiusdem sententie est Cointius, a quo suam hausit Pagius. »Anno superiore   Carolus Adriani compater factus est, annoque proximo  agemus de morte Petri Papiensis episcopi.« His enim litteris memoratur Adrianus Caroli compater, et Petrus Ticinensis episcopus. Ergo, infert, hec epistola Aegilam proferens, que est in Cod. Carol. 95, ad hunc an. 782 pertinet. Et infra: »In iisdem litteris multos carpit  errores, qui contra fidem catholicam in Hispanie partibus orti fuerant: nullam autem mentionem hereseos Feliciane facit, quam serius audiri ceptam uel ex hoc silentio collige.« Hec Cointius.

IX. uerum hoc ipsum, meo iudicio, innuere uidetur non anno 783 enascentem, sed aliquanto prius enatam heresim. Etenim Adrianus monet Aegilam episcopum de tuenda orthodoxa fide an. 772, ut uolunt Pagius et Cointius, non manifestata heresi Feliciana, quam dicunt ab ipso Adriano anno sequenti 783 proprio nomine per alias litteras, de quibus nos quoque infra num. 14, impugnatam. Ex quo inferre  uidentur eomet anno 783 heresim pullulasse. Sed mirum sane cuique uidebitur eodem anno, quo emersit, a pontifice Romano, tanto interuallo ab Hispanis dissito cognitam re et nomine heresim, et cognitam una simul et impugnatam. Probabilius quidem uidetur suboluisse pontifici potius anno precedenti, alicuius non sani dogmatis putorem, et de eo inuago, ut dicitur, scripsisse Aegile episcopo: eo autem clarius percepto, anno sequenti litteris disertis conceptisque illum reprobasse. Hinc etsi admittatur consequentia Pagiana, epistolam Adriani in Cod. Carol. 97, qua heresis ista reiicitur, reponendam esse ad an. 783, non tamen euincitur eodem anno 783 heresim exortam, sed potius annis superioribus et conceptam et partam.

X. Hoc anno 783 mortuus est Silo. Abosinde, siue Abdosinde, uel Adosinde  Alphonsi Catholici filie maritus, qui annis octo, iuxta alios nouem, in Asturia et Legione regnauerat;  quam uiduam summopere studuit in suas partes Elipandus traducere, putans sibi maxime profuturum ad ueneni sui dilatationem, si illud femine auctoritate et religiosa uirtute potenti et illustri propinaret. Ipsa namque post suprema pietatis officia coniugi persoluta, mundi pompis ualedicens, in claustra se receperat, ut habet auctor uitesancti Beati infra n. 22 citandus, et Baronius hoc anno 783, n. 5. Audi Ioannem Mariana Annal. Hispan. lib. uII, cap. 8: »Ad Asturum et Galecorum episcopos Elipandus, pro ea auctoritate quam in alias ecclesias obtinebat, precipuam et maximam, litteras dat, ac nominatim Adosindam Silonis regis uiduam in fraudem impellere conatur. Illa, uti erat necesse, sui iudicii esse negat de controuersia pronuntiare: remque integram ad episcopos defert et sacerdotes sanctissima et prudentissima femina, in quo numero erat Beatus presbyter, et Heterius Uxamensis episcopus.« Hoc ad Adosindam confugium circa initium  an. 786 tentatum uidetur ab Elipando; quippe Etherius et Beatus hortatu eiusdem quondam regine, modo religiose femine, tunc adiisse uidentur Fidelem abbatem, cuius opera ex uerbis Etherii mox laudandis suspicari licet usum fuisse Elipandum in subuersione Adosinde tentanda, ut de controuersia, pro qua ab Elipando sollicitabatur, cominus et oretenus agerent presentes. Colligitur hoc ex initio lib. I Etherii et Beati, quorum uerba supra num. 4 protulimus. Ex quibus deducere licet, quod si hi uiri litteris Elipandi scriptis et directis mense Octobris anno 785 abbati Fideli, a se autem acceptis uI Kal. Decemb. occurrunt hortatu Adosinde, satis apparet nonnisi circa hec tempora sollicitatam fuisse. Credibile enim omnino fit, quod statim ac de hac re secum agi ceptum fuisset, negotium episcopis et sacerdotibus detulisset.

XI. uerum hic apponenda est Elipandi epistola Fideli abbati directa, qualem lib. I proferunt Etherius et Beatus, ex qua nonnulla scitu digna colligi  debent. Sic eam proponunt.

»Elipandus dicit: Qui non fuerit confessus Iesum Christum adoptiuum humanitate et nequaquam adoptiuum diuinitate, et hereticus est et exterminetur. Auferte malum de terra uestra. Non me interrogant, sed docere querunt, quia sunt serui Antichristi. Hanc epistolam domini Ascarici episcopi ideo fraternitati tue direxi, carissime Fidelis, ut cognoscas quanta in Christi seruis regnet humilitas, quanta in Antichristi seruis regnet superbia.

XII. »Cum dominus Ascaricus mihi non docentis imperio, sed interrogantis uoto ea scribere uoluit, sicut illum uera humilitas docuit. Isti ueri modo et contraria dicendo, modo et quasi ignorantem me quid rectum sit, noluerunt interrogare, sed docere. Unde Deus nouit, quia licet proterue scripsissent , nam si uera dixissent, gratus obedire debui reminiscendo quod scriptum est: Si iuniori reuelatum fuerit senior tacet  . Et iterum: Proximus ille Deo est,  qui scit ratione tacere. Nam nunquam est auditum ut Libanenses Toletanos docuissent. Notum est plebi uniuerse hanc sedem sanctis doctrinis ab ipso exordio fidei claruisse, et nunquam schismaticum aliquid emanasse. Et nunc una ouis morbida doctor nobis appetit esse. Et tamen noluit ea ad aures ceterorum fratrum nostrorum perducere antequam illic, ubi exortum est huiusmodi malum, sit radicitus amputatum. Quia ignominia erit mihi, si in traditione Toletana  hoc malum fuerit auditum. Ut quod ego et ceteri fratres mei in Hispalitanis tanto tempore diiudicauimus, et Deo auxiliante tam in festis Paschalium, quam in ceteris erroribus Migetianorum heresim condemnauimus: nunc illi e contrario inueniunt unde nos arguant. Et tamen si tepide fuerit actum, et non fuerit a uobis emendatum, tunc illud ad notionem  reducam fratrum: et erit uobis ignominiosum, si ab illis in uobis reprehensum fuerit.

XIII. »Adolescentiam sane fratris nostri Etherii lacte adductam et nondum ad robur perfecte intelligentie perductam, uestra fraternitas erudiat: quia non cum magistris optimis, sed cum ignaris et schismaticis, uidelicet Felice et Beato Antiphrasio  equales in uirtute et pares in errore habuit collationem. Bonosus et Beatus pari errore condemnati sunt. Ille credidit de matre adoptiuum et non de Patre ante secula proprie genitum, et non de matre tempora liter adoptiuum. Cui similem existimabo illum, nisi Fausto Manicheo? Faustus condemnauit patriarchas et prophetas: 214 iste condemnat doctores priscos et modernos. Obsecro, ut calore fidei accensi tanta sitis intentione precalidi, ut errorem  predictum de medio uestro auferatis, ut sicut per seruos suos Dominus de finibus Betice eradicauit heresim Migentianam, ita per uos de finibus Asturiensium funditus euellat heresim Beatianam. Sed quia audiui, quod precursor Antichristi in medio uestri apparuit, qui illum iam natum annuntiat, queso ut perquiras ab eo ubi, aut quomodo, aut quando natus est spiritus ille mendax prophetarum, qui in eo loquitur, et nos sollicitos redde.« Sic scribebat Elipandus Toleto, ut uidetur, Fideli abbati, era 823.

XIu. Miror Baronium ad an. Christi 783, n. 7; uasquez tom. I, in III part. S. Thom. disput. 89, c. 1; Natalem Alexandrum Hist. Eccles. seculo uIII, cap. 2, ar. 3, § 3, hanc epistolam asserere scriptam anno Christi 783, cum si demas ab era Hispanica annos 38, ut fieri debet a querente in ipsa conuenientiam annorum Christi era 823, non in annum 783, sed in an. 785 recidat, quod aduertit etiam Pagius  ad annum 783, num. 9. In hac epistola meminit concilii Hispalensis a se conuocati ad reprimendos errores Migentii, qui preter nonnulla alia que docebat absurda, circa festum Paschatis celebrandum aberrabat; putatque Pagius loco citato sollicitatum Elipandum epistola Adriani pape, que est in Cod. Carolin. 97 cum hoc titulo: »Exemplar epistole Adriani pape, directe omnibus episcopis per uniuersam Spaniam commorantibus, maxime tamen Eliphando uel Ascarico cum eorum consentaneis, pro heresi uel blasphemia quod filium Dei adoptiuum nominant, cum multis capitibus sanctorum Patrum eos reprehendens. Nec non et de Paschali festiuitate, etc.« Hec illa est epistola, cuius supra num. 9 meminimus, quam Pagius et Cointius anno Christi 783 assignant. Quo anno etiam concilium Hispalense, cuius meminit Elipandus, locat ipse Pagius, cuius auctoritate ad eumdem annum recensetur in collectione Labb. ueneta concilior, sub nomine Hispani Concilii. Quibus positis manifestum est epistolam  ad Fidelem datam fuisse non an. 783, ut Baronius, uasquez, Natalis uolunt; sed tardius puta an. 785. Loquitur enim in ea de Migentianorum errore circa Pascha uti iam deiudicato et exstincto in ipsa uidelicet anni 793 coacta synodo.

Xu. »Inter eos, quos Elipandus ad partes suas pertraxit, fuere Ascaricus Bracarensis episcopus, et Fidelis abbas, cui primo secte sue arcana reuelauit, scripta ad eum epistola mense Octobri era 823, seu anno Christi 785.« Hec ad uerbum Pagius. Que sapere errorem, ne dicam contradictionem, uidentur. Quomodo enim uerum est abbati Fideli primo secte sue arcana reuelasse Elipandum scripta ad cum epistola anno 785, cum ipse Pagius ibi dicat, epistolam Adriani, qua monebantur Hispani episcopi de errore adoptiuorum, datam fuisse an. 783? In qua pariter epistola meminit Romanus pontifex Ascarici tanquam uiri eadem pice inquinati. Potius igitur Ascaricus quam Fidelis hausit prima Elipandiana uenena.  Addit Pagius ibid.: »Conuocato episcoporum prouincialium cetu, Elipandus Migentianos circa diem Paschatis aberrantes, ut ipse in epistola ad Fidelem abbatem gloriatur, incunctanter repressit: proprium tamen errorem, quem a Felice acceperat, publicare non destitit.« Si iam ab anno 773 eque sollicitus fuit Elipandus cum in supprimendo errore Migentianorum tum in heresi sua publicanda, ut allatis uerbis Pagius indicat, quomodo tantummodo anno 785 auribus primo insusurrat abbatis Fidelis errorem suum? Ex huiusmodi sollicitudine erroris disseminandi, praui dogmatis auctor alicui uideri poterit Elipandus, quem non puto, sed potius Felicem, a quo errorem acceperat, ut supra Pagius dicebat. uerum quomodo factum sit, paucis de amborum conditione prius adnotatis, mox expediam.

XuI. Elipandus, quem alii Elifandum, alii Eliphandum, aliter alii pro nationum uario accentu uocant, si ordinem studiorum perpendimus, iunior  Felice est dicendus. Etenim a doctrina Felicis tanquam ab ore magistri pendere uidetur, quem de Adoptionis questione consuluit teste Eginardo in annal. ad an. 792, sed si etatem spectemus, non ausim minorem asserere. Nam ipse an. 792, quo Rome degebat Felix a Carolo de Ratisponensi concilio eius heresim damnante, Adriano per Angilbertum missus ipsam eiuraturus, ut infra uidebitur n. 34, agebat annum etatis octuagesimum secundum. Sic enim scribebat Felici Rome commoranti: »Certifica me qui es positus in Roma.« Et infra: »Me autem cognoscite senectute iam decrepita octuagesimo secundo anno a die octauo Kal. Aug. ingressum fuisse.« Quo fit, ut ipse natus habeatur anno 710, die 25 Iulii. Qua etate superiorem facere Felicem durum uidetur. Siquidem ipse Felix in uiuis adhuc erat an. 814, circa quem ex Agobardo n. 76 constabit defunctum uita et malitia: adeoque supra centesimum annum uixisse dicendus esset. Non fit autem credibile uirum supra nonagenarium ad  Aquense concilium uocatum adfuisse, ut fuit ipse Felix anno 799, ut dicetur n. 71 et seqq.

XuII. »Nonnulli suspicantur Felicem natione Gallum fuisse propter locorum uicinitatem, et quoniam in eam Hispanie partem Gallorum arma annis superioribus penetrauerant,« ait Ioannes Mariana lib. uII, cap. 8; sed Eginardus Hispanum fuisse ad an. 792 manifeste pronuntiat. »Orgellis, inquit, ciuitas est in Pyrenei montis iugo sita, cuius episcopus nomine Felix, natione Hispanus, etc.« De situ Urgellensis ciuitatis consule Ferrarium et Baudrand, qui in Catalaunia ad Pyreneorum montium radices eam constituunt, mirantes Orthelium illam in Aragonia collocare. Quem Orthelii errorem secutus uidetur Papirius Massonus in synopsi prefixa operibus Agobardi, dum ait: »Imperio Caroli Magni et Ludouici Cesarum e summis Pyrenei apicibus emersit quidam episcopus Origelle ab Aragonia.« Cui errori addit de suo penu alium Papirius. Non enim  Origella est in apicibus, sed potius ad radices Pyreneorum, ut habent supra relati geographi. Fallitur item dum ibi subdit de hoc episcopo: »Obiurgatur primo et conuincitur ab Helipando  Toletano episcopo;« cum omnes ueteres recentioresque conueniant adeo ab Elipando non obiurgatum Felicem, quin potius, cum is heresim aliquando eiurauisset  ipsius suasu ad uomitum rediisse, ut infra dicetur. Elipandum autem ex antiqua Gothorum gente prognatum scribit Mariana l. c.: sic igitur inter hos episcopos res se habuit.

XuIII. Ante annum 783, ut nos putamus ratione supra allata, Elipandus Toleti episcopus consuluit Felicem pariter episcopum »per litteras quid de humanitate Saluatoris Dei et Domini nostri Iesu Christi sentire deberet, utrum secundum id quod homo est, proprius an adoptiuus Dei Filius credendus esset ac dicendus. ualde incaute atque inconsiderate, et contra  antiquam catholice Ecclesie doctrinam, adoptiuum non solum pronuntiauit, sed etiam scriptis ad memoratum episcopum libris pertinacissime prauitatem erroris sui defendere curauit.« Sunt uerba Eginardi ad an. 792 in annalibus hanc heresis primam originem recensentis. uerum peta Saxo Annal. lib. III, sub an. 792, innuit Felicem, antequam per epistolas eum consuluisset Elipandus, iam uenena sua populis propinasse, et erroneam doctrinam in uulgus sparsisse. Sic enim canit:

Celsa Pyrenei supra iuga condita montis
Urbs est Orgellis, presul cui nomine Felix
Prefuit. Hic heresim molitus condere prauam,
Dogmata tradebat fidei contraria sancte:
Affirmans, Christus Dominus, quia corpore sumpto
Est homo dignatus fieri, non proprius ex hoc,
Sed quod adoptiuus sit filius omnipotentis.
uiden' heresim consulto docentem? et postea inserit Elipandi consultationem, sic:

 Responsumque Toletano dedit hoc Elipando
Pontifici de re tanta consultus ab ipso:
Atque suum scriptis defendere dogma libello
Omni quo potuit studio curauit et arte.
Idem non obscure asserit etiam Ionas Aurelianensis initio lib. I De Cultu Imaginum, dum coniunctum non Felicem Elipando, sed Elipandum Felici tanquam erroris auctori demonstrat. »Emersit, ait, ex Hispania tempore sancte memorie Caroli piissimi atque inuictissimi Augusti quidam Felix nomine, actu infelix Urgellitanensis ciuitatis episcopus, qui iuncto suo sceleratissimo errori Eliphanto  Toletane urbis episcopo, secundum humanitatem non esse proprium Filium Dei, sed adoptiuum predicare ausus est.« Iure igitur optimo, etsi uelit Pagius ad an. 783, n. 9, Elipandum ea doctrina antea imbutum, asserimus uerum parentem Felicem pestilentie, que etiam a scriptoribus sub Feliciane, non Elipandiane heresis nomine communiter recognoscitur. Et ipse Felix hoc innuit in confessione  fidei sue his uerbis de se prolatis. »Per quem usque nunc in Ecclesia Dei contentio uersa est.«

215 XIX. uerum que ab uno primum processerat, utrumque tamen habuit exinde propugnatores. Audi ab Iona Aurelianensi studium sollicitudinemque amborum disseminandi zizania male doctrine. »Hac uirulenta doctrina uterque Hispaniam magna ex parte infecit. Deinde apostolorum Christi actus imitari uideri uolentes. . . unusquisque separatim diuersas prouincias eadem sua doctrina imbuendas appetiuere. Eliphantus scilicet Asturias et Galliciam, cuius discipulos apud Astures me aliquando uidisse memini . . . Felix, cum multis apud Septimaniam eumdem haustum pestiferum propinauerit, eum tamen Gallie Germanieque, quantum in illo fuit, propinare uoluit. Sed diuina gratia adminiculante nullum apud Galliam Germaniamque eius error locum inuenire quiuit.«

XX. Inter eos, quos hac sollicitudine sibi comparauit  Elipandus discipulos, iam supra recensiti sunt Ascarius Bracarensis episcopus, et Fidelis abbas, per quem forte tentatus fuit Adosinde quondam regine, tunc religiose sanctimonialis, catholicus animus, sed frustra, ut supra dictum. His accessere nonnulli Cordubenses, ut colligitur ex epistola Elipandi ad Felicem directa, in qua sic inquit: »Ego uero direxi epistolam tuam ad Cordoba fratribus qui de Deo recta sentiunt, et mihi multa scripserunt que in tuo adiutorio debueram dirigere. Sed hec eadem Albini magistro Antiphrasio Beato direxi relegenda.«

XXI. Quanquam uero non par fuerit successus ex parte Felicis in propagatione erroris, Galliis Germaniaque sollicitudine episcoporum et Caroli Magni uigilantia satis superque munitis, sobolem tamen infelicem aliquando protulit, Claudium scilicet Taurinensem, natione quidem Hispanum, sed qui extra Hispaniam malum postea detulerit. De eodem contra eumdem scribens Ionas hec habet: »Quo imperante, nempe Ludouico Caroli Magni filio, idem  Felix in quodam discipulo suo nomine Claudio, ut pote, ut uerbis beati Hieronymi utar, Euphorbus in Pythagora renascitur.« Et infra: »Is itaque de quo agitur, exortus ex eadem Hispania, eiusdemque Felicis discipulatui ab ineunte etate inherens, per aliquod tempus in palatio memorati gloriosissimi ac serenissimi Deoque amabilis Augusti in officio presbyteratus militauit, sed ut aliorum utilitati, doctrina predicationis euangelice, que illi admodum inesse uidebatur, consuleret, ipsius piissimi principis clementia presul Taurinensis subrogatus est ecclesie.« Et adhuc inferius: »Non frustra, sed quodam, ut creditur, uaticinio, Claudii sortitus est nomen. Quoniam quanquam magistri sui . . . non uideatur aperte sequi errorem, in eo tamen quod ecclesiastice auctoritati claudicando contraire nititur, non immerito nomen Claudii sortitur, eorumque numero iure asciscitur, de quibus Psalmista: Filii, inquit, alieni mentiti sunt mihi, filii alieni inueterati  sunt, et claudicauerunt a semitis suis.« uerum nedum claudicauit, sed et lapsus est Claudius, qui imagines sanctorum omnino tollendas atque eliminandas assereret. Qua in re claudicauit quoque ipse Ionas, qui etsi ad edificationem et exemplum fidelium seruandas imagines contenderet contra Claudium, omnem tamen cultum ipsarum et uenerationem tollere nitebatur. Sed de Claudio Felicis discipulo et de Iona eius impugnatore hec sint satis. Iam ad propositum nostrum reuertamur.

XXII. Quos maxime perculit insanum dogma fuere Beatus presbyter et abbas, et Etherius discipulus eius postea Oxomensis episcopus, uti habetur ex Alcuino lib. I contra Felicem: »Quod uero, ait, quemdam Beatum abbatem, et discipulum eius Etherium dicitis huic uestre secte primum contraire, laudamus eos in eo, quod ueritatem defendere conati sunt.« uerum quia familiare est hereticis suorum errorum impugnatoribus maculas in doctrina appingere, Felix et Elipandus calumniabantur Beatum et Etherium  quasi in Christo duas naturas cum Eutychete confunderent; non secus ac gutta liquoris in Oceanum sparsa cum aqua maris confunditur, miscetur, unitur; cuius similitudinis meminit Theodoretus in Dialog. 2 qui inscribitur Inconfusus. Et ideo addebat Alcuinus: »Sed si uerum est quod dixistis eos duas naturas Christi in unum confundere sicut uinum et aquam, hoc nullatenus consentimus, sed in eo, si uerum est, ualde eos reprehensibiles iudicamus.« Hic obiter nota prudentiam Alcuini ueritatis adhuc non conscii, adeoque cunctantis assensum prebere impacte calumnie, et bis expressa conditione, si uerum est, sartam tectamque doctrinam eorum habentis. De Beato hec habe ex uita ipsius ab Hispano quodam, recentioris tamen etatis conscripta, relata a Mabillonio in appendice seculi Iu Benedict., quem laudat Pagius ad an. 783, n. 11, addens apud Astures ut sanctum coli sub uulgari nomine san Bieco: »Sedato, inquit auctor uite, Feliciane prauitatis iurgio, sanctus uir Beatus Adosinde regis Silonis uxori,  que propter Mauregati tyrannidem sacram erat uestem induta, continuus pro anime sue remedio exstitit pedagogus: donec apud uallem Cauam  secederet orationibus, ieiuniis et sacre Scripture studio insistens, super Apocalypsis mysteria librum miro ordine scriptitauit. Demum miraculis celebris, Domino, cui seruierat, spiritum placida dormitione commendauit XI Kal. Martii anno Domini 798.

XXIII. Beatum igitur et Etherium in sententiam suam insurgentes moleste audiit Elipandus, conquestusque est de his cum abbate Fideli per epistolam datam era 823, hoc est an. Dom. 785, ut supra dictum est. In qua confidentiam uiri demirari licet, Ascarium Bracarensem episcopum summopere commendantis, quod se eo in negotio consuluisset; et Beatum et Etherium obiurgantis quod secus fecissent, et indignantis quod ii qui a sede Toletana, ceterarum  uelut magistra, instrui postulare debuissent, in suam ueluti matrem temerario ausu insurgerent. Fatetur autem oppositionem sibi factam, quam heresim Beatianam compellare non ueretur, ceteris fratribus se non communicaturum, ne ignominiam et dedecus  sibi crearet, si a Libanensibus, e quibus in Asturiis erat Beatus, Toletani doceri uiderentur. Reuera tamen fucum malitie pretendebat, et uerius dixisset, ne ex oppositione Beati, perfidia dogmatis sui detegeretur, et detecta ab omnibus exsecraretur.

XXIu. uerum pestis diu non latuit, et ab his Elipandi querelis tantum triennio exacto concilium Narbonense in Felicianam heresim congregatum est. Guillelmus Catellus lib. u In Daniele archiepiscopo Narbonensi teste Cointio l. infra n. seq. citando, concilium hoc primus publicauit; deinde Stephanus Baluzius in Addit. ad cap. 25 lib. uI de Concord. sacerd.  et imper. Petri de Marca. Initium hic ponimus tantummodo, quia ad rem magis facit quam cetera. »Concilium Narbonense habitum anno 788. Anno Incarnationis Dominice 788, indictione 12, gloriosissimo quoque Domino imperatore Carolo regnante anno 23, u Kal. Iul. dum pro multis et uariis ecclesiasticis negotiis presertim pro Felicis Urgellitane sedis episcopi pestifero dogmate, monente per sue auctoritatis litteras domno apostolico Adriano, ac domno imperatore per missum suum nomine Desiderium, conuenissemus urbem Narbonam, etc.« Preter hoc, lector, nichil prorsus in ceteris inuenies de heresi Felicis, cuius tantummodo nomen tertiodecimo loco positum in subscriptionibus apparet, sic: »Felix episcopus Urgellitane sedis subscripsi.«

XXu. Non desunt, qui uitia plura in positione huius concilii suboleant, quos inter est Pagius ad an. 788, n. 11. Etenim dicunt 1o peccatum esse in tempore consignando, quia annus 23 Caroli non incidit  in an. Christi 788; 2o indictionem non conuenire, cum non 12, sed tantum 11, tunc excurreret; 3o nomen imperatoris dari Carolo, qui imperium non est consecutus nisi an. 800; 4o ex annalibus Francorum constare primo Ratispone anno Christi 792 damnatam heresim Felicianam, quod uerum non esset, si an. 788 Narbone primum fuisset proscripta; 5o Ipsius Felicis subscriptionem, que in causa damnationis proprie uidetur improbabilis; 6o aliquos episcopos, ut Barcinonensem, huic concilio subscribere, cui non fit credibile Barcinonenses suorum iurium tenacissimos, et regio Francorum nomini in nullo deferentes, interfuisse.

XXuI. uerum non hec tanti facienda uidentur, ut omne robur concilio dematur, et falsitatis suppositionisque illegitime omnino damnetur. Nam Baluzius omnium eruditorum calculo, et ipsius Pagii confessione »in uetustissimis membranis exercitatissimus, asserit se illud descripsisse ex ms., quod aut etate Caroli suppar erat, aut non multo remotum.«  uidit ipse quoque hec, que opponi potuissent, obiecta, eisque opportune occurrit, ut in notis ad concilium ipsum uidere est. Ad primum autem dicendum, antequam Pipinus pater Caroli Magni decederet, Wormatie an. 763 uel 764 regnum ipsius inter filios diuisum, et Aquitaniam, Septimaniam, eamque regionem Hispanie, tunc Francice ditionis, Carolo assignatam, ex 216 eaque regem tunc appellatum fuisse, sicque non nisi unius anni discrepantia intercederet in combinatione annorum Christi 788 et anni 23 Caroli regis. Cointius in annal. ad an. 791, n. 11, concilium non improbat, sed uitia aduertit aliqua, uti quod nec annum incarnationis, nec indictionem tunc temporis apponere solerent. »Ambo igitur hi caracteres, ait, inter supposititios amandandi.« Et quia tardius Carolus imperatoris nomine donatus fuit, subdit: »Sed quisquis annum incarnationis Dominice et indictionem supposuit, is imperatorem facile dixit, quem debebat regem  uocare.« Ipse autem, qui nonnisi a patre mortuo regnum Gallicum Carolum adiisse hic aduertit, non ad an. 788, sed ad an. 791 in quem incidit annus 23 Gallici regni Caroli concilium reponit. uerum pro prima difficultatis explanatione standum uidetur, cum indictio 12  assignata minus aberret ab 11, que uere est anni 788, quam 14, que assignanda erit anno 791. Si quis enim error est in indictione, potuit transcriptoris incuria facile interseri, ut addita lineola pro 11 scriberet 12. Et sic etiam patet responsio ad secundum obiectum.

XXuII. Ad terrium uero pluribus occurrit Baluzius, clarissime ostendendo nomen imperatoris sepe datum Francorum regibus, quanquam imperiale diadema nacti non essent, ut Pipino in charta Maurengi: »Actum Flauinia cenobio an. 17 Pipini imperatoris.«  Ad quartum dicendum est heresim quidem Felicianam in concilio Ratisponensi damnatam primo, nempe nominatim et solemniter, sed quid uetat asserere de ea quoque actum esse in concilio Narbonensi, precipue cum in hoc nichil dicatur de eius damnatione? De ea forte tantum disputatum tunc fuit, definitum uero nichil. Quod ex iis que ex eo concilio supersunt, apparet: nam preter allata superius uerba, nichil ulterius de heresi Feliciana additur, sed quantocius transitus fit ad questionem de limitibus diecesum Narbonensis et Heltnensis. Unde nichil mirum, si inueniatur ipsius Felicis subscriptio, qui in causa limitum optime poterat ferre suffragium, et proferre sententiam. Et ex hoc habes quomodo ad quintum obiectum satisfacias. Ad sextum uero dicendum, quod etsi Barcinonenses in ciuilibus negotiis nullam Francorum subiectionem tolerassent, in causis tamen fidei et ecclesiarum non inuerisimile est conuenisse; precipue cum in fronte actuum dicatur  synodum fuisse conuocatam »monente per litteras domno apostolico Adriano.« Adde quod Cointius adnotauit ad an. 791, n. 13. Tunc »Urgella Narbonensi metropoli subiiciebatur.« Episcopi autem prouinciales, etsi in temporalibus alii dominio subiiciebantur, quid mirum si metropolita conuocante, summo pontifice admonente, concilio adfuerint Narbonensi?

XXuIII. A concilio ergo Narbonensi non melior quam uenerat Felix recedens, et forte ex actitata, non proscripta adhuc uesania sua, insolentior factus, pestiferum dogma in uulgus dispergere non cessauit: adeo ut morbo grassante et uires in dies obtinente, in Germanie quoque partibus, adeo ab Hispania dissitis, malus odor nares purgatiores perculerit. Grassante igitur tractu temporis non parum contagio, necesse habuit Ecclesia ualida manu, auctoritate etiam principis roborata, nedum salubri adurere cauterio, sed et publico anathematis mucrone a radice ulcus secare. Anno igitur 792 Ratispone conuocata  synodo a Carolo Magno primo ecclesiastica sententia percellitur. Primo inquam, quia proprio sub nomine ipsius proscriptio egreditur. Quod quomodo se habuerit, accipe.

XXIX. Domitis primum mense Augusto per Henricum ducem Foroiuliensem, et inde per Carolum fatigatis Auaribus, hiemauit Carolus Ratispone, ibique sub finem anni 791 Natale Domini celebrauit, et Pascha anno sequenti 792. Ita Annales Loiseliani et ceteri. Hoc medio tempore uel sub ipsum  Carolus synodum in eadem ciuitate cegit. In ea actum de coniuratione in Carolum conflata a filio Pippino, ex Hilmintrude, iuxta Cointium ad an. 792, n. 5, uxore, sed iuxta Eginardum in uita Caroli »ex concubina edito: facie quidem pulchro, sed gibbo deformi,«  de qua Annales Loiseliani hoc anno: »Coniuratio contra regem a filio eius Pippino, detecta et compressa est.« Pippinus hic Hilmintrudis alius est a Pippino Hildegardis coniugis filio rege Italie. Unde non audiendus Riccobaldus Ferrariensis, qui in histor. Imperatorum tom. IX Rer. Italic. scriptor. pag. 109, in principio confundit hos Pippinos, et Pippinum in patrem perduellem regem facit Italie, quod falsum est. Procerum et episcoporum consilio non alias de rebelli filio penas sumpsit, quam in monasterio detrusum pro aris totondit, ut habet chronici Moissiacensis auctor. Felicem autem uocatum, imo deductum ad concilium, ut rationem doctrine redderet, consentiunt annaliste Francorum. Iure autem optimo fidei rationem exigebat a Felice synodus, que auctoritate Romani pontificis auditum reum erat damnatura. Monachus cenobii Engolismensis, »celebrat, ait, Natale et Pascha in Ragenesburg. Ibi tenet synodum, et primo damnatur heresis Feliciana  cum auctoritate Adriani pape.« Non tamen ad anathematis fulmen intorquendum tumultuarie et re indiscussa processerunt Patres; sed data quantum ad rem opus fuerat facultate rationes suas proponendi, tuendi, confirmandi ipsi Felici, dogma proscriptum. Colligitur ex Eginardo in annal. an. 792: »Ductus Felix ad palatium regis, qui tunc apud Reginum Baioarie ciuitatem, in qua hiemauerat, residebat, ubi congregato episcoporum concilio auditus est, et errasse conuictus,« etc., cui concinit peta Saxo sic habens:

Hinc ad catholici deductus principis aulam

A multis ibi presulibus, synodoque frequent
Est auditus et errorem docuisse nefandum
Conuictus, etc.

XXX. Seuerinus Binius in not. ad concilium Ratisponense. litt. a, putat de hac synodo locutum fuisse Ionam Aurelianen. episcopum in principio libri  De Cultu Imaginum, ubi habet: »Eiusdem principis  iussu in unum coacti  adhibita, etiam sancte Romane Ecclesie auctoritate eumdem Felicem damnauerunt, imo cum auctore sui erroris Nestorio, quem imitatus est, perpetuo anathemati mancipauerunt.« uerum hec uerba autumo esse intelligenda de synodo Francofordiensi; nam idem Ionas paulo superius de huiusmodi hereticis sic dicit: »Et quia iam secundum apostolicum preceptum ter, ut ab eadem sua predicatione desisterent, admoniti fuerant, tamen in eodem errore permanebant, ut hereticos deuitari.« Trina autem admonitio ecclesiastica completa tantummodo erat in synodo Francofordiensi, in qua tertio damnatam fuisse heresim annaliste Francorum uno ore affirmant. Insuper Ionas loqui uidetur de peremptoria animaduersione et ultima per Carolum facta in Felicem; nam uerbis allatis immediate subdit: »Memorato, autem orthodoxo principe Carolo rebus humanis exempto, gloriosus filius eius Ludouicus, etc.« His  uerbis innuere uidetur eam damnationem fuisse, inter quam et obitum Caroli alia media non fuerit. Ultima autem censura si non fuit Francofordiensis, multo minus Ratisponensis fuit.

XXXI. uerum enim uero clarius quam Ionas de hoc conuentu Ratisponensi locutus est Alcuinus lib. I aduersus Elipandum: »Antequam, inquit, ego eodem sapientissimo rege Carolo iubente uenissem in Franciam« , hec eadem uestri erroris secta eodem glorioso principe presidente, Felice, quem multum laudare soles, uestre partis tunc temporis defensore, uentilata est in celeberrimo loco, qui dicitur Raiginisbug, et synodali auctoritate sacerdotum Christi, qui ex diuersis Christiani imperii partibus conuenerant, eterno anathemate damnata.« Hoc in concilio Felix  heresim suam detestatus est, ut habent annales Fuldenses, his uerbis: »Heresis Feliciana ipso auctore eam abnegante apud Reganesburg primum damnata est.«

XXXII. uerum quia ut canis ad uomitum rediit, et quod eiurauerat iterum amplexus est, exprobrat ipsi Paulinus noster lib. I, in eumd. cap. 5 fidei inconstantiam, et sacramenti quod solemniter tactis Euangeliis et conceptis uerbis ediderat hoc in conuentu uiolationem. Audi Paulinum, qui concilio, ut hinc inferimus, adfuit, rem describentem: »Aggrediamur . . . hunc pudoris inscium uirum, qui palestre iam dudum succubuisse certamini, gerendarum rerum qualitas efficaciter certis approbat documentis. Nunc 217 autem temerario ausu, nescitur cuius instinctu, rediuiua reparare nititur bella. Oblitus preterea federis iurisiurandi quod cum Deo pepigerat, candidis millium angelorum undique circumfusis cateruis. Sed neque humane, ut puto, militie  huic spectaculo defuit multitudo, presertim cum in conspectu uenerandi principis uentilaretur huiusmodi controuersia questionis. Nam tactis sacrosanctis Euangeliis iure iurando protestatus est, quemadmodum tunc temporis sincerissime fidei exigente censura, suppresso silentio obscure obmutuit garrulitas disputationis: nullius unquam deinceps nullo quolibet titulo quiddam refragatiuo molimine reuoluere questionis; sed in ea, cui consenserat, fidei regula spopondit sese perpetua immutabilitate mansurum. In hoc quippe gymnastice disputationis conflictu contigit etiam humillime nostre paruitatis personaliter presentiam adfuisse.«

XXXIII. Hec ultima uerba manifestissime ostendunt, nec dubio locum relinquunt, Paulinum huic concilio interfuisse, quia de alio intelligi haud possunt. Non de Francofordiensi, quia etsi interfuere Paulinus et Carolus, non tamen Felix interfuit, ut uidebis infra n. 47 cum de concilio Francofordiensi  et sacro syllabo Paulini sermo recurret, adeoque neque Francofordie perfidiam suam reprobauit, ut hic dicitur. Non de concilio Romano, quia ut mox n. 35 uidebitur, etsi in eo errorem suum coram Adriano pontifice detestatus est Felix, non ibi interfuit Paulinus, qui dicit hic se interfuisse cum uentilaretur controuersia in conspectu uenerandi principis, id est Caroli, qui et ipse tunc Romano concilio non adfuit. Non tandem de Aquisgranensi anni 799, quia constat Paulinum hec scripsisse, et in faciem Felici iactasse ante annum Aquisgranensis concilii 799, nempe anno 796, ut ex epistola dedicationis ad Carolum libris tribus  contra Felicem prefixa, in notis eius aduertimus. Insuper priuilegium hoc anno a Carolo obtinuit Paulinus ex Reginisburg., de quo in uita eius cap. 6 fusius. Luce igitur meridiana fit clarius huic Ratisponensi synodo Paulinum adfuisse.

XXXIu. Eiurata itaque perfidia in synodo illa  Bauarica, Felix iussu Caroli ducitur Romam per Angilbertum, ut coram Petri cathedra, que est columna et fundamentum ueritatis, publica facta erroris confessione, penitentie pignus ipse Adrianus susciperet. Annales Fuldenses: »Quin etiam per Engilbertum abbatem in presentia Adriani apostolici adductus, denuo eam  confessione facta damnauit.« Idem habent annales Loiseliani et ceteri hoc anno 792. Quem Fuldensis annalista hic abbatem Angilbertum uocat, Cointius ad eumdem annum 792, num. 22, et ad an. 796, n. 139 et seqq. nec abbatem, nec presbyterum ante an. 796 conatur ostendere, quo tantummodo anno cucullatum in Centulensi monasterio contendit. Non uacat cuncta percurrere, ut lis dirimatur, cum rei nostre sit personam nouisse. Conditionem autem persone si cui libet exquirere, uideat preter Cointium l. c., Acta SS. Benedictinor. secul. Iu, an. 814, nec omittat uitam ipsius Angilberti ad diem 18 Februarii apud  Adrianum Baillet.

XXXu. Ratispona igitur profectus, ductore Angilberto Felix cum Romam aduenisset, humaniter ab optimo pastore ouis errabunda suscipitur. uerum ut erroris enormitas exposcebat, uincula carceris non effugit. In quo libellum concinnauit in sui eiurationem erroris, quem Adriano et Patribus concilii Romani, ad hoc in basilica sancti Petri a papa coactis, exhibuit. Hoc nos docent Leonis III uerba habita in alio Romano concilio an. 799, actione 2: »Sub sancte recordationis, ait, predecessore nostro domno Adriano papa, directus a domno Carolo prefulgido magno rege ipse miserrimus hereticus infelix episcopus, doctus ab eodem almo presule fecit illum orthodoxum in uinculis libellum, anathematizans et confirmans inter cetera nequaquam Filium Dei adoptiuum esse, sicut dixerat, sed proprium et uerum Dominum nostrum Iesum Christum Filium Dei confiteor. Unde et ipsum orthodoxum suum libellum super sacrosancta  sancta Dei mysteria in nostro patriarchio ponens, iurauit sic tenere et confiteri. Et iterum in confessione super corpus beati Petri apostoli ipsum ponens orthodoxum suum libellum, similiter et illic iurauit nequaquam se dicere audere adoptiuum, sed proprium et dilectum Filium Dei teneo et confiteor. Et postmodum transgressus legem Dei excelsi, fugiens apud paganos consentaneos peiuratus effectus est.« Hec omnia Leo papa III. Hac peracta erroris publica retractatione absolutus ad propria remittitur. Eginardus in annal.: »Quo facto ad ciuitatem suam reuersus est.« Exacte eque ac eleganter pro ratione temporis peta Saxonicus sub anno 792:

. . . . . . post hec Adriano mittitur almo,
Sedis apostolice fuit hoc qui tempore presul.
Quo presente, Petri correctus in ede beati
Pontificum coram sancto celebrique senatu,
Damnauit Felix, prius infeliciter a se
Ortam perfidie sectam, meruitque reuerti
Ad proprie rursus retinendum sedis honorem.
 Que in hoc Romano concilio definita fuere, et que data occasione pluries de hoc negotio Carolo Magno interroganti responderit Adrianus in unam epistolam seu libellum collegit, et ad Hispanie episcopos contra Elipandum direxit; huius meminit Carolus in sua ad eumdem Elipandum ex synodo Francofordiensi una cum synodica concilii et Sacrosyllabo Paulini nostri epistola directa: que omnia habentur in actis ipsius Francoford. concilii. »Primo quid Dominus apostolicus  cum sancta Romana Ecclesia et episcopis illis in partibus quaquauersum commorantibus, et catholicis doctoribus sentiret sub unius libelli tenore statuimus.«

XXXuI. Opportune redux ab Anglia post ferme triennium Franciam repetiit sub hoc tempore Alcuinus, quo Felix ad ecclesiam suam remissus simulate conuersionis et fucate erroris eiurationis Ratispone et Rome facte indicia prebuit. Illusit enim Deo et Ecclesie infelix homo: nam uere nunquam deposuit  ab animo doctrinam prauam, ut ipse fatetur in confessione fidei sue ex concilio Aquisgranensi, cum tunc conuersus apparuit. Dixit enim: »Ex toto corde reuersi sumus, non qualibet simulatione aut uelamine falsitatis, sicut dudum:« innuens per hoc dudum se hac uice simulate conuersum fuisse. Et reuera adhuc Rome degens litteram Elipando misit, ex cuius responsione non obscure arguitur eius perfidia. Sic enim respondens Felici scribebat Elipandus epistola, quam iam pluries per partes allegauimus: »Domino Felice sciente uos reddo, quia exeunte Iulio uestro scripto accepi, et exeunte Augusto uobis item scripsi.« Et paulo post: »Certifica me qui es positus in Roma. Epistolam uestram celitus quodammodo mihi inlapsam exeunte Iulio accepi, et Deo meo ulnis extensis immensas gratis egi, qui me fecit tuis colloquiis colletari.« Et infra: »Ego uero direxi epistolam tuam ad Cordoba fratribus, qui de Deo recta sentiunt, et mihi multa scripserunt, que in tuo adiutorio debueram  dirigere. Sed ad ipso heresiarcham Albini magistro Antiphrasio Beato direxi relegenda. Tu uero dirige scriptum illud pro tuo fideli glorioso principali antequam ueniat ad ipso filio mortis Albino, qui non credit carnis adoptionem in Filio Dei, etc.«

XXXuII. Hec epistola manifeste scribitur post illam mense Augusto scriptam, cuius hic meminit, uidelicet sub finem anni 792 uel initio sequentis 793. Ex qua liquido apparet quam ficte doctrinam suam siue Ratispone siue Rome eiurauerit Felix, qui talem scriptionis communionem cum Elipando conseruabat, a quo et tales suppetias exspectabat. Ex qua insuper uides Albini eruditionem utrumque reformidare, cuius in manus ne deuenirent scripta sua, tanta sollicitudine cauebant. Quamuis uero Alcuinus circa hoc tempus, ut diximus, in Gallias rediisset, tamen non ignorabat seriem Hispanici erroris; quippe ante eius a Gallia discessum anno circiter 790 iam mali dogmatis  rumor percrebuerat. Hoc ipsum hauritur ex eius epistola 8 ad Carolum Magnum, in qua agens de quodam Felicis libello sic ait: »Nuper uenit mihi libellus a Felice infelice directus, cuius propter curiositatem, cum paucas paginolas legendo percucurri, inueni peiores hereses, uel magis blasphemias, quam ante in eius legerem.« Nota igitur erat Alcuino, qui ante eius scripta legerat, iam a superioribus annis Felicis doctrina.

XXXuIII. Huius libelli edendi occasionem nactus fuerat Felix ex quadam epistola ipsius Alcuini, qui mox a suo in Gallias reditu comperit Felicem a conuersione, quam simulate Rome fecerat, statim ac Urgellam deuenit, desciuisse; adeoque in spiritu caritatis et pacis ad uiam salutis illum ea epistola reuocare curauit. Audi ipsum Alcuinum lib. I contra Felicem, qui sic incipit: »Scripsi epistolam pridem  Felici episcopo caritatis calamo, non contentionis  stimulo; fraterne salutis 218 desiderio, non mordacis reprehensionis stylo; cupiens eum corrigere in Christi dilectione, quem in cuiusdam nominis nouitate et catholice pacis unione recedere notum habetur. Sed, ut agnosco, non eo caritatis officio uel humilitatis obsequio mee litterulas diligentie recepit, quo me scribere, qui meam pietatis intuitu legerit epistolam, agnoscere poterit. Nam idem prefatus Felix mox libellum  non epistolari breuitate succinctum, sed sermonum serie prolixum nobis dirigere uoluit.«

XXXIX. Admiraris, et quidem merito, lector, modestiam Alcuini: admirare et humilitatem, qui non suis fidens uiribus postulat adiutores sibi dari a Carolo. Sic enim ait epistola 8: »huius libri uel magis erroris responsio multa diligentia et plurimis adiutoribus est consideranda. Ego solus non sufficio ad responsionem. Prouideat uero tua sancta pietas  operi tam arduo et necessario adiutores idoneos, quatenus hec impia heresis omnimodis exstinguatur.« In alia autem epistola nominatim preter Adrianum pontificem, consultum uoluit Paulinum nostrum, ut is quoque scribendi contra Felicem prouinciam susciperet. »De Libello, ait, infelicis, non magistri, sed subuersoris, placet mihi ualde, quod uestra  sanctissima uoluntas et deuotio habet curam respondendi ad defensionem fidei catholice. Sed obsecro, si uestre placeat pietati, ut exemplarium illius libelli domno dirigatur apostolico, aliud quoque Paulino patriarche, similiter Richbodo et Theodulfo episcopis doctoribus et magistris, ut singuli pro se respondeant. Flaccus uero tuus tecum laborat in reddenda ratione catholice fidei. Tantum detur ei spatium, ut quiete ac diligenter liceat illi cum pueris suis considerare Patrum sensus, quid unusquisque diceret de sententiis, quas posuit prefatus subuersor in suo libello.«

XL. Interea libellus Alcuino directus nedum ad  manus Caroli peruenerat, sed, ut ipse Alcuinus expostulauerat, Paulino insuper, et Adriano missus fuerat, quibus forte occasionem prebuerat luculenter copioseque respondendi. His autem in contentionibus laboranti Felici opportune accurrit, tanquam , suppetias laturus commilito nefarius Elipandus, a quo non peruersus, ut quidam uolunt, fuerat Felix, qui nunquam uere fuerat conuersus, ut dictum est, sed potius in perfidia confirmatus. Hic datis litteris, a Carolo postulauit, ut que ipse et socius scripserant ex sanctorum Patrum sententia de adoptione Filii Dei, iubere dignaretur sibi legi et pacate audire; et non unius uel alterius, sed plurimum sententiam exposceret, antequam doctrinam reprobaret. Rogabant insuper, ut ipse Carolus arbiter sederet in doctorum conuentu. Addebant, ut sibi caueret a Beato, quem Antiphrasium dicebant, partium catholicarum defensore, ne sibi eueniret, quod Constantino olim euenisse dixerat Isidorus. Patent  hec omnia ex responsione Caroli Magni, quam ex synodo Francofordiensi ipsis direxerat. Nec satis eis fuit per litteras Carolum adire, sed et aliorum episcoporum aures talibus epistolis pulsarunt, quibus non doceri, ut par erat, postulabant, sed docendi preseferebant arrogantiam. Patet id ex epistola Caroli, in qua hec habentur: »His partibus fidei uestre litteras dirigere curastis utrumque, et generales ad sacerdotales sanctissimas aures, ad nos quoque speciales. In quarum utique serie litterarum non satis elucebat, an quasi ex auctoritate magisterii nos uestra docere disposuistis, an ex humilitatis discipulatu nostra discere desideratis.« Et infra: »Fecimus sicut petistis, collectis undique ecclesiasticis doctoribus, et populi Christiani rectoribus: nobisque omnibus pacifico unanimitatis choro consedentibus eumdem libellum a capite calce tenus per distinctiones uniuscuiusque sententie, et per interrogationes uel responsiones, prout cuique libuit, perlegere  iussimus.« Et adhuc infra: »scriptam itaque in epistola uestra huiuscemodi obsecrationem inuenimus: Poscentes uos per eum, qui pro te in cruce manus innoxias extendit . . . . . , ut per te ipsum arbiter sedeas. Ecce ego uestris petitionibus satisfaciens congregationi sacerdotum auditor et arbiter sedi.« Et paulo post: »Exemplum mihi Constantini imperatoris proposuistis, cuius initium beatum Isidorum laudasse dicitis et finem doluisse: quod ne mihi accidat per quemdam Beatum, quem Antiphrasium cognominastis, benigne suadetis. Hoc etiam diuina miserante gratia precauere satago, etc.« Ex his responsionis Caroline uerbis quid petierint Elipandus et Felix liquido constat. Satis autem superque eis morem gessit Caroli mansuetudo celebratione concilii Francofordiensis estate ineunte anni 794 congregati.

XLI. Francofordia tempore Caroli Magni non in eam adhuc amplitudinem excreuerat, qua hodie conspicitur,  que ipsius tantum etate nomen ab eius militie traiectu in Saxones procedentis, sortita est. Guntherus Ligurinus de gestis Friderici lib. I:

. . . . . nam Teutonus incola dixit
Franconefurt: nobis liceat sermone Latino
Francorum dixisse uadum, quia Carolus illic
Saxonas indomita nimium feritate rebelles
Oppugnans, rapidi latissima flumina Mog
Ignoto fregisse uado, mediumque per amnem
Transmisisse suas neglecto ponte cohortes
Creditur, inde locis mansurum nomen inhesit.
Locus hodie et nundinis et imperii conuentibus precipue imperatoris inauguratione celeberrimus. Hoc loco, ubi Pascha iam celebrauerat Carolus, et comitia regni agenda erant, episcoporum quoque concilium in causa fidei congregare decreuit. Datis igitur per Galliarum, Britannie et Italie prouincias litteris, ut ipse in epistola supra allata ad Elipandum testatur, episcopos conuocat. Re autem communicata precipue Adriano pape, legati ab ipso  mittuntur Theophilactus et Stephanus, qui in synodo uicariam sedis apostolice presentiam et auctoritatem preseferant.

XLII. Quas partes tenuerit hoc in concilio Paulinus noster colligi potest ex eius Sacrosyllabo, quem bifariam in lucem missum ab initio fuisse aduertit Cointius ad an. 794, n. 7: »Editus est duplici modo: primum ut a Paulino scriptus est aduersus epistolam Elipandi, deinde ut ab episcopis Italie ex Francofordiensis concilii decreto missus est ad prouincias Hispanie. Prior editio post Alcuini Opera que publicata sunt ab Andrea Duchesnio, et in bibliothecis Patrum reperitur; posterior in collectionibus conciliorum. Inter utrumque parum discriminis occurrit: in una Paulinus singularem aliquando numerum sic usurpat, decerno, censeo; pluralem semper in altera, sic, decernimus, censemus. Precipuus differentie locus est sub initium operis,« ubi, ut summatim dicam, Paulinus in prima non includit Petrum Mediolanensem  episcopum, in secunda includit. Ceterum libellus concilio iudice dignus fuit, ut nomine episcoporum Italie Hispaniarum ecclesiis auctoritate synodali dirigeretur. Continuator historie Pauli Diaconi a Marquardo Frehero editus, apud Du Chesne tom. II, qui ob dignitatem et numerum trecentorum circiter, ut ait Baronius ad an. 794, n. 1, episcoporum, hanc synodum magnam  uocat, in scenam pre ceteris producit Paulinum, Petrum Mediolanensem, et Alcuinum. »Quam heresim, ait, uiri sanctissimi Paulinus Aquilegiensis patriarcha, et Petrus Mediolanensis archiepiscopus, seu Alcuinus insule Britannie archidiaconus cum ceteris episcopis diuinarum Scripturarum assertionibus destruentes, proprium eum et non adoptiuum dici sanxerunt.« Sed et Carolus Magnus eumdem ordinem in sua epistola seruat, ut post Adriani pape, Libellum Paulini statim recenseat, tertio loco episcoporum Germanie, Galliarum, Aquitanie et Britannie librum.

 XLIII. Acta huius concilii et canones in collectione conciliorum Labbeana reperies. Sed seriem actorum et ordinem, quo gesta, maxime in principio, fuere, Paulino nostro debemus, qui omnino ex initio sui Sacrosyllabi est audiendus. »Sancto incitante Spiritu, ac zelo fidei catholice scintillatim sub pectore feruescente clementissimi et tranquillissimi gloriosique Caroli regis domini terre, imperii eius decreto per diuersas prouincias regni eius ditioni subiectas summa celeritate percurrente, multitudo antistitum sacris obtemperando preceptis in uno collegio aggregata conuenit. Quadam die residentibus cunctis in aula sacri palatii assistentibus in modum corone presbyteris, diaconibus, cunctoque clero sub presentia predicti principis allata est epistola missa ab Elipando auctore noxii sceleris, Toletane sedis pseudo-episcopo Hispalensi termino circumscripte. Cumque iubente rege publica uoce recitata fuisset, statim surgens uenerabilis princeps de sella regia, stetit  supra gradum suum, ac locutus est de causa fidei prolixo sermone, et adiecit: Quid uobis uidetur? Ab anno prorsus preterito, et ex quo cepit huius pestis insania tumescente perfidie ulcus diffusius ebullire, non paruus in his regionibus, licet in extremis finibus regni nostri, error inoleuit, quem censura fidei necesse est modis omnibus resecare. Cumque imprecata et concessa esset morosa dilatio per dies aliquot, placuit eius mansuetudini unusquisque quidquid ingenii captu rectius sentire potuisset, per sacras syllabas die statuto eius clementie oblatum sui cor pectoris, fidei munus styli ferculo mentis uiuaciter deferret . . . . 219 Quapropter ego Paulinus . . . . . una cum reuerendissimo et omni honore digno Petro Mediolanensis sedis archiepiscopo, cunctisque collegis fratribus et consacerdotibus nostris Ligure, Austrie, Hesperie , Emilie catholicarum ecclesiarum uenerandis presulibus . . . . .  respondere non formido.«

XLIu. Inter Paulini commilitones uelut antesignanus Petrus, Mediolanensis presul, recensetur, ut uides. Hic Oldradus cognominatus  inter nobiliores Mediolanensium, ab epistolis Adriano pape fuit, ut ab Ughello in Mediolanensibus discimus. Anno 772 teste Cointio eod. an. n. 35 mittitur in Gallias significaturus pontificis querelas de Desiderio Rome insultante, cuius insidias fugiendi gratia iter maritimum tenens, perueniensque Massiliam, regem dein adiit Theodonis uilla degentem an. 773, qui promisit pontifici se opem laturum. Ita Cointius ex annalib. Laureshamen. Anno 783 Mediolanensis archiepiscopus renuntiatur, qui an. 784 ad ordinem canonicorum monachorum adiecit qui ecclesie deseruirent, constructis edibus, et Benedicto designato monasterii Ambrosiani abbate, ut ex Tristano Calcho idem asserit. Interfuit concilio Francofordiensi, ut uidimus,  nonnullaque scripsit, quorum meminit Ughellus. Adeo autem strenue se gessit contra male doctrine euulgatores, ut mallei hereticorum glorioso titulo a Carolo donaretur, teste Ripamontio Dec. 1, lib. IX citato a Cointio ad an. 804, quo decessit 9 Maii ex Ughello. Habes elogium Ripamontii de Petro, quod est huiusmodi: »Petrus constituto Mediolanensis ecclesie patrimonio, fundatoque monasterio, quod tantis opibus et ipsius Ambrosii nomine dignum esset, non minori sollicitudine contendit, ut populi quoque constitueret mores, et si quid in religionem irrepserat uitii, tolleret ac sanaret. Atque tantum fuit eius odium erga praua dogmata, ut a Carolo Magno malleus hereticorum appellaretur.« Sed hec de Petro Mediolanensi sint satis.

XLu. Libellum igitur, Sacrosyllabum dictum, latum a Paulino in concilio, et coram omnibus perlectum, ratum Patres habuere, ad cuius normam canonem primum statuere, qui talis est: »Primordio capitulorum exortum est de impia ac nefanda herese  Elipandi Toletane sedis episcopi, et Felicis Orgellitane eorumque sequacibus, qui male sentientes in Dei Filio asserebant adoptionem. Quam omnes qui supra sanctissimi Patres et respuentes una uoce contradixerunt, atque hanc heresim funditus a sancta Ecclesia eradicandam statuerunt.« Eginardus hac de re loquens in Annalib. sic habet: »In quo concilio et heresis memorata condemnata est, et liber contra eam communi episcoporum auctoritate compositus, in quo omnes subscripserunt.« Qui liber iste fuerit preter hunc Paulini non uideo. Distinguit enim Annalista diligentissimus damnationem hereseos a libro contra eam scripto. Heresis, ait, condemnata est, et liber contra eam compositus; in quo omnes subscripserunt, ne forte suspicaueris subscriptionem episcoporum supra anathema tantummodo cadere. Igitur preter commune suffragium latum pro sententia anathematis, ex uerbis Eginardi et aliorum Annalistarum hoc idem habentium, subscriptio  communis fuit facta libello Paulini, qui omnium uoto et nomine dignus habitus fuit, ut ad episcopos Hispanie concilii auctoritate dirigeretur. Colligitur liquido ex titulo libri, qui sic effertur: »Libellus episcoporum Italie contra Elipandum concilii decreto missus ad prouincias Hispanie. Incipit libellus Sacrosyllabus catholico salubriter editus stylo, in concilio diuino nutu habito in suburbanis Moguntie ciuitatis, regione Germanie, in loco celebri, qui dicitur Franconofurd, sub presentia clementissimi principis domini Caroli, gloriosique regis, anno felicissimo regni eius 26. Placuit igitur sancto uenerandoque concilio, quatenus hic libellus pro causa fidei ad prouincias Gallicie ac Spaniarum mitti deberet ad noxios resecandos errores, specialiter autem ad Elipandum Toletane sedis episcopum, in quo omnis huius negotii constat materia questionum.«

XLuI. Non me latet aliam synodicam episcoporum  Galliarum, Germanie, Aquitanie, epistolam episcopis Hispanis directam fuisse, que post libellum Paulini in actis concilii Francofordiensis reponitur. Me latet autem communi concilii nomine et decreto missam fuisse, cum hoc in eius titulo non legatur, qui talis est. »Synodica concilii ab episcopis Gallie et Germanie ad presules Hispanie missa. Sancta synodus et uenerabiles in Christo Patres cum omnibus episcopis Germanie, Gallie et Aquitanie, et toto catholice pacis clero, presulibus Hispanie et ceteris ibidem Christianitatis nomen habentibus in Domino Deo, Dei Filio uero et proprio, Iesu Christo, eterne beatitudinis salutem.« uides titulorum differentiam? Hec mittitur, quod non negamus: illa decernitur communi suffragio mittenda, quod est honorificentius. Quis enim non uidet magis quam huic epistole etsi synodice, libro Paulini conuenire que dicit Eginardus, eidem scilicet libro, non epistole, subscripsisse omnes Patres? Hoc igitur honore condignus  fuit Paulinus, quem concilium Francofordiense honorare uoluit. Paucis hec omnia accipe a peta Saxone sub hoc anno 794:

Dira uenenifere conatus semina secte,
Que Felix infelici male sparserat ausu,
uellere de sacro Domini radicitus agro,
Catholicus princeps, synodum celebrare uocatos
Undique pontifices iam dictam fecit ad aulam.
Nec non affuerat Stephanus cum Theophylacto.
Nam fuit antistes sedis legatus uterque
Romane, quos papa sacer mittens Adrianus
Rite suam seruare uicem mandauerat illic.
Tunc igitur cuncti cum decreto generali
Hanc condemnarunt heresim, scriptusque libellus
Est illam contra, quem confirmauerat ille
Pontificum cetus, simul et subscripserat omnis.

XLuII. Hec est tertia proscriptio solemnis iuridica, canonica, legitima heresis Feliciane; Feliciane, inquam, quamuis enim in concilio Francofordiensi distincte petatur Elipandus, hoc fit, quia litteris suis ad questionem dirimendam ipse prouocauerat,  qui mordicus doctrine Felicis adherebat. uerum etsi tertio fulmine ictam, non tamen adhuc exstinctam, conatus uiresque, quas exeruit imposterum, testatum faciunt. Hinc miror Auentinum scripsisse lib. Iu Annal. Boior. »Tertio ibidem  condemnata est heresis Feliciana Elipandianaque de adoptione Filii Dei. Omnes subscripsere sacerdotes. Elipando cognoscenti errorem suum uenia, itidem Felici data. Dignitas ambobus seruata:« cum de dignitate ibi nichil actum fuerit, et neuter eorum resipuerit ex eo, nec, ad sanam mentem redierit, sicut actus sequentes comprobarunt. Adde neque ipsos ibi tunc adfuisse ueniam obtenturos et dignitatis reseruationem, ut ex epistolis ab hoc concilio latis patet, que absentes eos, quibus mittuntur, ostendunt.

XLuIII. Igitur Carolus rex, qui concilium cegerat, morem gerens Elipando, accuratius doctrine sue examen poscenti, quod in eo definitum fuerat,  remisit. Addidit quoque epistolam Adriani pape, quam Cointius ad an. 793, n. 15 et seq. putat ex epistola Elipandi a Carolo pape transmissa, uelut responsiuam male doctrine ex concilio Romano emanatam, Adrianum direxisse Carolo, mittendam Elipando. Insuper libellum Paulini, nomine episcoporum Italie, auctoritate tamen uniuersi concilii, et synodicam epistolam Germanie, Gallie, Aquitanie et Britannie, episcoporum. Nec dedignatus fuit suo nomine aliam dirigere, qua utrumque caritate uere paterna alloquens ad uiam ueritatis reducere conatur. »Dein quarto loco, inquit, mee proprie unanimitatis cum his sanctissimis predictorum Patrum decretis et catholicis statutis consensum subnexui, sicut uosmetipsi in uestra epistola, quam meo specialiter assignastis nomini, rogare curastis.« Quam sic claudit: »Redite ad pium matris Ecclesie gremium. Illa uos foueat et nutriat, donec occurratis in uirum perfectum et in plenitudinem corporis  Christi. Habetote nos cooperatores salutis uestre, catholice pacis auxiliatores, et societas nostra sit in Christo Iesu Domino nostro.« Hinc etiam uides hos episcopos non adfuisse concilio.

XLIX. Acta concilii innotuisse Adriano pape dubitandum non est, cum per legatos suos Theophylactum et Stephanum ille prefuerit. Sub hoc tempore misit Carolus Romam denuo Angilbertum pro causa imaginum, ut colligitur ex responsione Adriani ad Carolum, quam per partes recitat Baronius noster ad an. 795, n. 32 et seqq. »Directum, ait, a uestra clementissima precelsa regali potentia suscepimus fidelem familiarem uestrum, uidelicet Engelbertum abbatem et ministrum cappelle . . . . . Edidit nobis capitulare aduersus synodum, que pro sacrarum imaginum erectione in Nicea acta est.« Cointius, qui Caroli litteras de imaginibus et Adriani responsionem, et Hincmari hac de re auctoritatem, illas ut supposititias, hanc ut infirmam reprobat,  uitium quoque arguit ex titulo 220 abbatis dato Angilberto, quem monachum indutum anno tantummodo 796 contendit. uide, si lubet, eumdem ad an. 794, n. 26 et seqq.; qui tamen n. 108 non dubitat de profectione Angilberti Romam, quia epistola 63 Alcuini, Adriano directa, commendatitia ipsius Angilberti, non ad alium annum reuocari potest, ut et ipse demonstrat. In ea inter cetera sic habetur: »Excellentissimus domini mei regis missus, filius equidem meus Angilbertus ad beatissimam summe auctoritatis uestre dirigitur paternitatem . . . . . . quem omnibus amicis ualde fidelem esse probauimus, et maxime uobis, ut uere dignum est, sanctissime pater, qui uestram laudabili uoce bonitatem sepissime domno regi sub presentia multorum testium narrare solebat.« Ex quibus uerbis perspicue apparet pontificem, et Angilbertum inter se nouisse, ex priori scilicet anni 792 itinere, quo Romam Felicem adduxerat. Porro uera ne sint ac legitima, que super caput secundum huius concilii Francofordiensis de  imaginibus proferuntur hinc inde ab scriptoribus, nostrum non est definire. De heresi Feliciana mentio in his litteris Caroli et Adriani nulla habetur. Quid? silentium istud de dogmate eque et fortasse diligentius actitato quam dogma de cultu imaginum, nonne suspicioni pondus addit eorum, qui inter supposititia amandandas hasce litteras putant? uide que dicimus in uita Paulini, cap. 7, num. 6.

L. Carolus autem epistola sua, omni comitate referta, cantabat, ut dicitur, surdis, et Patres monitis suis et preceptis nichil proficiebant. Hoc docemur a Leone III, qui in concilio Romano an. 799, actione 2, sic habet: »Sed nec illud metuit almum et orthodoxum concilium  quod in conspectu domini Caroli prefulgidi et orthodoxi Magni regis pro huiusmodi re gestum est, satis recte fidei continere et anathematis uinculis iaculantes eumdem Felicem, si in errore persisteret, cum sequacibus suis condemnauerunt. Et ut audiuit uestrum concilium,  in suum uomitum, ut canis, reuersus est in uolutabro luti, ut audistis per suum blasphemum libellum, quem ad uenerabilem Albinum abbatem monasterii sancti Martini emisit, in peiorem latrationem deuenit quam antea.« Libellus hic Felicis ad Albinum, de quo loquitur Leo, scriptus est, ut ex eius uerbis apparet, post synodum Francofordiensem; adeoque alius est ab eo, quem supra n. 38 memorauimus, scripto post suam ab Roma profectionem quando arma, que ficte deposuerat, resumpsit, seu uerius, que nunquam deposuerat, denuo contra fidem datam impugnauit. Sed de hoc libello inferius.

LI. Ante hunc enim, imo statim a Francofordiensi concilio, in quo primas, uel quasi primas tenuerat Alcuinus, uidetur scripsisse Elipando, quia ipse prouocauerat Carolum per litteras ad congregationem concilii, epistolam amoris plenam, ut tam ipse quam socius perfidie Felix redirent ad saniorem mentem.  Huius epistole partem iuuat recitare. Est enim insigne caritatis argumentum et specimen uere fraterne correctionis. »uenerabili et in Christi caritate amabili Patri Elipanto episcopo, ecclesiastice pacis filius Albinus leuita salutem. Perfectio fraterne caritatis in gremium pacifice unitatis multos colligere amicos congaudet, et quoddam arbitratur esse dispendium sibi ipsi, si non se ipsum latius commendare studet, ad uiros famosi nominis et laudate pietatis, ut sit unanimitas spiritualis uere dilectionis, licet quedam separatio corporalis uisionis.« Et post aliqua: »Nec mihi est, pater optime, tecum in hac paruitatis mee chartula disceptatio sublimis, sed supplicatio humilis, obnixe deprecans, ut apostolicam doctrinam in catholica unitate et pace, tota mentis intentione consequi studeas, et populo tibi commisso sis signifer ad sempiterne beatitudinis prosperitatem; nec noua quelibet nomina permittas paternis inseri traditionibus, etc.« Et in fine epistole:  »uos uero communiter obsecro in calce huius epistole, sacratissima lumina Hispanie, ut memoriam nostri in sacrosanctis uestris orationibus habere dignemini.«

LII. Hanc epistolam, uti diximus numero precedenti, scriptam censemus statim a concilio, quod estate ineunte celebratum est, teste Eginardo; quam accepit mense Iulio exeunte Elipandus, ut constat ex eius responsione, que quidem satis superque amarulenta ostendit quo spiritu scriptor eius ageretur. Sic enim ait: »Reuerentissimo fratri Albino diacono, non Christi ministro, sed Antiphrasi Beato fetidissimi discipulo, tempore gloriosi principis in finibus Austrie exorto, nouo Ario, sanctorum uenerabilium Patrum Ambrosii, Augustini, Isidori, Hieronymi doctrinis contrario: si conuerterit ab errore uie sue, a Domino eternam salutem; et si noluerit, eternam damnationem. Epistolam tuam a recte fidei tramite deuiam, nitore sulphureo horrificam, superstitioso sermone scriptam, exeunte Iulio accepimus  relegentem.« Et cetera ibi eodem stylo dictata, que proferre supersedemus, ne bilem stomachumque lectori commoueamus. Oblateranti autem deliro seni Elipando Christiana mansuetudine, sed neruosa uirtute reposuit duobus libris Alcuinus, additis et aliis duobus de Incarnatione Christi, qui quatuor sunt contra Elipandum. Sed hi serius prodierunt, ut dicetur infra n. 66.

LIII. Contra Felicem uero, qui libellum supra n. 50 memoratum conscripserat, septem libros composuit, qui aliquando nomine Paulini circumferebantur; uerum ipsius Alcuini partus esse idem ipse testatur lib. I contra Elipandum: »Libello Felicis, ait, septem deuotionis nostre libellis respondi, omnesque eius prauitatis euacuaui doctrinas. Qui lecti et probati sunt in presentia Caroli regis et sacerdotum Christi.« Optauerat enim, imo et postulauerat librorum suorum censuram antequam in publicum prodirent; et sicut quondam humilitatis specimen  prebuerat petendo sibi dari commilitones ad pugnam cum Felice ineundam, ita et nunc eiusdem demissi animi exemplum proferendo, petit lucubrationes suas ab ipso Carolo recognosci: cum autem recognite fuerint et probate, promittit se eas missurum ad fratres Gothiam  incolentes, ut ait in epistola citanda cum de Benedicto abbate, socio Laidradi infra n. 64 dicemus. Est hac in re eius epistola publici iuris facta a Baluzio tom. Iu Miscellan.; in qua inter cetera hec leguntur: »Istum libellum in disputatione, que in uestra ueneranda presentia cum Felice uentilata est, presentem habui. Sed quia nec adhuc ante uestram perlectus est sapientiam, nec a uobis, cui maxime sudauit, comprobatus, ratum duxi publicis non efferri  auribus. Nunc uero uestra uideat auctoritas quid de eo fieri uelit. Tantum deprecor, ut nullatenus prius abiiciatur, uel in publicum proferatur, quam totus inter familiares personas uestre auctoritatis examini perlegatur.« Quod cum Carolus prestitisset gratias ei habet epist. 15: »Gratias agimus uenerande pietati uestre, quod libellum, secundum uestre iussionis preceptum uobis directum, auribus sapientie uestre recitari fecistis, et quod notari fecistis errata illius, et remisistis ad corrigendum, quamuis a uobis melius emendari potuisset, etc.«

LIu. Hec autem non euenerunt nisi anno 799 quando scilicet egit cum Felice coram rege Carolo Alcuinus ad Aquas. Colligitur ex uerbis prioris epistole: »Istum libellum in disputatione, que in uestra ueneranda presentia cum Felice uentilata est, presentem habui.« Nam Alcuinus non disputauit coram rege et cum Felice nisi Aquis. A conciliis enim precedentibus altero presente alter abfuit.  Sic an. 792 Ratispone adfuit Felix, abfuit Alcuinus, qui tunc erat in Anglia. Sic an. 794 Franconofurti interfuit Alcuinus, non interfuit Felix, ut supra n. 47 uisum est. Ergo de concilio Aquensi an. 799 sunt hec intelligenda. Libros autem Alcuini, sicut ille expostulauerat, examini peritorum uirorum propositos auctori remisit Carolus, a neuis quibusdam purgandos, quos purgatos ad manus Caroli denuo direxit Alcuinus premissa prefatione, quam habet Baluzius tom. Iu Miscellan. cit., cuius titulus talis est: »Prefatio Alcuini in libros septem aduersus Felicem ad Carolum Magnum.« Incipit autem sic: »Hos quinque panes et duos pisciculos simul septennario numero consecratos de apostolice fidei pera prolatos uestre sanctissime auctoritati direxi Domine mi dauid, etc.« Hinc non male arguit G. Caue, qui asserit anno 718 hos septem libros contra Felicem ab Alcuino compositos. Cum enim auctor dicat se eos in promptu habuisse anno 799, quo anno coram rege cum Felice disputauit, necessario dicendum uidetur  eos anno saltem superiore fuisse confectos.

Lu. Satis autem non fuit Felici uno libello perfidiam effutiisse, sed et dialogum cum Saraceno composuit, quem Carolus uidere cupiens Alcuinum de ipso percontatus est. Qui respondit epist. 15: »Disputationem Felicis cum Saraceno nec uidi, nec apud nos inuenta est. Imo nec audiui nomen illius antea. Tamen dum diligentius quesiui, si quis ex nostris famam illius audiret, 221 dictum est mihi quod apud Laidradum episcopum Lugdunensem inueniri potuisset. Quapropter sub festinatione direxi missum nostrum ad prefatum episcopum, si forte ibi inuenire potuisset, ut quam citissime uestre presentie dirigeretur.« Huius disputationis, seu dialogi argumentum indicare uidetur Leo III papa in synodo Romana act. 2 sic de Felice loquens: »Et postmodum transgressus legem Dei excelsi fugiens apud paganos consentaneos periuratus effectus est.« Qui autem paganos seu Saracenos habebat consentaneos,  et quibuscum dialogos instituebat, haud quidquam boni in dialogo scriptitasse credendus est.

LuI. Interim parentem se Alcuinum ab libros Felicis retundendos, preuenit in oppugnatione hereseos Paulinus, cui gratulatur epist. 81, que inscribitur: »Ad Paulinum patriarcham. De quibusdam heresibus Hispanicis.« In ea summopere laudat Paulinum, qui quod ipse optauerat, iam prestitisset, scribendo scilicet circa an. 796 »tres libros contra Felicem,« addendo et »Regulam fidei« metro exaratam, quod erat iam a longo tempore in uotis Alcuino; quare etiam regem adhortatus fuerat, ut in gratiam presertim rudiorum et idiotarum id fieri iuberet. Hos tres libros cum Regula fidei, quatuor operis capita intelligere uidetur, cum opus quadripartitum Paulini quatuor fluminibus terrestris paradisi comparat. Lege epistolam, cuius pauca referre circa finem non grauabor. »Quapropter, uenerande Pater et doctissime athleta, et dulcissime doctor, simus semper in  castris Christi commanipulares, et in una acie sub uexillo sancte crucis concordi auxilio et uirtute preliantes, ut suos aduersarios per nos uincat, qui uinci non potest. Nunc iterum antiquus serpens de dumis Hispanici ruris, et de speluncis uenenate perfidie contritum, non Herculea sed Euangelica claua  caput releuare conatur, et prioribus nequitie poculis noua maledictionis toxica immiscere, etc.«

LuII. Ut obuiam iret rediuiue pesti, regis epistolis sollicitatus iam fuerat Paulinus, ut ipse testatur in dedicatoria ad Carolum tribus suis libris prefixa. »Igitur, ait, saluberrimis uenerabilium incitantibus litterarum uestrarum imperiis, quatenus iuxta paruitatis mee intelligentiam, licet pigrioris ingenii obsistat possibilitatis facultas, scribere tamen que me contingit pro causa fidei contra pestilentes praui commenti obiectiones qualicunque non renuo stylo.« uerum hi Patres, Paulinus, inquam, et Alcuinus  doctrina eque ac sanctitate prestantes, sicut alter alterum ad certamen contra hostes Ecclesie suscipiendum incitabat, sic alter cum altero de humilitate certabat. Nam sicuti Alcuinus uolebat scripta sua ad Paulini examen deduci, ita Paulinus hortatus est Carolum epistola quadam, cuius adhuc fragmentum superst, ut exploratam, priusquam publica libri sui frueretur luce, Alcuini haberet sententiam. Orabat autem: »quatenus  hoc nostrum, licet non pretiosum, quodcunque tamen munusculum ad manus reuerentissimi uiri, et in diuinis rebus peritissimi et preclari Albini scilicet summe religionis perspicui oratoris uestri, mihique super omnia flauentium fauorum dulcissima mella, urgentibus uestris uenerandis imperiis deferatur.«

LuIII. Libros hosce anno 796 Paulinus uulgauit, ut non obscure colligimus ex anno bissextili, cuius mysticam interpretationem prosequitur in ipsa dedicationis epistola, quia talis reuera erat annus septingentesimus  nonagesimus sextus. Sed non hisce tantummodo scriptis in Felicianam heresim hoc anno insurrexit, uerum etiam proscriptione synodica hereseos, in suo concilio Foroiuliensi prolata, quod hoc anno celebratum post Paschatis festum in dissertatione nostra secunda satis superque demonstrauimus. Hic sistere aliquantulum nos cogit. P. Pagius, qui ad an. 791, n. 5 et seqq. affert, etsi alia intentione argumentum, quod honorem damnationis hereseos Feliciane Paulino eiusque concilio eripere posset, nisi diluatur. Ait enim aduersus impugnatores mysterii Incarnationis in genere tantummodo definitum in concilio, non uero aduersus Felicem in particulari. Si hoc admittis, in damnatione Felicis eiusque malesane doctrine Paulinus cum suo concilio nullas partes habuisset, si, quod ait Pagius, generatim tantummodo fuisset »actum in eo concilio, aduersus eos qui uariis erroribus implicati de mysterio Trinitatis, presertimque de processione Spiritus sancti non recte sentiebant, ac preterea aduersus eos qui in  duos uidentur filios unum Christum Dei Filium diuidere, dum illum naturalem et adoptiuum affirmare moliuntur, inquit Paulinus in sua Oratione. Quibus uerbis ostendit concilium istud aduersus Felicem Urgellitanum congregatum non fuisse, sed generatim aduersus Ebionitas, Nestorianos, aliosque hereticos in sacrum Incarnationis mysterium peccantes.«

LIX. uerum ex textu Paulini a Pagio relato euincitur, et quidem ut ego sentio apertissime non modo in genere, sed speciatim damnatum dogma Felicis, quod ex factis illorum temporum comprobatur. Due precipue hereses tunc temporis lacessebant Ecclesiam: altera in Oriente de processione Spiritus sancti apud Grecos; altera in Occidente de adoptione Christi Filii Dei apud Hispanos. In utramque insurgit Paulinus, utramque proscribit et damnat. Sicut enim dici haud potest damnatos tantum in genere impugnatores mysterii Trinitatis, cum presertim de processione  Spiritus sancti non recte sentientes damnantur, ita non est dicendum tantum in genere damnatos impugnatores mysterii Incarnationis, cum conceptis uerbis Paulinus eos damnet, qui in duos filios, naturalem et adoptiuum, diuidere Christum Filium Dei moliuntur. Nos quidem non dicimus concilium precise congregatum aduersus Felicem, sicuti neque aduersus Grecos, sed dicimus in eo damnatam utramque heresim, et satis circumscriptam illam Felicis, etsi ipsius nominis mentio non fiat. Non enim est necesse, ut concilium ad hoc unum, et non ad aliud propositum congregetur, ut dicatur uere et proprie errorem aliquem proscripsisse. Alioquin nec ab ipsa synodo Francofurtana, uel Ratisponensi emanasse hereseos Feliciane censuram et damnationem dicendum esset, quod nemo adhuc dixit. Quandoquidem non ad negotium solius damnationis adunate fuerunt, sed in hac de coniuratione Pipini in patrem, in illa de quamplurimus aliis rebus est pertractatum:  ita Concilium Foroiuliense, etsi ad condemnationem Felicis congregatum haud dicatur, attamen proprie et uere heresim Felicianam sub nomine adoptionem in Filio Dei incarnato astruentium proscripsit. Sed ceptam uiam prosequamur.

LX. Opera, que hucusque regesta sunt, et in que desudarunt Paulinus et Alcuinus, quatuor annorum spatium comprehendunt, nempe ab anno 796 inclusiue quo prodierunt Paulini libri cum Regula fidei, ad an. 799 quo medio tempore Alcuinus suos concinnauerat. uerum incassum cuncta iactat, et oleum et operam Patres hi perdidisse uidebantur. Animos tamen non despondit Carolus reuocandi ad salutis uiam errabundos, nouumque lapidem mouit, indicendo scilicet concilium Urgellitanum, ratus anguem facilius enecandum, si in sua specu peteretur, et insuper sollicitando Leonem III ad aliud concilium Rome cogendum.

LXI. Romanum hoc concilium non anno 32 regni Caroli, ut putauit Labbeus, sed 31 celebratum aduertit  iure Cointius ad an. 799, n. 16: »Hoc anno, ait annalista laudatus, Carolus annum regni sui tricesimum primum absoluit, iniitque tricesimum secundum octauo Kalendas Octobris.« Leo enim exeunte Aprili mense, ob tumultus in se concitatos et iniurias a Paschasio et Campulo Adriani decessoris sui gentilibus, sibi illatas uII Kal. Maias in litaniis maioribus, Roma discessit in Gallias ad Carolum profecturus, abfuitque Urbe usque ad diui Andree apostoli festum, nempe usque ad prid. Kal. Decemb. Qua de re consule Anastasium in eumd. Cum autem an. 33 Carolini regni, teste Alcuino infra citando n. 74 in ea synodo Felix eiurando perfidiam suam, mentionem quoque fecerit synodi Romane iam sub Leone habite ad quam nec citatus est Felix, nec interfuit, quidquid contra Berninius Histor. heres. sec. IX, c. 1 scribat; nam confessio fidei Felicis non, ut ipse putat, habita est Rome, sed Aquisgrani, ut infra patebit, consequens est hanc cogi non potuisse  nisi ante aduentum Leonis in Gallias, adeoque ante diem uigesimam quintam Aprilis. Igitur ineunte anno 799, trigesimo primo regni Caroli Leo pontifex in basilica sancti Petri episcopos numero quinquaginta septem conuocauit, qui denuo heresim Felicianam proscripserunt. Conuentus occasio libellus, de quo supra diximus, fuit, ut habet Leo in act. 2 concilii, et Felix fassus est in professione fidei Aquis facte. »Per auctoritatem synodi, ait, que nuper in Roma hac intentione, precipiente gloriosissimo ac piissimo Domino nostro Carolo, aduersus epistolam meam, quam dudum  uenerabili uiro Albino abbati Turonensis Ecclesie scripseram, congregata est. In qua 222 synodo presente Leone apostolico et cum eo ceteri episcopi numero 57 residentes, et plerique presbyteri et diaconi cum eis in domo beatissimi Petri apostoli. . . . dictas sententias. . . nostras excluserunt.« uerum nedum excluserunt, sed nisi resipisceret, eum anathematis  uinculo perstrinxerunt. Ait enim Leo act. 3. »Felici Orgellitane ecclesie episcopo, si noluerit declinare ab heretico dogmate suo in quo ausus est Filium Dei adoptiuum asserere, anathema sit.« De hac synodo continuator Pauli Diaconi sic habet: »Contra quam heresim Leo tertius papa congregata Rome synodo, multis eam Euangeliorum et sanctorum Patrum testimoniis in perpetuum damnauit.«

LXII. Haud ita multo post actum, Rome concilio Leo III male habitus, ut dictum est, Carolum Paderbune degentem ob tumultus Saxonicos adiit. Ex hinc, re cum Leone communicata, ut par est credere, manum episcoporum et abbatem rex misit Urgellam, ut ibidem celebrato concilio Felicem ad cor reuocarent. Prouincia commissa est Laidrado Lugdunensi episcopo, qui accitis sibi sociis Nefridio episcopo Narbonensi, et Benedicto abbate, aliisque earumdem dignitatum uiris hoc ipso anno perrexit Urgellam.  Hoc totum colligitur ex Alcuino, qui his sanctissimis uiris libros suos contra Elipandum inscripsit, quorum forte breuiculum et summam, ut dicetur infra n. 66 habere pre manibus uoluit, in solatium itineris, ut ait in prefatione, ut doctrinis in iis contentis contra aduersarios munirentur, et precipue contra epistolam iam diu ante uulgatam ab Elipando et sibi directam. Pagius ad annum 799, n. 13. Et ad an. 800, n. 18, et Cointius ad an. 799, n. 30, duo itinera in Hispaniam horum episcoporum distinguentes libros contra Elipandum datos nonnisi an. 800 asserunt, et pro secunda profectione reseruant. uerum Hispaniam duplici itinere eos repetiisse esto. Post conuersionem tamen Felicis hoc anno 799 in concilio Aquisgranensi secutam, neutrum iter susceptum putamus. Quomodo autem res se habuerit, mox n. 65 patebit, cum pauca de Laidrado Nefridio et Benedicto prius disseruerimus.

LXIII. Laidradus, qui primas inter socios tenebat,  et ductor uidebatur uerbi, uir erat pietate eque clarus ac doctrina. Supersunt nonnulla eius opera, de quibus consule scriptores Biblioth. ecclesiast. Noricum fuisse genere auctor est Theodulphus in Paren. ad Iudices u. 119, loquens de eo priusquam ad cathedram Lugdunensem a Carolo promoueretur:

Norius hunc genuit; hunc tu Lugdune futurum
   Pontificem speras relligionis ope.
Ibidem docemur missum dominicum una cum eodem Theodulpho per Narbonensem prouinciam egisse. Eius uero electionem in archiepiscopum an. 798 et anno sequenti ordinationem Cointius ponit ad an. 798, n. 10 et 11. Cum Laidrado adiunguntur Nefridius, qui Danieli archiepiscopo Narbonensi de quo nos supra n. 24 in cathedram eiusdem ecclesie haud multo ante hunc annum successerat, et Benedictus abbas Anianensis. Hic ex uoto, quo se obstrinxerat cum periclitanti in fluuio Ticino fratri, arma uictricia Caroli Magni Longobardos Italia pellentis an. 774  secuto, manum prebens in uite discrimen adductus et ipse fuit, factus est monachus etatis sue anno 23 in cenobio sancti Sequani. uerum cum anno 780 in abbatem eligeretur, ne honorem cogeretur suscipere, in patriam id est Gothiam, seu Septimaniam se recepit ibique in paternis prediis monasterium construxit ad fluuium Anianum, parua primum cella opus auspicante, quod postea in ingentem molem excreuit. In quo enituit largitas eius erga fame pressos anno 793, cum preter annonam prudenter fratribus usque ad nouas messes reseruatam, immanem pauperum multitudinem undique eo anno inopia laborantem pauit et aluit. Percharus Alcuino euasit ex studio patriam tuendi ab erroribus Felicis, qui Septimanniam inuaserant, a quibus nedum e plebe homines, sed et presules ecclesie eripuit, aduersus eosdem disputationibus sepe congressus. Hec nos contracte: Cointius annis supra attactis fusius ex Smaragdo scriptore uite Benedicti, septuagenarii demortui  an. 821.

LXIu. Is igitur est, per quem Alcuinus respondens »omnibus abbatibus, filiis et fratribus qui sunt in Gothie partibus,« dicit se iam misisse libellum, in eius temporis questionibus solatium futurum. »Quem , ait, direximus per Beatum Benedictum uobis ad solatium et confirmationem fidei catholice.« Et addit: »sed in manibus maius modo habemus opus propter alias causas, que  in libello uenerandi Felicis legimus; et illum uolente Deo uobis dirigimus  postquam lectus et probatus fuerit ab episcopis nostris et domno rege.« Et infra: »Que omnia plenius. . . lecturi estis in eodem libello, quem modo in manibus habemus.« Ex his uerbis illud duplex iter, quod supra n. 62 Pagius et Cointius statuerunt, sic conciliandum uidetur, ut primum fuerit antequam euulgaret contra Felicem libros, de quibus hic agit, et ea prima uice per Benedictum abbatem direxerit libellum, qui eis foret  solatium. Secundum autem hoc anno 799 cum Urgellam iterum Benedictus cum Laidrado profectus est.

LXu. De hac gemina profectione in prefatione ad libros contra Elipandum, alloquens ipsos missos et proficiscentes uiros Alcuinus uerba facit. »Per diuine suffragia pietatis hanc nebulosam impietatis sectam clara uirtutis luce pridem discutere studuistis, etiam et Christo donante ceptum predicationis opus multa ex parte perfecistis.« Hec uerba priori applicanda uidentur profectioni, qua per Benedictum abbatem unum ex apostolicis uiris libellum superius memoratum misit circa tempus, quo scribebat libros contra Felicem, puta an. 797 uel 798, sequentia autem de secunda huius anni 799 missione uerisimilius sunt accipienda: »Ad cuius piissime predicationis uenerabile opus mandante glorioso principe et deuotissimo in omni bonitate Carolo rege uos iterum ituros esse audiuimus.« Duplex ergo profectio est manifesta.  Sequitur autem de secunda: »Quapropter paucorum arripui laborem dierum in solatium sanctissimi itineris uestri, quatenus haberetis in manibus cuiusdam epistole meo nomini directe ab Elipando Toletano episcopo pias ac pernecessarias responsiones, ne forte aliquorum ex eiusdem epistole lectione mentes macularentur, quia easdem audiuimus litteras in aliorum prius peruenire manus, quam nobis, cui misse sunt reddite. »Hanc, cuius hic meminit, epistolam illam esse arbitramur, quam superiori tempore post exactum concilium Francofordiense in Alcuinum scriptam supra num. 52 recensuimus.

LXuI. Huic igitur et similibus eque forte liuore scatentibus Elipandi epistolis responsionem Alcuinus instituit quatuor libris conclusam, quos uolunt Pagius et Cointius, nec nos abnuimus, anno 800, quia in eorum primo meminit Felicis iam conuersi, et ad bonam frugem restituti, adeoque post concilium Aquisgranense an. 799. Putant Pagius et Cointius hos libros esse eos, quos hic uocat pias et necessarias  responsiones, datas pergentibus Urgellam; in quibus si memoria inseritur Felicis iam conuersi an. 799, inferunt iter anno sequenti 800 affigendum. uerum quia superuacaneum iter Urgellense post conuersionem Felicis, cuius gratia suscipiendum erat, uideri potest, has pias et necessarias responsiones, quas uocat paucorum dierum laborem, alium esse opus putamus a quatuor libris in quibus mentio Felicis conuersi occurrit, contra Elipandum scriptis, in hoc a Pagio et Cointio, qui earum nomine libros illos comprehendunt, dissentientes. Suspicamur enim aliquod breue scriptum fuisse, paucorum dierum labore concinnatum, puta compendium summamque argumentorum et responsionum, quarum ope occurrentibus obiectionibus, ut ita dicam extemporaneis fieret satis. Non enim quatuor ex professo conscripti libri paucorum dierum opus dicendi forent, qui paucorum dierum labore haud fuerant absoluendi. Commodiori autem studio et tempore quatuor illos confecisse  credimus libros, in quibus, utpote absolutis post conuersionem Felicis, de ea mentionem habere potuerit. Quamuis enim iisdem presulibus inscribantur et offerantur, non tamen est necesse dicere illud idem scriptum esse, quo, cum Urgellam proficiscerentur, ipsos donauit.

LXuII. Quod si adhuc pergis contendere libros hos contra Elipandum comprehendi sub nomine responsionum Laidrado et sociis missarum, quod ego quidem non concedo, adhuc tamen non euincitur profectionem secundam Laidradi et sociorum an. 800 quo libri ex memorata conuersione Felicis euulgati dicuntur, euenisse. Expende uerba hec prefationis: »Quorum  lectione pietatem uestram congaudere arbitror, quia totum illud opus uestro gaudebam dicare nomini, uobisque primo omnium direxi probandum atque corrigendum, iudicio uestre auctoritatis atque sanctitatis tantummodo contentus, nec in publicas  223 aures easdem meas deuotionis litterulas procedere uelim, nisi prius uestre auctoritatis censura examinentur et fraterne congregationis lectione confirmentur; satis mihi estimans illorum iudicio examinari, quorum dilectione singulariter me laborare elegi.« Ex his uerbis liquet prius direxisse libros examinandos, et lectione congregationis confirmandos, Laidradi scilicet et sociorum, quam in publicam lucem prodirent. Potuit igitur tantummodo primis ueluti lineis designatum et adumbratum opus, Laidrado et sociis proficiscentibus dirigere, euulgaturus, dein examinatum approbatumque commodiori tempore, quod et prestitit an. 800 inserens, cum nouissimam operi manum imponeret, conuersionem Felicis iam secutam, et dedicans predictis uiris, recenti prefatione apposita, opus consummato labore perfectum.

LXuIII. uerum dubium aliud insurgit ex his Alcuini contra Elipandum libris. In fine enim illorum duarum epistolarum meminit, Elipandi scilicet ad Felicem,  et Felicis ad suos de sua conuersione, cum ait se libris illis addidisse »epistolam Elipandi ad Felicem quondam illius secte defensorem, nunc uero Deo donante, Christiane fidei predicatorem.« Et de alia epistola scribit: »Eius  conuersionis ad fidem catholicam epistolam imponere curauimus.« Pagius subdit certum esse utramque epistolam sub huius anni 799 finem datam esse. uerum etsi alteram de Felicis penitentia ad suos scribentis non inficiar, de prima tamen, id est Elipandi ad Felicem non ita sentio. In ea dicitur: »Certifica me qui es positus in Roma.« Donec ostensum fuerit hoc anno, de quo questio, nempe 799, Rome fuisse Felicem, cui hec uerba potuerint ueraciter scribi, a liquidissimis Elipandi uerbis non est recedendum. Neque enim aliam interpretationem patiuntur preter quam primo intuitu ipsa uerba preseferunt. Hinc fit ut cum anno 792 habeamus Felicem per Angilbertum abbatem Romam ductum, ab eo anno epistolam auellere nequeamus.  Neque enim constat Felicem Rome alio anno fuisse.

LXIX. Sed ex ipso Alcuino difficultates quedam hauriuntur, quibus faciendum est satis. In fine librorum in Elipandum ait se addidisse »epistolam illius Elipandi ad Felicem quondam illius defensorem secte, nunc uero Christiane fidei predicatorem.« Insuper inscribitur epistola »Ad Felicem nuper conuersum.« Addes et hec uerba Alcuini in fine pariter posita: »Maxime origo huius perfidie de Cordoua ciuitate processit, sicut in epistola illius Elipandi ad Felicem prefatum intelligi potest, dum eumdem Felicem adhuc sui erroris catenis constrictum arbitrabatur.« Ex quibus omnibus inferri uidetur epistolam datam post conuersionem Felicis, adeoque non an. 792 ut nos, sed ut uult Pagius an. 799. uerum in promptu responsio est. Alcuinus non aliter poterat tunc dicere, si quidem conuersus de facto fuerat Felix, cum libros suos Alcuinus absolueret. Nihil ergo mirum, si dicat quondam heresis defensorem,  nunc predicatorem fidei. Sensus enim est: Elipandus scripsit ad Felicem cum quondam erat sue secte defensor, qui nunc, quo tempore hec scribo, est fidei predicator. Quid planius? Ad Felicem quidem nuper conuersum inscribitur epistola, sed inscriptio ab Elipando facta non fuit. Patet ex contextu, in quo arguit Felicem tanquam adhuc erroribus irretitum, nam cum eo loquitur de heresi communi non abdicata, sed potius adhuc confouenda. Inscriptionem igitur forte Alcuinus apposuit, qui proferens, etsi rancidam epistolam Elipandi, occasione conuersionis Felicis, ipsam inscripsit ex facto tunc recens secuto, et ideo nuper conuersum inscripsit, quia innuere uolebat conuersionem anni superioris 799, transcribens ipse et proferens epistolam anno 800. Illud insuper adhuc inter posteriora uerba Alcuini, refertur ad tempus scriptionis epistole Elipandiane, quo uere constrictus erat erroribus Felix, et sensus est: Scripsit Elipandus ad Felicem eo tempore, quo eum  arbitrabatur adhuc constrictum, uti erat reuera, qui postea solutus fuit.

LXX. Nec officere putes posuisse Alcuinum epistolas in calce librorum contra Elipandum scriptorum, uel saltem publicatorum nonnisi anno 800. Non enim sunt fetus eiusdem auctoris ac libri. Potuit autem epistolam ante aliquod tempus latam libris suis posterioris etatis addere, quin inferendum sit eiusdem esse epistolam temporis ac libros. Insuper ordo epistolarum in Alcuino presertim, in quo secundum dignitatem personarum non secundum tempus digeruntur, non est attendendus. Nam ut obseruauit Brietius ad an. Christi 139, »ordo, qui plerumque in sanctorum Patrum scriptis legitur, librariorum est, a quibus frustra plerumque aliquid preter litteras exspectes.« Tandem fortasse appones ab Alcuino uocari quandoque Aquensem Ciuitatem alteram Romam, secundam Romam. Esto; quid inde? Ergo, ais, cum dicit Elipandus: Certifica me qui es positus in Roma, de ciuitate Aquensi, et de Felice ibi anno 799  posito intelligendum. Nimis acuta profecto, et exquisita interpretatio isthec est. Neminem puto nisi ex preconcepta opinione inductum, dum Roma in epistola hac Elipandi memorantur, absolute posse suspicari aliam urbem preter ueram Romam orbis et Italie principem urbem designari. Sed de his satis. Nunc ad Felicem in Urgellensi conuentu laborantem accedamus.

LXXI. Laidradus igitur cum Nefridio et Benedicto utrisque sociis peregrinationis sue, ut Urgellam peruenit, synodum cogit, heresim proscribit, heresiarcham autem Felicem ad spem conuersionis reseruat. Et quidem Patres humaniter agunt cum proteruo sene, molliter ulcus tractant, spondentque fore, ut si Carolum adeat, et benigne ab ipso excipiatur et patienter audiatur: tantummodo accederet et coram que proferenda, proferret. Hec omnia habemus nedum ex Marca mox citando, sed etiam ex ore ipsius Felicis in principio confessionis sue exhibite  in concilio Aquisgranensi. Huius synodi memoriam debemus Petro de Marca, cuius uerba ex lib. III. Marc. Hispanie describit Baluzius in notis ad Agobardi librum contra Felicem cap. 18, citaturque a Cointio ad annum 799 num. 30 »synodum quoque Orgelli, ait Marca, ea de re haberi a Laidrado episcopo Lugdunensi, Nefridio Narbonensi, Benedicto abbate, et episcopis atque abbatibus prouincie Gothie, Carolus iussit, ut contumaciam Felicis blandis collocutionibus molirent.« Hec Marca, qui tamen male, ut adnotat Pagius ad an. 799, n. 13, synodum Urgellensem an. 794 assignat, non remouendam ab hoc an. 799, ut uult etiam Cointius l. c. Laidrado igitur spondenti campum disputationis cessit Felix, et sub finem huius anni 799 trigesimo secundo anno regni Gallici Caroli ad concilium uenit, ibique rata omnia reperit, que sibi promissa fuerant, ut ipse fatetur in principio confessionis fidei sue his uerbis: »Postquam ad presentiam domini nostri ac  piissimi gloriosique Caroli regis perductus sum, et eius conspectui presentatus licentiam ab eo secundum quod et uenerabilis domnus Laidracus  episcopus nobis in Orgello pollicitus est, accepimus, qualiter in eius presentiam in conspectu episcoporum, quos ad se ordinatio gloriosi principis nostri conuenire fecerat, sententias nostras, quas ex libris sanctorum habere nos de adoptione carnis in Filio Dei, seu nuncupatione in humanitate eius credebamus, presentaremus.«

LXXII. Aquisgranum locus conuentus fuit, urbs ab aquis, medica uirtute donatis, nomen assumens, inde etiam urbs Aquensis dicta. Hymnus diuo Carolo Magno sacer.

Urbs Aquensis, urbs regalis,
Sedes regni principalis
Prima regum curia.
In ea enim ex sanctione Caroli Magni auspicabatur  imperium prima collatione diadematis. Ob templum uirgini matri sacrum Aix-la-Chapelle dicta Gallis. A quodam Grano Neronis fratre edificatam nonnulli somniarunt. Incole, teste Guicciardino in descript. Flandrie part. II, Carolum, si non conditorem, at reparatorem urbis ab Attila quondam demolite agnoscunt. Carolus quidem eris temperie, loci amenitate, et precipue aquarum tepidarum salubritate illectus, sedem sibi stabiliorem in ea elegit, quam priuilegiis donauit, edificiis auxit, nichilque omisit quo testatam faceret suam erga urbem uoluntatem.

LXXIII. In hac igitur sibi perchara ciuitate episcopos Carolus adunauit: in quorum et sui presentia adductus Felix disputationem cum Alcuino iubente rege uolens nolens instituit. Ipse enim antagoniste eruditionem pertimescens, congressum declinasset. Scriptor anonymus uite Alcuini: »Aduocans  Albinum institutorem suum Turonis et miserum Felicem heresis huius astructorem de Hispanie partibus,  congregauit synodum magnam episcoporum in Aquisgranensi imperiali palatio: in quorum ipse sedens medio, Felicem licet ualde repugnantem de natura Filii Dei secundum carnem cum Albino doctissimo disputando rationabiliter confligere iussit. Tum quantum episcoporum tunc exstitit silentium? O quam clara et inexpugnabilis Caroli cum auctoritate magistri sui fidei confessio atque defensio? Per 224 plura autem Felix fugiens latibula plurioribus ab Alcuino confossus est spiculis in tantum, ut pene omnes ciuitates Isrel consummaret, quousque Filius hominis ueniret. Nam a secunda usque ad septimam sabbati parum aliud gestum est. Omnibus denique eius patefacta socordia, atque ab uniuersis apostolica auctoritate heresi confutata, soli sibi latuit deformiter, usque dum dicta Cyrilli martyris ab Albino sibi directa legit lamentabiliter: Ea natura que per diabolum uitiata est, super angelos exaltata est propter triumphum Christi, atque ad dexteram Patris collecta. Hanc ergo legens sententiam tandem se recognouisse  et impie gessisse uoce et nimio fletu testatus est.« Idem quoque fatetur ipse Felix in confessione fidei sue hac occasione prodita.

LXXIu. Alcuinus lib. I contra Elipandum paucis uerbis hoc idem refert: additque eum cum discipulorum comitatu ad concilium accessisse, qui et ipsi conuersi sunt: »Felix anno prefati gloriosi principis trigesimo secundo aduocatus uoluntarie ueniens ad Aquis palatium, ibique in presentia domni regis et optimatum illius, siue sacerdotum Dei rationabiliter auditus, et ueraciter conuictus, atque Deo dans gloriam, ueramque confessus fidem, in pacem catholice unanimitatis reuersus est cum discipulis suis, qui sibi tunc temporis erant presentes.« Iis autem, qui presentes haud erant, epistolam direxit, in qua professionem fidei sue inseruit. In ea licet legas in titulo episcopi nomen, scias non esse manu sua positum, sed alterius; quippe sede pulsus est, ut ipse innuit in corpore epistole. »In Dei nomine Felix  olim indignus episcopus.« Et Ado in chron. etatis 6 ait insuper in exsilium missum, ad mortem usque Lugduni fuisse.

LXXu. Ad cor reuerso, ut putabatur, Felice non cessabat Alcuinus consortem nequitie Elipandum ad meliorem frugem reuocare, proposito in libris ipsi directis etiam Felicis exemplo, »cuius, ait lib. I, cum tuis discipulis, uenerande pater, humilitatem sectari suadeo.« Putauit enim saltem tunc uere conuersum, unde addebat eodem libro: »Ego . . . . . Felicem olim uestri erroris complicem, Deo miserante catholicum effeci.« uerum simulata fuit, aut saltem non constans eius conuersio ita ut communiter creditus sit in odore eterne mortis excessisse. Ado l. c.: »Quem fuerunt in eodem ipso suo errore mortuum.« Accipe rei historiam ab Agobardo, qui initio imperii Ludouici Pii, Caroli Magni filii, Laidrado, episcopatui Lugdunensi ualedicente, et optimam partem in monasterio Suessionensi, ut habet chronicon Hugonis  Flauiniacensis, eligente, eamdem adiit ecclesiam. Sic enim ait lib. aduersus dogma Felicis n. 1: »Post obitum Felicis illius, qui fuerat quondam episcopus in sede Orgellitana, inuenta est a nobis quedam schedula ab eo edita sub specie interrogationis et responsionis: quam cum legentes consideraremus, inspeximus hominem diligenter et fraudulenter instaurasse, quantum in se fuit, omnem prauitatem dogmatis sui in qua dudum fuerat detectus et conuictus, et propter quam ab honore episcopatus depositus. Qui licet aliqua uerba, que prius imprudenter efferebat, postea suppresserit, aliqua tamen nunc addidit que tunc retinuit. Quam schedulam ego, ut potui, iuxta ueritatem fidei cum reprehendissem, uel reprehendendam publicassem, quidam ex fratribus, ut comperi, indigne tulerunt, et non peruersitate animi, ut puto, sed simplicitate ingenii arbitrati sunt me non id fecisse zelo fidei, sed zelo inuidentie.« Quod indigne aliqui hoc tulerint in causa fuit opinio sanctitatis,  quam sibi hypocrita conciliauerat, ut Agobardus innuit n. 2: »Qui incaute admirantes uitam predicti Felicis probanda putant cuncta que dixit; nescientes quia non ex uita hominis metienda est fides, sed ex fide probanda est uita.«

LXXuI. uerum nedum ex ipsa schedula sub extremo forte uite concinnata, ad insaniam eum rediisse compertum est, sed etiam antea, in exsilio licet positus, errores suos non fuit ueritus in uulgus dispergere. Agobardus n. 5: »Quibusdam adhuc uirens aliqua improbanda persuadere conatus est. Cepit aliquando, ut dixi, quosdam docere, ut crederent Dominum nostrum Iesum Christum secundum carnem ueraciter nescisse sepulcrum Lazari, diem iudicii, etc. Hoc ut cognoui, accessi ad eum coram ipsis, quibus ita suadebat, et interrogaui eum, utrum ita prorsus sentiret. Quod cum confirmare tentaret, obiurgaui eum, et detestatus sum prauos sermones eius, ostendique ut potui ceteris qua custodia ista repudiarent, et quo sensu loca illa Scripturarum intelligere  deberent; ipsique Felici sumptas sanctorum Patrum sententias, que blasphemiis eius contrairent legendas direxi. Quibus lectis promisit se omnis emendationis diligentiam sibimet adhibiturum. Propter quam rem silenter eum dimittens, non putaui necessarium esse easdem blasphemias eius in exteros publicandas, quia nec ad me pertinebat.« Et n. 6: »Post mortem uero eius cognoui per quosdam fideles fratres, qui ab illo audierant, quod dixerit Deum Dei Patris Filium nullatenus dici debere passum, aut crucifixum, sed ab eo hominem assumptum . . . . . Hec autem faciebat sepe dictus Felix, quia nullatenus acquiescebat sentire, nec suadere sibimet ita ualebat, ut crederet in uno Domino Iesu Christo duarum naturarum unitionem substantialiter factam, et Deum uerbum secundum subsistentiam carni unitum.«

LXXuII. Ex his Agobardi uerbis licet deducere Felicem inter uiuos exstitisse ferme circa an. 815, quo  abdicato episcopatu Lugdunensi a Laidrado, eius locum occupauit Agobardus, qui ab an. 813, si G. Caue est fides, chorepiscopi munia in subsidium Laidradi susceperat. Cum enim dicat errores non publicasse quia ad se non pertinebat, innuit se episcopum aut chorepiscopum tunc non fuisse, cuius alioquin erat detectum a se malum ad aliorum preseruationem prodere, imo et proscribere. Dicendo autem schedulam a morte eius a se inuentam, nulla mentione facta Laidradi, cuius partes fuissent malum compescere, et lato anathemate explodere, quique res Felicis optime callebat, cuius euocatio ab Urgellitana sede commissa fuerat, ut dictum est supra, liquido apparet regimen Lugdunensis ecclesie ipsum Agobardum habuisse, cum Felix decessit. Circa hoc ergo tempus, Felix tandem nigram efflauit animam.

LXXuIII. Quem exitum nactus fuerit Elipandus in comperto non est. Non desunt qui conentur asserere, et uelint credi ipsum non malitia sua, sed tantum,  modo dolo Felicis aliquando heresim Adoptianorum complexum fuisse: ceterum nec peruicacia errorem propugnasse, nec diu in eodem perdurasse; sed epistolis Adriani et Caroli regis in se reuersum, concilio Toleti conuocato, mentem prius errabundam deposuisse, et penitentie lacrymis in synodo malam doctrinam detestatum fuisse; insuper in uite commendabilis consuetudine perseuerasse, et in osculo Domini an. 810 diem supremum clausisse. uide Ioannem Tamaium Salazar in Martyrol. Hispano. Proferunt ad rei fidem astruendam epistolam Ascarici Bracarensis episcopi ad Elipandum, huius synodi et penitentie mentionem facientem. Innituntur insuper testimoniis Iuliani et Luitprandi in suis chronicis, quorum hic ita de Elipando loquitur sub era 820, siue anno Domini 782: »Elipandus archidiaconus Cixilanis pontificis Toletani succedit in sede patriarchali Toletana pro domino Cixilane magistro suo. Ad an. 810 preest. Mala persuasione Felicis Urgellitani pontificis magistri sui labitur in fedum de adoptione  Christi errorem; sed epistolis Adriani pape et Caroli Magni, Pippini Francorum regis filii ad mentem et uerum sensum Ecclesie rediit.« Sub era autem 848, siue an. Dom. 810 de eius morte sic: »Hoc anno Elipando archiepiscopo Toletano, uiro prudenti, humili, ac in zelo fidei catholice feruenti sancte mortuo sufficitur archidiaconus eius Gumesindus. Ipse uero cum pauperum et uiduarum lacrymis sepelitur in ecclesie sancte Iuste secretario. Gumensindus successor ac discipulus illi posuit more Gothico carmen sepulcrale.«

LXXIX. uerum ineptiis scatere horum opera scriptorum quis ignorat? Ita ut uel inter pseudo-historicos recenseantur, uel inter anilium fabularum commentatores a cordatioribus amandentur. Audi que in hanc rem scripsit Nicolaus Antonius Hispalensis I. C. in opere posthumo Bibliothece Hispane, euulgato iussu D. Ioseph Sanez de Aguirre cardinalis, uiri eque dignitate ac eruditione prestantissimi, et in  odorandis inter lucubrationes scriptorum dispersis erroribus emuncte naris. Hic igitur bibliothecographus Hispanus tom. I, lib. uI, cap. 2, n. 42 et seqq., sic habet: »Diximus multos esse in ea curando Toletano antistite Elipando, aut amplificanda eius penitentia rebusque eius enarrandis Toletane creationis pseudohistoricos, Iulianum scilicet et Luitprandum, ex quibus aliqua hic dabimus ut uanitatem eorum auctorum ostendamus. Archidiaconus Iulianus ait  fuisse Toletanum sub Cixilane archiepiscopo Elipandum, quo tempore Carolus Magnus Toleti fuit, desponsauitque Galianam Galafri eius urbis regis filiam, ex qua, ut quidam auctores aiunt, Ludouicus Pius imperator natus fuit. Hec magni Iuliani eruditio est, quam 225 stupent nostri homines, unum ueteres omnes contra niti et credi uelle. Nihil certius est quam Ludouicum Carolo regi ex Hildegarde Sueua uxore procreatum, prope cuius sepulcrum Metis apud sanctum Arnulphum iacere  dicitur: nichilque a ueritate magis absonum quam Toleti Carolum aliquando fuisse, Galianamque in uxorem duxisse. Hec enim posterior una est ex anilibus fabulis, que temere in aliquot ex nostris historiis prorupere, iureque prudentiores abiudicant. Texit deinde gesta Elipandi, aitque eum Toletanum fuisse ciuem sed ex genere Gothorum  deceptumque a Felice uicentioque scripsisse de adoptione Christi ad Carolum Magnum sibi amicissimum. uellem quidem in epistola Caroli ad eum directa uestigium huius amicitie exstare aliquod. Sub Elipando refert Muzarabes sub Saracenorum iugo uehementissime passos fuisse, et tamen paulo post  Elipandus in eadem Toletana urbe concilium plurium episcoporum habuisse dicitur, atque eo quidem tempore quo ait idem Iulianus alibi  Muzarabes uehementissime passi sunt iniuriis Saracenorum prouocati,  propter quod multi ad Asturias, alii ad Gallias fugere coacti sunt. Ut eius telo Iulianum petam, quocum Luitprandus eius eui homo, ut fingit, conspirat omnino, de his iisdem annis concilio ascriptis loquens: Postea idem Iulianus missos ait ad Carolum Magnum cum Elipandi legatione et litteris Gumesindum eius archidiaconum, et Lupum Andree Ficulnei, etc.«

LXXX. Pergit autem numeris seqq. ostendere fabulosa et inania multa in Iuliano, et supposititia que de Ascarico dixit et protulit, uti que de concilio Toletano eiusdem Elipandi. Sequitur autem: »Quod ergo penituit Elipandum in concilio isto, sic solemniter uidentibus et consentientibus Mauris congregato, hic nobis heret aqua. Scio in actis seu uita sancti Beati, quam ex legendario Asturicensis ecclesie, ut ait, deductam, Ioanne Tamaius 19 Februarii, atque ex eo actis sanctorum inseruere uiri clarissimi, operis magni compilatores, huius concilii Toletani mentionem haberi. Sed Ioannis Tamasi hic mos fuit preposteri quidem iudicii et abominande  audacie, actis genuinis legendariorum et breuiariorum inuenta pseudo-chronicorum, quibus adherebat, inserere; tanquam ex eiusdem texture et auctoritatis essent cum ecclesiasticis illis, que traditiones nostre gentis antiquas conseruabant, ueteribus monumentis . . . . . Inter ea que sunt Tamaiane manus omnia hec haberi debere censeo: que de presentia Heterii et Beati in Francofordiensi concilio, ut diximus, et de Toletano altero  hic dicuntur: atque itidem quod Felicem audimus Gallum prosapia, qui uero Eginharti testimonio, cui debemus potius quam Tamaii credere, Hispanus fuit. Mabillonius acutum huc deueniens, ut solet, uidit, Eginhartum opponens Gallice huius Felicis patrie, notansque Ioannem Marianam asserere id non ausum. . . . . Non iure tamen in eos inuectum, quasi omnes Hispani has adoremus fabulas, hisce uerbis: Festiui uero sunt Hispani, qui quos habent nebulones, Francis aut Gallis  ascribunt; quos autem insigniores habemus, sibi uindicant, ut multis exemplis patet in martyrol. Hispano. Meretur hocce scriptum, ut hec et acriora audiat, sed non omnes Hispani cum eo consentimus: imo et pudet nos quotiescunque id in manus sumimus, enixeque cupimus martyrologium Hispanie uerum huic Tamaiano, innumeris fictionibus fedo, in quo uera falsis interpollata leguntur, a uiro aliquo ueritatis et boni gentis nostre nominis amante subrogatum. . . . . Obiisse autem Elipandum in pontificatu fere iam 30 annorum, id est quod tandem Iulianus sui admiratores docuit, in quo non discedit a Luitprandi calculo.« Hec ille, satis superque edocens qua fide accipienda sint, que pro Elipando ab his auctoribus proferuntur.

LXXXI. uerum de etatis et mortis eius tempore adhuc res est obscura. Garsias Lonisa premittens sue Collectioni conciliorum Hispanorum chronologiam de presulibus Toletanis, Elipandum coniicit in  an. 784. Gumesindum autem eius successorem in an. 820, adeoque episcopatui priori annos 36 assignat. Hinc eueniret, ut Elipandi, anno 792 habentis etatis annos 82 ut nostra fert opinio innixa epistole date cum Rome anno 792 degeret Felix, uita producenda esset usque ad annum 118 etatis eius que nimium annosa uidetur. Puto autem Lonisam loqui de tempore, circa quod hi presules floruerunt, non precise de anno, quo adierunt episcopatum. Nam constat ex supra dictis n. 14 Elipandum an. 783 in cathedra Toletana iam suffectum: quippe eo anno et litteras Adriani pape se monentis de nouitate doctrine et erroris circa festum Paschatis ut episcopus accepit; et ut episcopus metropolita eo ano ac de causa concilium Hispalense cegit. uerosimilius ergo uidetur episcopum renuntiatum anno 780, quod si annos fere 30 episcopatui eius ascribas, uti faciunt Iulianus et Luitprandus, uel qui sint sub eorum nomine latentes auctores, non improbante calculum  Nicolao Antonio Hispalensi I. C. supra laudato, ad an 809 decessum eius repones; sicque terminum uite eius, quam supra n. 16 exordium habuisse an. 710 diximus, anno etatis eius 99 plus minusue accidisse inuenies.

LXXXII. Garsiam autem Lonisam non precise in sua chronologia assignasse annum, quo locati fuere presules Toletani in sede episcopali ex eo probabile fit, quod de Elipando loquens, sic habeat: »Anno Domini 784 Elipandus heresi infectus in concilio Francofordiensi condemnatur.« Fieri potuit, ut pro an. 794, quo anno uere damnatus in concilio Francofordiensi fuit, numerus 784 fuerit inconsiderato suppositus; quod euenire facilius potuit in notis Arabicis, quibus utitur, et pro 794 scribere 784. Quod si admittis, iam patet non precise annum creationis in episcopum, sed tempus, circa quod floruerunt antistites, designasse. Adde nullibi eum satis exactum fuisse in recentione Toletanorum presulum. Nam in Decretum Gundemari disserens  de primatu ecclesie Toletane ex eius annalibus, ita eos recenset: »Quibus  imperantibus hoc ordine secuti sunt, Cixilla, Petrus Pulcher, Sunicredus, Concordius, Elipandus, Westremirus, sanctus Eulogius electus, Gumesindus, Bonitus, etc.«, qui in chronologia Gumesindum immediate post Elipandum locat, et § 4 eiusdem dissertationis iterum Westremirum Elipando adiungit. Placet hic aliqua eius uerba referre, ex quibus, etsi auctor Hispanus pro suis scribat, Tamaio tamen aliisque eiusmodi gloriosis uiris fide dignior qualitas uite et doctrine Elipandi innotescit: »Petrus Pulcher Elipandum habuit  post alios quosdam successorem, qui tantum munus sibi demandatum non solum negligenter, uerum et inique admodum expleuit. Usus enim frequenti Maurorum commercio, cum longe abesset ab illorum temporum felicitate, in quibus ecclesiastica sinceraque doctrina uigebat, parumque accurate in sacris litteris uersatus esset, in heresim de adoptione Christi Seruatoris nostri arroganter et ignoranter impegit. Que postea fuit Francofordiensi concilio damnata. Cum uero quibusdam episcopis et Hispanie urbibus per litteras impietatem suam persuadere conaretur, reiectus est elegantibus scriptis Heterii episcopi Oxamensis et Beati presbyteri, qui litteris sacris apprime eruditi aduersus Elipandum preclara edidere monumenta. Sublato Elipando, Toletana sedes Wiestremuiro presuli egregio atque optimo commissa est.«

LXXXIII. Hec sunt, lector optime, que de Felicis et Elipandi heresi producere habui; ex quibus erroris originem, progressum, interitum, insuper  erroris parentum uitam, mores, exitum intelligeres. Quoad potui ad leges chronices et critices cuncta digessi. Ex his porro coniicere potes quanta fuerit scriptorum, qui aduersus tales homines decertarunt, et precipue Paulini nostri sanctitas et doctrina, qui etsi pre ceteris ab Hispanis dissitus, attamen non tam eminus scriptis quam cominus disputationibus hostes, ut ait ipse, non formidans, sed hostibus formidandus, eos impetierit et represserit, impugnauerit et expugnauerit, prostrauerit, contriuerit, extinxerit, uerbo, triumphauerit.



226 CHRONICA EXCERPTA EX DISSERTATIONE HISTORICA DE FELICIS ET ELIPANDI HAERESI.


 An. 389. Bonosus adoptionem Christi docens damnatur in concilio Capuano, n. 4.

420. Sanctus Chromatius Aquileiensis in Adoptianos scribit, num. 4.

636. Theodiscus adoptionis nomen et errorem ex Grecia in Hispaniam defert, num. 5.

710. Nascitur Elipandus die 25 Iulii, num. 16.

711. Mauri mare transgressi Abilam occupant, num. 2.

712. Mauri Hispalim occupant, num. 2.

713. Mauri Roderico occiso, Granate regni sedem constituunt, num. 2.

763. Pippinus Wormatie degens regnum in filios diuidit, num. 26.

772. Petrus Oldradus Mediolanensis mittitur in Gallias ad Carolum ab Adriano, num. 44.

773. Petrus regem adit Theodonis uilla degentem,  num. 44.

774. Benedictus militat sub Carolo ad Ticinum. Deinde fit monachus sancti Sequani, num. 63.

780. Benedictus ne crearetur abbas fugit, n. 63.---Elipandus creatur episcopus Toletanus, num. 80.

781. Carolus Magnus fit Adriani compater, n. 8.

782. Adrianus Aegilam episc. Hispanum monet, ut fidem tueatur, num. 8.---Circa hunc annum oritur heresis Feliciana, n. 9.

783. Petrus Papiensis obit, n. 9.---Petrus Oldradus creatur episc. Mediolan., num. 44.---Silo Adosinde maritus rex Asturie obit, n. 10.---Adrianus episcopis Hispanis scribit, num. 14.

784. Petrus Mediolanensis monachos canonicis adiungit; Benedictum abbatem monasterii Ambrosiani creat, num. 45.

785. Etherius et Beatus insurgunt in Elipandum, n. 23.---Elipandus scribit abbati Fideli mense Octobri, num. 10.

 786. Elipandus ut subuertat Adosindam sollicitus, n. 10.

788. Concilium Narbonense u Kal. Iulii, num. 24.

790. Alcuinus Angliam repetit, num. 31.

791. Auari per Henricum ducem Foroiuliensem Carolo subiugantur, num. 29.

792. Concilium Ratisponense in Felicem presente Paulino, num. 29.---Felix deducitur Romam per Angilbertum, num. 34.---Elipandus scribit Felici Rome degenti, num. 36.

793. Alcuinus circa initium huius anni redit in Galliam, num. 31.---Benedictus ad Anianum fluuium monasterio constructo pauperes fame pressos alit, num. 63.

794. Concilium Francofordiense celebratur estatis initio, num. 61.---Alcuinus scribit Elipando statim a concilio, num. 51.---Respondet Elipandus litteris  Alcuini acceptis circa finem Iulii, num. 52.---Angilbertus Romam iterum pergit.

796. Paulinus libros tres contra Felicem euulgat, num. 33 et 58.---Concilium Foroiuliense celebrat, num. 58.

797. uel seq. Alcuinus scribit lib. uII contra Felicem. num. 54.

798. Sanctus Beatus martyr XI Kal. Maii, num. 22.---Laidradus eligitur episcopus Lugdun., num. 63.

799. Eiusdem ordinatio, num. 63.---Concilium Romanum sub Leone III, ante diem 25 Aprilis.---Eo die male habetur a seditiosis in Litaniis maioribus. Et postea pergit in Galliam ad Carolum.---Redit Romam prid. Kal. Decemb., n. 61 et seq.---Urgellensis synodus cogitur per Laidradum et socios in Felicem, num. 71.---Aquisgranense concilium sub finem anni, num. 73.

800. Alcuinus explicit et euulgat lib. Iu contra Elipandum, num. 66.

 804. Petrus Mediolanensis obit 9 Maii, n. 44.

809. Elipandus moritur, num. 81.

813. Agobardus chorepiscopus Laidradi, num. 76.

 815. Idem fit episcopus Lugdunensis, sub quo circa hoc tempus Felix obit, num. 76 et seq.

821. Benedictus abbas Anianensis moritur, num. 63.



ANIMADuERSIO IN IACOBI BASNAGII HISTORICAS CIRCA FELICIANAM HAERESIM ET ETHERII ATQUE BEATI LIBROS OBSERuATIONES.


 Iam supremam manum dissertationi nostre historice de Felicis et Elipandi heresi imposueramus, cum Henrici Canisii antiquarum Lectionum tomum secundum edit. Amstel. 1725 percurrentes incidimus pag. 284 in obseruationes Iacobi Basnagii in Felicianam heresim, quam impugnandam susceperant  libris suis Etherius et Beatus. Auide singulas excurrimus, neque tamen quidquam inuenimus, cur nos laboris nostri peniteret. Quedam potius animaduersione digna occurrerunt, et que unguem limamque expostulent; quippe ueritatem ledunt, et sanctissimorum scriptorum existimationem traducunt. Resumptis uiribus eius obseruationes expendere placuit, et que contra ueritatem ab eo dicuntur expungere. Quod dum paucis exsequimur, non contradicendi pruritu sed amore ueritatis equus lector laborem nostrum benigne excipiat.

I. Basnagius § 1, anno 783, ex litteris Adriani pape Aegile Hispano pontifici datis arguit cum Pagio enatam heresim Felicianam, et epistolas datas an. 732. Hic error est forte typographi, et reponendum anno 782. Nos aliquanto anteriorem ortum heresis putamus in dissert. nostra numero 9 ob eam rationem, quam ibi attulimus, quia scilicet non fit credibile eo anno, quo enata heresis fuit, eam innotuisse  Romano pontifici adeo ab umbilico Hispaniarum dissito, et ad trutinam uocatam, insuper et dogma impugnatum. Basnagius hoc argumento utitur, ut ostendat contra cardinalem de Aguirre  Elipandum non potuisse hoc anno conqueri cum Fideli abbate de Etherio et Beato, et quia ipsi nichil adhuc scripserant, et quia recentissime natus error uix nosci potuit. Si error in Hispaniis enatus eo anno, quo nascitur, uix in Hispaniis nosci potest, quomodo Rome potuit eo anno et refellitur? Non ergo annus 783 est 227 natalis heresis Feliciane, sed quidam ex anterioribus.

II. Basnagius § 2 plura scribit animaduersione digna. Quia Mabillonius refutarat Hispanos quosdam asserentes Felicem Gallum natione esse his uerbis: »Festiui sunt Hispani, qui si quos habent nebulones Gallis ascribunt, quos autem sanctos insigniores habemus, sibi uindicant:« subdit: »Parcat uerbis  uir celeberrimus! Primo enim Felix non fuit nebulo, quippe qui distinguebatur puritate morum et zelo fidei: de moribus sic Alcuinus, quanquam ipsi infensissimus: Legimus in epistolis beati Felicis uiro scilicet religiose uite precipuo et sanctitate spectabili in catholicam fidem et unitatem Ecclesie, sine qua nullus Deo placere potest, amare et predicare uelit. Erroris culpam indicit Alcuinus, sed religiosam uitam et sanctitatem eius spectabilem laudat, ipsumque non nebulonem, sed beatum appellat. De zelo erga fidem constat, ut pote qui ueritatem aduersus Saracenos tunc temporis grassantes in Hispania et tum Ecclesie tum episcoporum persecutores propugnauerit scripto, quod Carolus Magnus diligentissime perquisiuit et ab Alcuino ipso enixissime postulauit. Denique Felix dici potuit Gallus propter locorum uicinitatem, et quoniam in eam Hispanie partem arma Gallorum superioribus annis penetrarunt.« Hec Basnagius.

III. Ne mireris, lector optime, heretici toties proscripti  sic aperte patronum agere Basnagium, quippe,

.
Sed quam illegitime insurgat in Mabillonium, aduerte. Gallum fuisse Felicem non patitur Mabillonius, et iure: quanquam enim Urgelia ad ditionem Francorum  tunc pertinuisset, non hinc infertur Gallum fuisse Felicem; quandoquidem origine et natali Urgellensem fuisse non constat. Hispanum pronuntiat Eginardus sic: »Orgellis ciuitas est in Pyrenei montis iugo sita, cuius episcopus nomine Felix, natione Hispanus, etc.« Sic ille in Annal. ad an. 792. Cuius et non Tamay testimonio standum esse ipse Hispane bibliothece auctor Nicolaus Antonius Hispanus Hispalensis in dissert. nostra n. 79 relatus, asserit affirmatque. Potuit ergo Urgella ditioni Francice accenseri, quin ideo Felix Gallus dici debeat, cum disertis uerbis Hispanum eum fuisse auctor contemporaneus scribat. Zelum laudat Felicis Basnagius ex scripto, quo, ut ipse ait, propugnauit ueritatem aduersus Saracenos. Quis hoc reuelauit Basnagio? Dialogum cum Saraceno composuit Felix. Hunc uidere optauerat Carolus Magnus. De eo percontatur Alcuinum, et is Laidradum. Sed quid in eo disputatum fuerit, ubique altum silentium. Scimus Leonem III in synodo Romana, act.  2 uocare Felicem transfugam apud paganos consentaneos. Qui paganos seu Saracenos habebat consentaneos, non uidetur aduersus eos propugnasse totis uiribus, ut debuisset, Ecclesie ueritatem. Dolet insuper Basnagius, quod Mabillonius nebulonem appellet Felicem, quem Alcuinus dicit beatum et uirum religiose uite precipuum et sanctitate prestabilem. Sed quid? annon nebulonem dicere poterat Mabillonius Felicem, quem ipse Basnagius eodem paragrapho sepius damnatum erroris causa falsam egisse penitentiam affirmat? Mendacem periurium, fedifragum uirum nebulonem uocare quis prohibet? Scriptores equidem eorum temporum hic scrupulus non angebat. Ionas Aurelianensis lib. I de Cultu imaginum uocat nomine Felicem, actu infelicem, et Claudium Taurinensem episcopum, Felicis discipulum impetens, Euphorbium in Pythagoram renatum, uerbis Hieronymi usurpatis, tanquam pessimum patrem in filio pessimo rediuiuum proscindit. Paulinus  noster lib. I contra Felicem, cap. 5, pudoris inscium uirum appellat, ibique iurisiurandi profanatorem, religiosique sacramenti effractorem fuisse in faciem ei iactat et periurium obiurgat. Insuper impudentissima fronte uirum, cap. 11, parem Iudeis et Ario, anilis fabule hominem uocat, cap. 12 et cap. 21, sic eum alloquitur: Quousque crapulatus perfidie poculo ursina stertere non desines nare? et alia huiusmodi innumera, que sparsim in tribus contra eum libris inuenies. Quid peccauit igitur Mabillonius, si hominem huius furfuris a sanctissimis synchronis uiris ita iustissime traductum nebulonem affirmet? Quod si beatum, eum dixit Alcuinus, quid tum? Miror Basnagium alioquin ualde eruditum ignorasse beati titulum esse honorarium, ut pluribus docet Du Cange in Glossario u. Beatitudo, ubi non solum in presentia esse titulum soli pontifici Romano reseruatum ostendit, sed etiam superiori etate ceteris episcopis, quandoque etiam laicis communem. Audiendus hic Brissonius de Formulis lib. III, pag. 323,  edit. Francofurt. 1592, postquam uarias huiusmodi formulas congesserat, sic concludens: »In quibus exemplis solemnia hec in archiepiscopis appellandis uerba , seu beatitudo tua, obseruanda cursim moneo.« Ceterum quod ipsum uocet religiose uite precipuum et sanctitate spectabilem, hoc honoris causa dictum, et urbanitatis officium fuit, quo uti ad emulcendos heresiarcharum elatos spiritus satius esse putauit. Adde, quod cum nondum Felix in heresi edocenda peruicax et obstinatus appareret, molli manu eum pertractare debuerat, ne si uerbis superioribus non pepercisset, induratum iret cor Felicis. Sed quorsum hec? Patet uiri indoles. Nollet hereticus hereticum traduci; hinc partes eius tuetur; dignum patella operculum.

Iu. Sed, bone Deus, quis genium uiri assequetur? Audisti, lector optime, Basnagium extollentem Alcuinum quia Felicem beatum dixerit, et uirum sanctitate spectabilem. Paucas lineas eiusdem paragraphi  percurre, et laudem tribuentem Elipando Alcuinum inuenies a Basnagio impetitum et pessime habitum, »Elipandus, scribit Basnagius, eruditione prestabat,« in cuius commendationem subdit uerba Alcuini Elipando scribentis: »Tu enim es sanctissimus presul, ciuitas supra montem posita, que nullatenus abscondi potest, cuius murus nequaquam debet insidiosis cuniculis cuiuslibet perfidie alicuibi perforari, etc.« Subdit Basnagius: »Mirare, lector, indolem theologi Elipando adulantis, quanquam ipsum errare crederet, qui profano saltem stylo ipsi accommodat uerba Christi, quibus firmitas Ecclesie totius fundatur: Elipandus igitur, si credatur Alcuino, erat ciuitas supra montem posita, que nullatenus abscondi poterat. Elicias nunc ex ipsius Christi uerbis firmitatem Ecclesie splendidam, et ad extrema usque secula in eadem sententia permansuram, cum Elipandus errans sit illa ciuitas supra montem posita, que nulla tenus abscondi nec perforari poterat.«

 u. Quis bilem hec audiens contineret? Non tot periodos leges, quot mendacia offendes. 1o Quem laudat Alcuinus, non ex eo quod ipsum errare credat, laudat; sed ab eminentia dignitatis et sanctitate presulatus, que in se laude digna est quia sanctissima et optima: non ergo miranda indoles theologi Elipando adulantis. 2o Cum dicit Alcuinus Elipandum esse ciuitatem supra montem positam, que abscondi non potest, nichil aliud dicit quam quod sepissime dicit Ecclesia, cum uerba Euangelii Matth. u, 14, applicat sanctis doctoribus: uos estis lux mundi: non potest ciuitas abscondi supra montem posita: neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Que uerba, que dixerat Dominus de suis apostolis, et aptat Ecclesia apostolorum successoribus, nichil aliud innuunt nisi hoc, quod uiri apostolici doctrine et uirtutis exemplo ceteris prelucere debeant; et sicuti ciuitas supra montem posita non potest abscondi, ita hi qui in Ecclesia ratione ministerii  uel dignitatis aliis prelati sunt, non possunt abscondi, quin eorum uita et doctrina ceteris non pateat ad exemplum, quoniam qui accendunt lucernam, id est qui huiusmodi homines eminere faciunt, non ponunt sub modio, id est non eos tales constituunt, ut absconditam uitam agant, sed que ceteris, qui in domo sunt, preluceat tanquam super candelabrum eleuata. Hic est sensus obuius genuinusque loci Matthei, et non de Ecclesia et congregatione fidelium est accipiendus, ut facit Basnagius, ut insurgat mordaci sarcasmo in catholicos firmitatem Ecclesie tuentes. Non hec sunt uerba, o Basnagi, quibus Ecclesie totius firmitas fundatur, sed ex aliis Christi uerbis firmitatem Ecclesie splendidam, et ad extrema usque secula in eadem sententia permansuram elicimus. Super hanc petram, aiebat Christus, edificabo Ecclesiam meam, et porte inferi non preualebunt aduersus eam . Ecce ego uobiscum sum omnibus diebus usque ad consummationem  seculi . Et pleraque alia testimonia sunt, quibus fulcitur firmitas Ecclesie, que, quia et controuersiarum hic locus non est, et ferme omnibus nota sunt, afferre supersedemus. 3o Basnagius referens uerba Alcuini sic ea contorquet: »Cum Elipandus errans sit illa ciuitas supra montem posita, que nullatenus abscondi nec perforari poterat.« Hoc non dixit Alcuinus. Sed incidimus in mendacem immemorem. Ipse Basnagius recitauerat uerba Alcuini, que ex eius ore talia sunt: »Cuius murus nequaquam debet insidiosis cuniculis cuiuslibet perfidie alicubi perforari.« Et paulo infra repetens, et ea commentans ait esse ex Alcuino Elipandum ciuitatem »que nec abscondi nec perforari potest.« Dixit Alcuinus, 228 non debet, o Basnagi, non dixit, non potest; Ecclesia catholica non potest sicut nec abscondi sic nec perforari. Elipandus episcopus ut presul Ecclesie abscondi quidem non potest; sed quia perforari potest, ideo monens eum  officii sui, ait: »cuius murus nequaquam debet cuniculis perfidie perforari.«

uI. Basnagius eodem paragrapho relatis erroribus, quibus inficiebantur Hispanie, et memorata Adriani pape epistola, qua impetebantur, subdit: »Unum stupemus: in tanta malorum et errorum colluuie minima theologorum sphalmata circa paschatis celebrationem et uocem adoptiui filii censuras tot talesque attraxisse, dum maioribus peccatis circa predestinationem liberumque arbitrium, et morum impuritati parceretur.« Quomodo minima sphalmata theologorum habenda sunt illa, quibus heresis fouetur Quartadecimanorum, et diuinitas Christi Iesu impugnatur? Non habuit uetus Ecclesia pro minimis sphalmatibus errores circa festum Pasche, que tam acriter eos quondam fuit insectata. Ipse Basnagius ibidem dolet, quod »proceres et populus  pro se quisque, ut collibitum erat, ita uitam instituebant, atque de rebus diuinis, nullo prohibente, pro uoluntate atque arbitratu singuli sentiebant,  que magna pernicies est.« Magnam perniciem fatetur de rebus diuinis pro uoluntate atque arbitratu sentire, et minima sphalmata theologorum uocat, que hanc magnam creabant, perniciem? Hominem non capio.

uII. Basnagius paragrapho 3 Marianam et cardinalem de Aguirre, qui errores Felicis et Elipandi forsan deceptorum a contagione e proximo blasphemantium Mahometanorum originem traxisse putant, sic impetit: »Sed quid consuetudinis cum Saracenis ferocissimis? aut fidei concretionis apud episcopos fidei defensione in ceteris illustrissimos? et qua ratione potuit a Mahometanis hauriri sententia de filio adoptiuo, his temporibus sepius damnata tanquam heretica, nequaquam uero tanquam Saracenica, non enim olim, parcebant uerbis ipsissima concilia. Denique Felicem contra Saracenos scripsisse iam notauimus.« Ferme quot uerba tot mendacia. 1o Non est cardinalis de Aguirre ista sententia, sed  Nicolai Antonii Hispalensis qui in Bibliotheca Hispana , ista scribit, cuius uerba, que recitat Basnagius, recitata a nobis quoque sunt in Dissert. historica de Felicis et Elipandi heresi, n. 3. 2o Cum uerbo forsan Nicolaus opinionem suam prodit: Basnagius nodum in scirpo querens tanquam absolutam sententiam impugnat. 3o Miratur que fuerit consuetudo Hispanis cum Saracenis? Per octo et amplius secula Mauri Saracenique Hispanis dominati sunt ab anno 711 quo Hispanias ingressi sunt ad annum 1492 quo Ferdinando rege sunt expulsi ab Hispaniis et querit que potuerit esse per septingentos et amplius annos Hispanos inter et Saracenos consuetudo. 4o Elipandus et Felix, ut heretici proscripti, suntne, Basnagi, episcopi fidei defensione illustrissimi? 5o Qua ratione potuit a Mahometanis hauriri sententia de filio adoptiuo? Nouus homo uidetur Basnagius in doctrina  Mahometanorum. Petrus uenerabilis abbas Cluniacensis nonus ipsum docere potuisset, qui lib. Iu, epist. 17, ait Sergium monachum Nestorii sectatorem coniunctum Mahometo, secundum magistri sui intellectum, qui saluatorem nostrum Deum esse negabat, Mahometum Christianum Nestorianum effecisse. Heresim autem Felicianam germen Nestoriani erroris fuisse communior fert opinio, ut in nostra dissertatione dogmatica de Felicis heresi ostendimus. 6o Sententiam ait de filio adoptiuo his temporibus sepius damnatam tanquam hereticam. uellem ostenderet que fuerint illa tempora, quibus sepius tunc fuerat damnata tanquam heretica. Non me latet ante Nestorium docuisse Bonosum Christum de matre adoptiuum, et ueluti prelusisse Nestorio. Damnata heresis fuit in concilio Capuano anno 389, quam heresim Chromatius noster anno 420 aliquando disertis uerbis, tametsi breuiter, refellit. Sed hec proprie non erat heresis Feliciana, ut Elipandus  ipse fatetur, quia tantummodo de matre adoptiuum, et non de Patre ante secula genitum astruebat. Quomodo ergo dicere potuit Basnagius his temporibus sepius damnatam, cum inquirat quibus temporibus sit enata? Ad examen uocatur origo sub his temporibus: non ergo sub his temporibus erat sepius damnata. Damnata quidem sepius fuit, sed non sub his, sed posterioribus temporibus. 7o Contra Saracenos scripsisse Felicem Basnagius supra iam notauit. Et nos supra iam diximus: unde hoc reuelatum Basnagio? cum Leo III uocans Felicem Saracenis consentaneum, arguendi det ansam si non pro Saracenis, certe neque omnino pro Ecclesie ueritate scripsisse.

uIII. Basnagius ibid.: Qui preiudiciis etiam inueteratis abripi se non patitur in dogmate Felicis Nestorianismum, quem plerique nequidem excepto Marca comprehensum uolunt, ut nos in dissertatione supra allegata ostendimus, inesse negat. Quare? quia ipsi heretici hoc negant. Elipandus non duas cum Nestosio,  sed unam personam fatetur, et licet secundum humanitatem adoptiuum dicat filium, personarum numerus in Trinitate non auctus est, et unius persone fuerunt totius temporis actiones. Qua genuina, ut ipse ait, sententia Elipandi prolata, subdit: »Qualis igitur fuerit error, ad cuius damnationem Carolus Magnus, Adrianus pontifex et ceteri doctores non modo tot tumultus excitauerint, sed conuocata sint concilia plurima, dum aliis parceretur erroribus, nos ingenue fatemur mere fuisse logomachicam, que sepius occurrit apud theologos. Subtiliter nimis ratiocinabatur Toletanus presul, et, ni fallor, leuissimum agitabat argumentum circa uocem adoptiui uitilitigans. Quippe unio hypostatica diuinitatis cum humanitate, que unam conficiebat personam, tantam conciliabat eminentiam, ut adoptione non egeret . . . . . Leuissima fuit igitur controuersia circa uocem adoptiui filii, ubi de eius humanitate tantum agebatur.« Hec paucis omissis Basnagius.  Quo merito et quo iure plerique Nestorianismum in dogmate Felicis comprehensum asserant non est quod hic prolixius exponam. uide dissertationem nostram dogmaticam de Felicis et Elipandi heresi a n. 10 et seqq. Quod uero a Basnagio hic dicitur imminuendum pondus controuersie, id uero futile est et nugatorium. Felix et eius sectatores negabant quidem se diuidere personas, sed doctrinam statuebant, que necessario diuisionem personarum astruebat. uide eamd. dissert. a num. 14 et seqq. Audi adhuc Paulinum contra Felicem lib. I, cap. 9: »Personas, ait , non diuido, naturas prorsus distinguo; sed cum se excusare ab hac nititur noxa, et tamen frequentius id agere, ex propriis nichilominus potest reuinci commentis, duorum criminum facti et mendacii reus, etc.:« et Alcuinum in responsione ad Elipandum: »Quomodo in hisce tuis uerbis duas non intelligis in Christo personas te affirmare, cum dicis ei et illi? Quasi alius sit qui ex Deo  Patre genitus est, et alius qui ex uirgine matre, dum Euangelista dicit, uerbum caro factum est.« Etiam Nestorius dicebat se non duas naturas unamque personam negare, cum negaret tamen unionem hypostaticam, et subinde duas personas necessario deberet supponere, damnatus fuit a Celestino et Cyrilio, conciliisque per eos coactis, ut ibidem ostendimus. Non ergo fidendum hereticis, et minus ceteris Basnagio, qui dogma, quod Saluatori nostro filietatem Dei adimebat, et unum uti ceteros adoptione egentes constituebat, Nestorianismumque reuiuiscere faciebat, logomachicam leuissimamque fuisse controuersiam circa uocem adoptiui confidentissimus homo pronuntiat.

IX. Basnagius § 4 de Beato, socio Etherii in oppugnatione Feliciane hereseos, scribens asserit, religiosum fuisse, qui seculo fratrique renuntians monachum induit, ut in claustro alios fratres reperiret. Abbatem appellatum ab Alcuino probat non commendatarium  , sed uere monachum fuisse. Commendat ipsum, quod promptiori ad scribendum quam ad dicendum donatus ingenio, scripserit non modo aduersus Elipandum, sed et Commentarium in Apocalypsim, qui nondum est editus. Ab Asturicensibus sub corrupto nomine San Bieco uti unum ex celitibus coli ultro citroque fatetur. Cum autem tot laudes prodat de Beato, et paulo post ex Elipandi in eum iactatis iniuriis ansam arripiat de ipso detrahendi nonne mirari iure possumus censoris nostri criticen et inconstantiam? Elipandus Alcuino scribens diras in ipsum et Beatum iniurias euomuit. De Beato enim loquens sic ait: »Antiphrasius Beatus, Antichristi discipulus, carnis immunditia fetidus et ab altario Christi extraneus pseudochristus et pseudopropheta.« His ab ore Elipandi exceptis quid facit Basnagius? Omnem lapidem mouet ut credibilia faciat obiecta crimina. Audi ipsum: »Sed precipua, ait, nobis incumbit obseruatio circa Beatum, carnis immunditia  fetidum, imo fedissimum; denique ob morum impuritatem ab altario Dei extraneum. An uerisimile fit presulem Toletanum, testem oculatum, scriptorem ceuum, contribulem 229 talia scripsisse Alcuino, Beati Zelote, qui facillime calumnie notam poterat inurere, si ea falsa fuissent? Illam ne repellit Marca celeberrimus, notans per transennam hec uerba esse irarum et calumnie plena? Non modo fetidos mores exprobrat Elipandus Beato ubique, sed cum ab altario Dei extraneum dicit, quod fieri non potuit nisi sententia publica, qua sacerdotis munere priuabatur. Huic fetido opponebat Elipandus Felicem, quem nouimus ab ineunte etate caritate summum, pudicum et moribus ornatum, quem tu persequeris in montibus, speluncis et in cauernis terre latitantem.« Quid opus erat, queso, ut Marca hec repelleret acriori ui quam cum dixit esse hec uerba irarum et calumnie plena? Hec est omnium aptissima responsio. Fiuntne credibilia que  dicit de Felice Elipandus, cum eum predicat caritate summum, pudicum, moribus ornatum, quem scimus ut hereticum pertinacissimum, peieratorem toties a sanctissimis Patribus pluribus in conciliis damnatum? Nequaquam sane. Ergo nec credibilia sunt que de Beato ore impudentissimo effutiit. Non repulit Alcuinus. Quid tum? Et in se iactata maledicta non repulit. Hoc silentium uirtutis erat, non uices habebat confessionis, ut maligne Basnagius intendit inferre.

X. Hec erant, quibusdam minutioribus omissis, que in Basnagii obseruationes animaduertenda habueramus. Absit ut exagitare manes cuiusquam nobis insit libido. Sed cum uidimus ueritatem innocentiamque sanctissimorum doctorum adeo indigne traduci, et hereticorum ab Ecclesia proscriptorum errores tam aperte impudenterque defendi; zelus, caritas, adegerunt clypeoque insurgere et hasta, insontiumque cause patrocinari, et mendacia ad ceterorum  cautelam refellere. Si cui acrior, quam nostra fert consuetudo, stylus uideatur, meminerit illius Terentiani in prologo Phormionis, u, 20:

 Hic respondere uoluit, non lacessere.
Benedictis si certasset, audisset bene.



DISSERTATIO QUINTA. DE SYMBOLO FIDEI.


 I. Greca uox latissime est significationis; accipiturque pro indicio seu signo cuiuscunque rei; unde et tessere militares, hospitales, theatrales, conuiuales symbola dicta. Apud Christianos uero Patres eius significatio contrahitur ad innuendam regulam illam qua summa fidei continetur. Sic Paulinus noster in concilio Foroiuliensi, uocabulum uetus secutus, symbolum  fidei memoriter tenendum proponit: »Symbolum, ait, et orationem Dominicam omnis Christianus memoriter sciat.« Et paulo ante commendauerat symbolum Nicenum seu Politanum, quod in synodo cum quibusdam dilucidationibus proposuerat, ab ecclesiasticis pariter memorie mandari, integri anni spatio iis concesso, qui hebetiori ingenio forent: itaque imperatum, ut in anniuersaria concilii sessione ualerent nec apice pretermisso quod didicerant recitare. Cum autem quedam in historia symboli occurrant, que res Aquileiensis ecclesie propius tangunt, non ab re duximus, si ab ouo, ut dicitur, rem petentes, prius de symbolo fidei in Ecclesia uniuersali historiam, succincte quidem texuerimus; deinde ad symbolum ecclesie nostre descenderimus, et si quid ad Paulinum nostrum cognouerimus pertinere, opportune interseramus.

II. Ut cum scriptoribus synchronis sancti Paulini nostri exordiamur, accipe a lib. I Etherii et Beati, quem contra Elipandum scripserunt, quare regula fidei  symbolum dicatur: »Symbolum Grece, quod Latine dicitur indicium et collatio. Indicium est, quia indicat cui credere debeamus, id est uni Deo Patri et Filio et Spiritui sancto. . . . . Collatio dicitur symbolum, hoc est quod plures in unum conferunt. . . . . Nam dicunt maiores nostri quod apostoli post Ascensionem Domini et Saluatoris nostri Iesu Christi hoc symbolum, breue sibi predicationis indicium, conferendo in unum quod sentiebant, componunt, ne localiter ab inuicem discedentes diuersum aliquid uel dissonum predicaretur his, qui ad fidem Christi inuitabantur.« Idem ferme Rufinus in Exposit. Symboli num. 2 ante eum scripserat. Aduertendum attamen est, quod collatio, qua unusquisque aliquid de suo ponit, puta ad cenam instituendam, potius symbola dicatur quam symbolum.

III. Sic ab apostolis processisse symbolum fidei quieta traditione susceptum est, ut mirati plerique fuerint rem in dubium uocatam nostris temporibus.  Elias Du Pin in Biblioth. Eccles. tom. I, pag. 9, nouitatem opinionis acriter tuetur, sed non impune; nam monachus illustris D. Mattheus Petitdidier insurgit in Dupinianam sententiam toto nisu, feliciterque euincit non discedendum ab ecclesiastica traditione, opus apostolorum symbolum agnoscente. Quod confirmat sanctorum Patrum allatis sententiis, qui etsi de modo quo dicitur conflatum symbolum, expresse non loquantur, sic tamen loquuntur ut ab apostolis fuisse conflatum non sit dubitandum. Ex quibus infert se summopere mirari qua ratione Dupinius dicere potuerit primum scriptorem et unicum quinti seculi Rufinum fuisse, qui symboli apostolos credat auctores. Replicat Du Pin: reponit tom. II P. Petitdidier. Si uacat et si lubet, legito. Satis tibi sit indicatam questionem fuisse, ne cecis oculis recentis auctoris opinionem sequereris, quin scires a recentiore auctore confutatum, et antiquam sententiam, docentem ab apostolis symbolum profectum, sartam tectamque seruatam. Ne omittas etiam Natalem  Alexandrum sec. I, dissert. 12 de symbolo pluribus tuentem ueritatem traditionis, que ab apostolis symbolum confectum affirmat.

Iu. Hoc igitur apostolorum opus, symbolum, inquam, semper amplexata et uenerata est catholica Ecclesia, que prioribus seculis, quibus undique impetebatur a persecutoribus, ne sancta sua canibus  prodere cogeretur, oretenus illud tradere, non scripto in more habuit: et exhinc nil mirum, si inter ueteres Patres haud quaquam inuenitur, cum summopere cauerent, ne Scriptura huiusmodi in profanorum manus deueniret. Rufinus in Exposit. Symb. num. 2: »Id circo hec non scribi chartulis atque membranis, sed retineri cordibus tradiderunt, ut certum esset neminem hec ex lectione, que interdum peruenire etiam ad infideles solet, sed ex apostolorum traditione didicisse sufficeret.« Ad hec respiciebat Hieronymus epist. 61, disserens aduersus errores Ioannis Hierosolymitani, inquiens: »In symbolo fidei et spei nostre, quod ab apostolis traditum non scribitur in charta et atramento, sed in tabulis cordis carnalibus post confessionem Trinitatis, et unitatem Ecclesie, omne Christiani dogmatis sacramentum carnis resurrectione concluditur.« Hinc non extensiorem symboli propositionem in sanctis primorum seculorum Patribus hac Hieronymi inuenies, si demas Tertullianum qui lib. De uirginib. uelandis  quosdam, non omnes, articulos innuit, et hos satis contracte. »Regula fidei, ait, una omnino est, sola immobilis, et irreformabilis, credendi scilicet in unicum Deum omnipotentem, mundi conditorem et Filium eius Iesum Christum, natum ex uirgine Maria, crucifixum sub Pontio Pilato, tertia die resuscitatum a mortuis, receptum in celis, sedentem nunc ad dexteram Patris, uenturum iudicare uiuos et mortuos per carnis etiam resurrectionem. Ceterum ipse diuus Augustinus idem cauebat, unde monebat Catechumenos de symb. ad Catech. lib. I, cap. 1: »Symbolum nemo scribit ut legi possit; sed ad recensendum, ne forte deleat obliuio quod tradidit diligentia, sit uobis codex uestra memoria.« Idem suis dicebat sanctus Petrus Chrysologus ser. 58, qui est 2 de symb.: »Accepturi ergo symbolum . . . . . pectora parate, non chartam; sensum acuite, non calamum; et audita non atramentum, sed spiritu ministrante describite.« Et rationem rei subinfert: »ne profanus arbiter, ne improbus,  quod dilaceret, discussor inueniat, et fiat ad contemnentis et ignorantis ruinam, quod confitentis et credentis donatum est ad salutem.« Eadem ratione Sozomenus testatur lib. I, cap. 19, a piis et amicis uiris admonitum se fuisse, ne in suis commentariis Nicenum symbolum, ut destinauerat, insereret, quod sacramenta huiusmodi »a sacerdotibus solum et episcopis deberent tum dici, tum audiri. Eorum sane, se approbare consilium; nam uerisimile esse nonnullos, qui non sunt initiati mysteriis, hunc librum perlecturos.«

u. Ad usque tempus igitur Nicene synodi, ex qua symbolum noua forma prodiit, illud apostolicum Ecclesia est amplexata, paucissimis uel additis uel omissis, 230 uel immutatis in quibusdam ecclesiis ad dogma forte ab hereticis impugnatum altius inculcandum, quod tamen non obfuit quominus apostolicum Symbolum et diceretur et haberetur. Rufinus hoc aduertit, cum ait l. c. n. 3: »Illud non importune commonendum puto, quod in diuersis ecclesiis alii  qua in his uerbis inueniuntur adiecta. In ecclesia tamen urbis Rome hoc non deprehenditur factum, quod ego pro eo esse arbitror, quod neque heresis ulla illic sumpsit exordium . . . In ceteris autem locis quantum intelligi datur, propter nonnullos hereticos addita quedam uidentur, per que nouelle doctrine sensus crederetur excludi.«

uI. Cum autem Arius euomuisset uirulentas blasphemias in consubstantialitatem Filii Dei, uisum est Nicene synodo nouum symbolum disertis uerbis conficere, quod obuiam iret heresi nefande. Putabit fortasse non nemo auctorem eius Hermogenem fuisse ex epist. 82 sancti Basilii ad Patrophilum, quia ibi ait: »Hermogenes hostis Arii improbate opinionis, quemadmodum manifestum est ex fide, que primum ab illo uiro Nicee pronuntiata est, etc.« Quem etiam epist. 74 episcopum Cesaree appellat. uerum cum ex sancti Athanasii ep. ad solitarios ipsi Ariani dicerent non de Hermogene, sed de Hosio: »Hic formulam fidei in Nicena synodo concepit:« et insuper  non Hermogenes, sed Leontius episcopus esset Cesaree, qui synodo Nicene interfuit et subscripsit; »Putatur, ait Baronius ad an. 325, num. 33, sanctus Basilius  memoria lapsus esse, cum Leontii successorem Hermogenem sedisse ait cum Patribus in Niceno concilio.« Hosius igitur auctor Niceni symboli creditur: quod quanquam Hermias Sozomenus caueret in sua historia referre, ne ad profanos deueniret, ut supra dictum est, in ecclesia tamen passim a Patribus et piis uiris non amplius ueritis ipsius profanationem, fide satis stabilita et uulgata, ore et scripto cepit sic promulgari, ut in synaxis quoque mysterio statuerent decantandum, ut mox uidebitur. Sed noua hereseos peste grassante, Niceno aliquid additum fuit in concilio Constantinopolitano, quo recentibus occurrebatur erroribus, ita tamen ut aliquando uetus nomen seruauerit, et symbolum Constantinopolitanum dictum quoque Nicenum a pluribus, precipue a Magistro sententiarum lib. I,  dist. 11 manifeste reperies. Additamentum autem teste Nicephoro Callixto lib. XII, cap. 13, opus fuit Gregorii Nysseni, qui que de Spiritu sancto habentur, inseruit. »Etiam, ait, Spiritus sancti gloriam, ut pote similem atque equalem Patri et Filio, sancto Nicene fidei symbolo adiecerunt, Gregorio Nysseno id, quod illi deesset, supplente.« Approbans uero Damasus pontifex acta concilii a Patribus sibi oblata, ut uidere est in epistolis, quas idem Callixtus l. c. cap. 16 et 17 refert, in causa esse potuit quare aliquando ipse creditus fuerit auctor symboli in missa cantandi. Hoc sane habet Durandus Rational. lib. Iu, cap. 25: »Nicenum, scilicet Credo in unum Deum, Damasus papa ex condicto uniuersalis synodi apud Constantinopolim celebrate instituit in missa cantare patenter.« uerum huius cantationis originem aliam fuisse patebit infra.

uII. Tantam interim apud orbis ecclesias, et precipue apud Romanam, que ceterarum caput est et  mater, Constantinopolitan. symbolum, et talem sibi uenerationem indeptum est, ut religio haberetur uel apicem addere ulterius aut minuere. Nam cum processu temporis additum fuisset Filioque ad innuendum contra nouas Grecorum aliorumque hereses sancti Spiritus a Filio eque ac a Patre processionem, additamentum Romana non admisit Ecclesia, non damnans uocis nouitatem, sed uenerans prioris formule uetustatem. Occasio autem additionis in Occidente error Prisciallinistarum fuit, contra quem Hispaniarum concilia insurgentia formulam fidei statuerunt, quam post concilium Toletanum I in edit. Garsie Loaise reperies; non tamen ab eo conflatam credas, cum illud era Hispan. 438, id est anno Christi 400 celebratum sit, et in regule illius titulo mentio habeatur Leonis I pape, qui ab anno 440 ad annum 461 Petri cathedram occupauit. Pertinet igitur ad aliud concilium quod periit, ait Loaisa, et alio loco celebratum tempore Leonis pape asserit  Pagius, anno nempe 447, ut suspicatus fuerat Baronius. uide Pagium ad annum 405, num. 16. Sic autem habet Hispana confessio: »Credimus, etc. . . . . . Spiritum quoque Paracletum esse, qui nec Pater sit ipse, nec Filius, sed a Patre Filioque procedens.« Sanctus uero Leo scribebat ad Turibium Asturiensem episcopum epist. 93, cap. 1, de Prisciallinistarum erroribus: »Primo itaque capitulo demonstratur quam impie sentiant de Trinitate diuina, qui et Patris et Filii et Spiritus sancti unam atque eamdem asserunt esse personam, tanquam idem Deus nunc Pater, nunc Filius, nunc Spiritus sanctus nominetur, nec alius sit qui genuit, alius qui genitus est, alius qui de utroque processit.« uiden' usurpata a Patribus Hispanis uerba ipsa Leonis, ut merito credas, quod in confessione fidei adeo dilucide assertam processionem Spiritus sancti etiam a Filio quod eam Hispani ab ipso Leone hausissent.

uIII. Ex Hispania ad Gallias symbolum sic quatuor syllabis auctum pertransiit: »Quo anno, incertum;  ait Natalis Alexander in sec. Iu, dissert. 37, art. 3, Forsan in concilio Gentiliacensi, quod an. 727 presente Pippino rege celebratum est: in quo Latinos inter et Grecos de Spiritus sancti processione fuit disputatum.« Sed hoc concilium non anno 727, sed anno 767 celebratum fuit teste Adone, qui ait disertis uerbis: »Synodus anno Incarnationis Domini 767 et questio uentilata inter Grecos et Romanos de Trinitate, et utrum Spiritus sanctus sicut procedit a Patre, sic procedat a Filio.« Insuper Pippinus, sub cuius regno dicitur concilium Gentiliacense celebratum, non dicitur rex nisi anno 752, ut uult Pagius ex annalistis: non ergo anno 727, sed anno 767 synodus est acta. uerum ante hoc quoque tempus Gallie additionem uidentur admisisse; nam Gregorius Turonensis, qui decessit anno 594, in exordio lib. I Histor. Francor. sic habet: »Credo sanctum Spiritum a Patre et Filio processisse.« Ita ille reddens rationem fidei sue antequam historiam suam  exordiatur, ne minus catholicus haberetur. Quod ergo Gallicana Ecclesia iam receperat, cetere quoque Francico regi subdite recepere prouincie; et iam uno ore Gallia, Germania confitentibus Spiritum sanctum a Patre Filioque procedere, additamentum et Italia amplexa est. Primus qui occurrat inter Italos, qui hac usus est formula, est Paulinus noster, qui in symbolo, quod anno 796 in concilio Foroiuliensi protulit, conceptis uerbis habet, qui a Patre Filioque procedit. Et quidem e renata hoc erat faciendum. Etenim ea in synodo de erroribus Incarnationem Filii Dei, ac processionem Spiritus sancti impetentibus eque actum fuit. Ideoque in ea, quam post symbolum addidit, declaratione, uelut premansum in os inserens sic habet: »Spiritus sanctus uerus Deus, uere et proprie Spiritus sanctus est, et non est personaliter Pater uel Filius, sed ex utroque procedit.«

IX. Greci, qui hunc fouebant errorem, quot turbas  pro hac re excitauerint, non est in ecclesiastica historia quispiam adeo peregrinus, qui ignoret. Illud uero ualde mirandum quod Greci ipsi fuerint deprehensi ab Occidentalibus sepe scripta Patrum, fide uere Greca corrupisse. Iam aduertit Binius in Notis ad concilium Romanum sub Agathone papa an. 680 congregatum, quod in epistola synodica a Patribus Romanis ad concilium Constantinopolitanum missa ablate fuerint quatuor syllabe Filioque professioni fidei inserte. »Greci impostores, ait, eam  corruperunt, eoque loco quo legebatur olim: Credimus in Spiritum sanctum Dominum et uiuificatorem, ex Patre Filioque procedentem: illi nomen Filioque expunxerunt.« Quam corruptionem ipsis obiectam in concilio Florentino a Iuliano cardinali post Emmanuelem Calecam ibidem aduertit. Ex ea factum, ut falsarii scripturarum dicerentur, et, ut uerbis utar chronologiste Brietii ad annum 780: »In professione fidei cum scriptum esset Spiritum sanctum  ex Patre Filioque procedere, Greci nomen Filii turpiter expunxere: facile crediti librorum corruptores.« Nec illa uice tantummodo falsitatis et adulterine corruptionis Greci postulati sunt. Quandoquidem cum Zacarias pontifex in Grecum sermonem transtulisset Dialogos Gregorii Magni pontificis, eos uitiasse textum et abrasisse nomen Filii, Ioannes Diaconus scriptor uite Gregorii ait his uerbis cap. 75: »Quos libros Zacarias sancte Ecclesie Romane episcopus, Greco Latinoque sermone doctissimus temporibus Constantini imperatoris post annos ferme centum septuaginta quinque in Grecam linguam conuertens Orientalibus ecclesiis diuulgauit; quamuis astuta Grecorum peruersitas in commemoratione Spiritus sancti a Patre procedentis, nomen Filii suaptim radens, abstulerit.« Locus ex corruptis in Gregorio est lib. II Dialogorum cap. 38 seu ultimo, ubi uerba Gregorii Latina sunt huiusmodi: »Cum enim constet quia Paracletus Spiritus a Patre semper procedat et Filio, etc.« In Greco sic legitur:  , , . Quod sic uertitur: Aperte igitur patet quod Paracletus spiritus a Patre procedit, et in Filio permanet. Quis non uidet textus corruptionem? quis non cognoscit Grecam spongiam delentem, 231 et Grecam manum nouum sensum substituentem et uerba? Basnagius ipse non hoc inficiatur, sed ut homo qui omnem ansam insurgendi arripit in Romanam Ecclesiam, captat hinc occasionem criminandi Zacariam pontificem, in obseruatione circa Dialogos Gregorii Magni et eorum fragmenta inserta in Henrici Canisii Antiq. Lect. tom. II, part. I, pag. 88, edit. Amstel. an. 1725, sic blaterans: »Est obseruatione dignum Zacariam pontificem in eadem sede Romana collocatum et Latina Gregorii primi Greco idiomate reddentem, penitus immutasse sententiam decessoris sui: quippe cum Gregorius scripserit hec uerba : Cum enim constet quia Paracletus Spiritus a Patre semper  procedat et Filio; in Greco Zacarie legatur: Aperte igitur patet, quod Paracletus a Patre procedit et in Filio permanet. Itaque Zacarias amplectebatur sententiam Grecorum circa processionem Spiritus sancti a Patre solo, et quod mirandum magis, contribulium suorum sententiam Gregorii nomine decorabat, et ipsi contra mentem adiudicabat. Que fides hominibus etiam celestibus, ut uocant, est habenda, si supinis lectoribus ita possint imponere?« Bellus homo Basnagius, qui ex fimbria textum diiudicat. Nouimus hominem, cui conuenit illud: , id est Hic uel in deorum conuentu maledicet. Quis deorum descendit, ut diceret Basnagio Grecum illum, qui textum Gregorii corrupit, ipsum fuisse translatorem Zacariam? Ioannes Diaconus, qui seculo altero a Zacaria floruit, asserit a Grecis translationem Zacarie, non a Zacaria textum Gregorii uitiatum. Insuper Anastasius in Zacaria edit. Roman. 1718, n. marg. 219, hoc de sanctissimo  pontifice testimonium reddit: »Hic beatissimus uir iuxta ritum ecclesiasticum, et fidei sue sponsionem orthodoxam, synodicam ecclesie misit Constantinopolitane, simulque et aliam suggestionem dirigens serenissimo Constantino principi.« Qui fieri potest, ut credatur Zacarias adulterator textus Gregorii in articulo fidei cum primis ponendo in gratiam Grecorum suorum contribulium, qui ipsis Grecis Constantinopolitanis, et eorum principi iuxta orthodoxam fidei sue sponsionem, synodicam misit? sed sinamus uirum citra uinum quandoque temulentum.

X. Anno 809 quidem Ioannes monachus Hierosolymis refricuit questionem de processione Spiritus sancti, que controuersia in Occidentem delata in causa fuit, cur imperator Carolus Magnus ab Arduenna Aquisgranum adueniens mense Nouembri synodum cogeret de qua Ado et ceteri annaliste Francorum uno ore conueniunt. Sit pro omnibus Bertinianus  sub an. 809: »Imperator de Arduenna Aquas reuersus mense Nouembrio concilium habuit de processione Spiritus sancti. Quam questionem Ioannes quidam monachus Hierosolymis primo commouit. Cuius definiende causa Berenharius episcopus Wormatiensis et Adalardus abbas monasterii Corbeie Romam ad Leonem papam missi sunt.« Baronius ad an. 809, n. 53, ait hic actum non de Spiritus sancti processione, sed an bene legitimeque additum ab Hispanis, Gallis, Germanis in symbolo Filioque. Et reuera que a Berenhario et Adalardo cum Leone III acta et dicta sunt, que recensuit Zmaragdus abbas, et que per extensum habet Baronius, in eo uersantur num ab ipsis esset erratum in eo, quod annuente ac probante Leone symbolum cantarent cum additione Filioque. uerum actum uere fuisse de processione Spiritus sancti, emota questio ab Hierosolymitano monacho, cui nichil rei erat cum additis ab Occidentalibus symbolo syllabis, et consensus omnium scriptorum satis euincit. Hoc innuit ipse  Theodulphus episcopus Aurelianensis, qui in prefatione ad Collectionem sententiarum ueterum Patrum de processione Spiritus sancti a Patre et Filio, imperatori Carolo directam sic illum affatur u. 26:

Tuque manum iniicies, uegetat quem Spiritus ille,
   Causa tuo cuius tempore cepit agi.
Causa igitur erat non precise de additione, sed de ipsa processione, que etiam antea, ut uisum est, in Oriente, et in Hispaniis est actitata. Leo autem papa legatione Caroli accepta ex concilio Aquisgranensi  pluribus egit, ut suaderet legatis, quanquam uerissimum esset Spiritum a Patre et Filio procedere, et fide catholica omnino tenendum; attamen non esse in symbolo aliquid addendum, quod multa alia mysteria, que indubitanter de fide sunt, in symbolo  non essent inserta. uidesis acta huiusmodi apud Baronium. Concludebat itaque Leo curandum, ne symbolum cum additamento cantaretur. Exemplum ab regis palatio procedere debere omittendo additionem Filioque, ubi usus intermissus in eo foret, ceteras ecclesias facilius exemplum regium secuturas. Interim Leo tenacissimus ueterum rituum duo ueluti ancilia seu scuta argentea erexit, in quorum altero Latine, altero Grece symbolum sine additamento inscripsit. Anastasius in Leone III, n. 410: »Hic  pro amore et cautela orthodoxe fidei fecit ubi supra  scuta argentea duo scripta utraque symbolo, unum quidem litteris Grecis et alium Latinis sedentia dextra leuaque super ingressum corporis pensan. inibi libras nonaginta quatuor et uncias sex.« In basilica uero beati Pauli aliud erexit, de quo idem Bibliothecarius n. 411: »Fecit et supra in ingressu corporis scutum ex argento purissimo, in quo orthodoxe fidei symbolum  scribi fecit, quod pensan. libras triginta et duas.« Hec Anastasius de Leone.

XI. uerum quod in uenerationem antiquioris Ecclesie praxis fecerat Leo, id ipsum eodem seculo Photius schismaticorum antesignanus in sui erroris probationem proferebat. Res sic se habuit. Ante an. 883 cum Photio Constantinopolitano patriarcha Aquileiensis per litteras communicauit, quem sine nomine profert historiam narrans sub hoc anno Baronius. uerosimile autem est Walpertum fuisse, qui saltem usque ad annum 884 sedem tenuit, succedente sibi Friderico. uerosimilius uidetur Palladio iuniori histor. Foroiul. part. I, lib. III, fuisse Gradensem dictum quandoque Aquileiensem, quia Gradenses patriarche maiorem facilioremque communionem et consuetudinem cum Grecis habebant, quam Aquileienses, olim Longobardis, tunc imperio, Occidentali deuoti. Sic proni sumus de sinu sordes excutere, et in socium uicinumque uersare. Si quid  hic occurreret, quod decus nostris afferret, uereor ut Palladius meus partem fecisset Gradensibus. In istis nullum inuenio qui his temporibus non laudabili uita probitateque floruerit: et ex Ughello in Gradensib. ab anno 854 usque ad annum 897 nullus apparet, qui communionem Romane sedis non habuerit, ut ex obtentu pallii, uel conuocatione ad concilia liquido constat. Walpertum autem ex nostris huius erroris damnare graue durumque uidetur, quia communionem cum Romano pontifice habuisse euincitur ex epistola Ioannis PP. 8, in ordine 48, indict. 10, que recidit in annum 877, ut ex precedentibus et sequentibus epistolis apparet, directa Ioanni Rauennati, Ansberto Mediolanensi, et uaiperto  Aquileiensi archiepiscopis, quam uidere est in Concilior. tom. XI, edit. uen. 1730. Lupus Walpertum precessit, et Lupum Hindelmarius, qui anno 857 sedem tenebat, ut patet ex Ludouici II diplomate, quod u. cl. Apostolo Zeno suggerente profert additor Ughellianus, dat.  indict. 5 in hunc annum 857 incidente, anno imperii Ludouici X, que tamen inter se non conueniunt. Annus enim 858 signatur indict. u, sed est Ludouici annus secundus. Annus autem decimus Ludouici est annus 866 notatus indict. XIu; forte in nota indictionis omittuntur duo primi caracteres X et I. Hindelmario sedem protrahunt ad annum uigesimum primum: adeoque decessio eius cadet in annum 877, qui est annus, quo Walpertus accipit a Ioanne PP. litteras; et inter Hindelmarium et Walpertum Lupum collocant, cuius cathedre tempus, si hec omnia admittantur, inuenire non datur. Si refugis credere epistolam ad Photium esse uel Hindelmarii, quia nimis tempore procedit, uel Walperti, quia communicauerat cum Romana Ecclesia, uel Friderici, quia tempore posterior, adeoque quemquam istorum schismaticum fuisse, ut ait Baronius, uide num Lupus, qui non magni temporis et nominis episcopus fuit, ferre possit hanc notam, et sicut nomine ita et re in ouili Christi lupus exstiterit. Quisquis igitur is fuerit,  scripsit Photio Constantinopolitano patriarche schismaticus schismatico, et perfidus perfido, ait Baronius. Scripsit autem, ut, cum inter Latinos solus huius sententie uideretur, suppetias imploraret a Grecis. Non defuit oratis Photius, prolixamque epistolam, callidam tamen eque ac eloquentem remisit, et qua laudando mittentem et missum allatorem, qua exaltando propriam et deprimendo oppositam sententiam, qua Patres traducendo in obliquum, synodos male interpretando, in summa fere semper mentiendo, conatur funditus euellere orthodoxam doctrinam, et patriarcham Aquileien. in errore confirmare. Accipe pauca uerba. Sic autem habet titulus: »Photii patriarche Constantinopolitani ad archiepiscopum 232 Aquileie, uidelicet uenetiarum, de his qui blasphemo ore Spiritum sanctum a Filio etiam procedere affirmant. Beatitudinis tue littere nobis allate significabant primo mentem tuam, quod sit secundum Deum, spiritus etiam dilectionem, quod magna sit  et excelsa, et uulgarium hominum conditionem superet. Admirati deinde sumus illum, qui nobis eas attulit. . . . . Peruenit ad nostras aures, quod nonnulli Occidentalium diuinum et sanctissimum Spiritum non solum ex Deo Patre, uerum etiam a Filio procedere nouo dogmate introducunt. Quod nullo pacto est ferendum.« Postquam uero pro se stare buccis crepantibus effutierat sedes patriarchales, Leonem etiam magnum, qui damnando Eutychen et Nestorium Spiritum sanctum a Patre procedere dixit, non autem a Filio pro se stare malitiose inferebat addendo: »Similiter et iunior Leo, qui non solum nomen, uerum etiam fidem illius est emulatus. . . ut nullo pacto barbara lingua corrumperetur immaculata nostre fidei doctrina, Greca lingua Occidentalibus sanctam Trinitatem glorificandam et celebrandam tradidit. Et non solum sermone et mandato id faciendum curauit, uerum etiam quibusdam ancilibus, quasi clypeis constructis et columnis  erectis illam inscripsit, et in conspectu omnium statuens ad Ecclesie ualuas collocauit.« Si quod tunc prudens Leo III fecerat, in cause sue patrocinium traducit.

XII. Epocham additionis Filioque que processu temporis symbolo inserta ab Ecclesia Romana recepta tandem fuit, statuere arduum est, nec adhuc in comperto, quis primus fuerit auctor. Manuel Calecas lib. Iu contra Grecos Damasum ait aliquos fecisse auctorem: »Aiunt quoniam post primam synodum heresis quedam, que filio Patris nomen applicaret, Grece dicta pullulauit, dicens Filium Patrem esse Spiritus sancti, ipsum uero Spiritum nepotem Patris. Quapropter Damasus, qui tunc erat Romanus episcopus, coacto concilio symbolo adiecit ex Filio procedere Spiritum sanctum, illis scilicet obsistens, qui dicerent eum ex Filio nasci. Qui enim ex Patre per Filium procedit, et ex Patre et Filio procedere dicitur, ex Filio profecto genitus  esse non potest.« uerum Alexio Aristeno, Damasum pariter facienti auctorem additionis, respondet Natalis Alexander Hist. Eccl. sec. Iu, dissert. 37, art. 3, uidelicet, quod Theodoretus, qui synodicam Damasi refert, huius rei non meminerit, quod profecto non omisisset, si Damasus additionem primus recepisset. Quod autem in symbolo, quod Damasi nomine inter Hieronymi Opera circumfertur, hec uerba Filioque legantur, flocci est faciendum, doctioribus cunctis conuenientibus symbolum illud Damasi non esse. Qui enim fieri potuit, ut si Damasus statuisset addendum symbolo Filioque, aliquot post seculis Leo III additionem ab Hispanis, Francisque factam adeo dure improbaret, et mordicus symbolum sine illa additione tueretur? Bellarminus controu. tom. I, lib. II, cap. 21 et 29, de Christo, tempus additionis refundit in uI seculum: sic enim ait: »Non ignorabant  additionem factam, et tamen per annos circiter 300 siluerunt, nec schisma fecerunt, ut patet, quia additio facta est circa annum 600;« et  premiserat: »Nam Hormisda in epistola ad Iustinum imperatorem diserte scripsit ex Patre Filioque Spiritum procedere.« At contra hoc Bellarmini assertum militat eadam responsio, uidelicet, quod Leo III non egre tulisset additionem, si a quopiam e suis antecessoribus statuta fuisset. Hormisda autem ea in epistola, que est 79, tom. u Concil. edit. uen., non loquitur precise de symbolo, sed de mysterio Trinitatis, et uerba faciens de Spiritu sancto subdit: »Notum est, quia proprium Spiritus sancti ut de Patre et Filio procederet sub una substantia Deitatis.« Non enim quia inuenitur passim in Patribus hec ueritas inculcata, inferri potest admissam etiam in symbolo additionem.

XIII. Si licet hac in re coniectari, probabile quidem admodum fit, non statuto alicuius generalis concilii, uel Romani pontificis, circa tempora Nicolai I cum particulares Ecclesie iamdiu recepissent additionem, quia nouum et petulantius schisma Grecorum  id exigebat, inuectam fuisse etiam in Romane Ecclesie symbolum eam additionem, et receptione magis quam decreto aliquo comprobatam: uel, si mauis, concilium aliquod minus, puta Foroiuliense, quod primum in Italia anno 796 eam symbolo apposuit; uel nationale, puta Aquisgranense anni 809, ad quod se non uocatos fuisse dolebant Greci, adeoque plenarium non erat, particulam Filioque addidit. Approbante autem usu ipso nouitatem et pontifice ratam habente, creditum fuit forte ab aliquibus, sed perperam a pontifice et synodo generali decreto aliquo confirmatam. Sic enim tenere uidetur diuus Thomas I p., q. 36, a 2, ad 2: »Insurgente, ait, errore quorumdam, in quodam concilio in Occidentalibus partibus congregato expressum fuit auctoritate Romani pontificis, cuius auctoritate etiam antiqua concilia congregabantur et confirmabantur.« His uerbis in quodam concilio, generale concilium non uidetur indicatum. Concilium enim generale non  adeo leuis momenti est ut sub nomine cuiusdam concilii soleat indicari. Quod addit Angelicus expressum auctoritate Romani pontificis nichil aliud innuit nisi auctoritatem Romani pontificis accessisse ad roborandum id quod a concilio factum fuerat. Adducendo enim diuus Thomas in exemplum uetera concilia confirmata a pontifice, indicat non precise de suo mandato insertam particulam Filioque, sed a Patribus insertam, confirmando concilium ratam habitam a pontifice. Hanc coniecturam confirmat querela ipsa Grecorum, cuius meminit tractatus ille Constantinopolitanus scriptus a fratribus predicatoribus in ipsa Constantinopoli anno 1252, quem inter obseruationes et notas in libros Calece ex uariis monumentis Grecis collectas profert Petrus Steuartius ad calcem Operum eiusdem Manuelis Calece. In eo enim sic legitur: »Secunda causa diuisionis  fuit, quia non fuerunt uocati ad concilium Ultramontanum, quando illa dictio, Filioque fuit apposita.«  Non ergo concilium generale erat. Forte autem Ultramontanum hoc concilium fuit Aquisgranense anni 809, uti dictum est.

XIu. Dionysius Petauius Theol. dogm. tom. II, de Trinit. lib. uII, cap. 2, n. 4, ex encyclica Photii mox citanda uel Nicolao I, uel circa eius tempora syllabas illas Filioque additas autumat symbolo. Idem quoque opinari uidetur Natalis Alexander Hist. Eccl. sec. Iu, dissert. 37, art. 3, et quidem si de tempore agitur, nichil ferme est quod opponi possit. Quandoquidem res eius temporis id suadent, et ipsa uerba Photii subindicant, que mox proferentur. Ipsum autem Nicolaum I fuisse additionis in Romana Ecclesia auctorem, Baronius noster satis probabiliter negat ad annum 883, n. 35: »Si id fuisset, ait, Photius altius in ipsum Nicolaum pontificem declamasset, qui eam in symbolum intulisset: sed cum duabus epistolis acerbissime in Romanam Ecclesiam inuehatur, nunquam cum eo nomine sugillat, quod ea in Nicenum symbolum intulisset.« Inter uerba autem Photii,  que habet in encyclica epistola ad Alexandrinam et ceteras patriarchales Orientis sedes directa, calumnias imposturasque enormes continente, citata a Petauio et Natali Alexandro, hec ad nostrum propositum facientia sunt: »O mali demonis machinamenta? Spiritum sanctum non ex Patre solum, sed etiam ex Filio procedere uanissime predicantes.« Baronius integram epistolam profert ad annum 863, n. 34, ex uersione Federici Metii, qui, »collatis codicibus uallicellano et collegii Grecorum summa diligentia in Latinum uertit, et in his perquirendis plurimum laborauit:« sunt Baronii uerba. uertit autem ipse sic: »O mali demonis artes? Spiritum sanctum non ex Patre solum, sed etiam a Filio procedere nouiter docentes.« Duo autem uerba difficultatem enodant, si uersionem Metianam admittis. Si enim Photius insurgit in errores, ut impostor dicebat, Latinorum nouiter ab ipsis introductos, loquendo de additione Filioque symbolo facta, manifestissimum  fit sub his temporibus additum uerbum fuisse. Greca autem sic se habent apud Petauium l. c. , . Equidem per scriptum, uaniloquens importat; si uero diphthongo scribatur, uidelicet , noua loquentes interpretandum est. uanum enim autem nouum significat. Quid scripserit Photius incertum. Affinitas dictionis facile inducere potuit amanuenses, ut unum pro alio acciperent. uerosimilius autem uidetur secundum positum, et noua loquentes interpretandum, quia nouitatem doctrinarum et rituum Photius Latinis obiiciebat. Quidquid tamen sit circa scriptionem uerbi, Photius nouitatem additionis accusare uolebat, ex cuius accusatione colligitur Romanam Ecclesiam circa hoc tempus adiecisse symbolo uerbum Filioque.

Xu. Sed quando nam symbolum in synaxi cantari  cepit? Caranza in sum. concilior. ad calcem canon. concilii I Cartag. Marcum papam, Syluestri successorem, rei profert auctorem: quod Durandus lib. Iu, cap. 25, confirmat, cum prius dicat »a Damaso institutum 233 cantari patenter;« subdat etiam: »Quanquam et Marcus papa primus statuisset illud alta uoce cantare.« Huius mentis inter recentiores est Dominicus Macer in Hierolexico u. Symbolum. uerum nullo modo, meo iudicio, probabile fit Romanos pontifices auctores fuisse ritus, quem ipsi in sua Ecclesia non admittebant, et sero tandem consuetudinem receptione alibi iam usurpatam receperunt et approbarunt. In Liturgiis Orientalium ecclesiarum a priscis temporibus symbolum inuenitur. In libris Dionysii Areopagite nomine circumferri solitis, et precise ecclesiast. Gierarch. cap. 3, part. II, nomine laudis et confessionis, que precedunt impositionem panis sancti, et calicis benedictionis in altari, iuxta Scholiastem Staplutensem symbolum fidei intelligitur, quod si uerum est, de symbolo Apostolico  est intelligendum quod cetera omnia antiquitate precedit. In Liturgia sancti Basilii Magni in litania 3 hec Rubrica apponitur: Diac. Intendamus et canamus symbolum. Et cantant omnes symbolum incipiente arcidiacono. Symbolum Basilii, si non est Apostolicum, non aliud esse potest quam simplex Nicenum. Etenim Constantinopolitanum non nisi ex concilio Constantinopolitano an. 381, prodiit. Basilius autem fato functus est an. 379, Kal. Ianuar. Aliud tamen dicendum est de symbolo, quod in Liturgia sancti Ioannis Chrysost. nomine uulgata habetur. Nam cum Chrysostomus sedem Constantinopolitanam adierit an. 398, id est post actum concilium Constantinopolitanum, aliud symbolum non usurpasse par est credere, quam quod nuper ab ipso concilio emanarat. Quod etiam manifestius fit ex collatione symbolorum, nam factorem celi et terre inuenies in symbolo Chrysostomi, que uerba addita a Constantinopolitano, desunt in Niceno. Quod si contendis symbolum in  hisce liturgiis posterioribus auctorum suorum seculis additum fuisse, adhuc Orientales nostras precessisse hac in re ecclesias euincitur. Etenim Theodorus Lector Collectaneor. lib. II, et quem ipse sequitur, Nicephorus Callistus Histor. Eccl. lib. XuI, cap. 35, aiunt auctorem symboli in synaxi cantandi Timotheum fuisse: »Timotheus ab amicis rogatus, sunt uerba lectoris, symbolum fidei trecentorum decem et octo Patrum per singulas synaxes dici curauit ad reprehensionem uidelicet Macedonii, quasi ille symbolum hoc non receperit, cum antea semel tantum in anno, in Parasceue scilicet Dominice passionis tempore, quo episcopus catechizabat, recitatum esset.« Timotheus hic decessit anno 511. Alii tamen apud laudatum Nicephorum lib. Xu, cap. 28, inter inuenta Petri Cnaphei hoc quoque reponunt: »Ut symbolum sanctum, quod semel tantum antea magno et sancto Parasceues die dici solitum fuerat, in synaxi et conuentu ecclesie quouis decantaretur.«  Cardinalis Bona Rerum liturg. lib. II, cap. 8, n. 2, conciliare conatur has opiniones sic: »Sed hic  fortassis in Antiochena: ille  in Constantinopolitana ecclesia hunc morem induxerunt, quem postea Hispani primi inter Latinos receperunt.«

XuI. Ritus huius in Occidente propagationem pluribus exponit P. le Brun tom. II, dissert. 5, de Liturg. Hisp. seu Mozarab., art. 1, altioremque scaturiginem indagatur, quam hic sit opere pretium prodendo immorari. Sufficiat nosse in concilio Toletano III sub Pelagio II pontifice iussu Reccaredi regis congregato, uIII Id. Maii era Hispan. 627 sibi proposuisse Patres concilii ecclesias Orientales hac in re imitandas. Capitulum autem secundum est huiusmodi: »Pro reuerentia sanctissime fidei, et propter corroborandas hominum inualidas mentes, consultu piissimi et gloriosissimi domini nostri Reccaredi  regis sancta constituit synodus, ut per omnes ecclesias Hispanie uel Gallecie secundum formam Orientalium Ecclesiarum concilii Constantinopolitani, hoc est centum quinquaginta episcoporum symbolum fidei recitetur, ut priusquam Dominica dicatur oratio, uoce clara a populo decantetur.« P. le Brun non a populo, sed populo decantetur habet: quam quidem puriorem genuinamque lectionem credimus. Iuxta huius capituli sanctionem in liturgia Mozarabica cardinalis Ximenes symbolum apponitur recitandum ante communionem. Sic ibi precipitur: Eleuet sacerdos corpus Christi, ut uideatur a populo, et dicat chorus symbolum, bini ac bini, uidelicet, Credimus in unum Deum, etc. Post hec frangit presbyter Eucaristiam. Idem habetur in liturgia a sancto Leandro in usu habita, nisi quod in hac non postea, sed dum cantatur symbolum, sacerdos frangit Eucaristiam per medium.

XuII. Sicuti autem ab Hispanis ad Gallos, deinde  ad Germanos et ad nostrates Carnos seu Foroiulienses, Germanis finitimos, symbolum cum additione Filioque pertransiit, ita ritus cantandi symboli ad missam ab Hispania in hasce prouincias commigrauit. Tempus, quo hoc fieri cepit, assignare difficile est. Walafridus Strabo, qui paulo post Carolum Magnum floruit de Reb. Eccles. cap. 22, ait: »Apud Gallos et Germanos post deiectionem Felicis heretici sub gloriosissimo Carolo Francorum rectore damnati, idem symbolum latius et crebrius in missarum cepit officiis recitari.« Si latius et crebrius postea factum dicitur, patet antea quidem factum, quamuis restrictius et rarius. Hoc tamen Galli inconsulto Romano pontifice non fecerunt, ut apparet ex dialogo missorum Caroli Magni ex concilio Aquisgranensi anno 809 cum Leone III, quem affert Baronius eod. an. n. 54 et seqq. qui n. 60 sic ait dixisse missos Caroli ad Leonem: »Nunquid non a te ipsum symbolum non est data in Ecclesia cantandi licentia?  Nunquid a nobis huc usus ille cantandi processit? . . . Papa: Ego licentiam dedi cantandi, non autem cantando quidpiam addendi, etc.« Franci igitur non ipsi primi ritum inuexerunt, sed aliunde, puta ex Hispaniis, acceperunt, et non nisi facultate a Romano pontifice impetrata usurparunt, quam cum Leo fateatur se dedisse, ante annum 795 quo dictus est pontifex, dare non potuit, adeoque post concilium Francofurtanum anni 794, in quo heresis Feliciana proscripta fuit. Que proscriptio cum in causa fuerit symbolum frequentius cantandi, ut cum Strabone dictum modo est, uidetur inferendum sub initium pontificatus Leonis symbolum crebrius cepisse in missis cantari. Quamuis autem Leo anno 809 cum legatis Caroli omnibus neruis ageret, ut ritus tolleretur ab ecclesia Gallicana eo quod ipse nimium abhorreret a nouitate additionis Filioque, et suaderet ut in regia capella ab hoc ritu abstinerent, ut cetere ecclesie tantocius dediscerent quod ab exemplo regie capelle forte didicissent, inanis tamen cessit conatus. Nam  eodem seculo ritus ubique propagatus ab omnibus ecclesiis Gallicanis est receptus, ita ut episcopi statuta conficerent ad ritus huius obseruationem. Huiusmodi est illud Herardi episcopi Turonensis, latum n. 16 in capitulis anni 858, indict. 6, anno episcopatus eius 3, XuII Kal. Iunii in synodo traditis, quod sic est: »De oratione Dominica et symbolo, ut memoriter omnes teneant; et Gloria Patri, ac Sanctus, atque Credulitas, et Kyrie eleison, a cuntis reuerenter canatur. Psalmi similiter distincte a clericis. Et ut Secre a presbyteri non inchent antequam Sanctus finiatur, et cum populo Sanctus cantent.« Si excipias prima uerba, cetera ad missam indubie uidentur pertinere. Symbolum quod appellat, quia memorie precipit mandandum, Apostolorum est. Credulitatem uero, ipsum Nicenum seu Constantinopolitanum in missa, de qua ibi sermo, cantandum intelligit. Credulitatem autem ipsum symbolum esse, colligitur etiam ex epistola generali Caroli Magni ad archiepiscopos  regni Francorum tom. I Capitul., pag. 483, ab illo Apostolorum distinctum, nempe Nicenum. Ait enim se uelle scire quomodo sacerdotes doceant plebem »de symbolo, que sit eius interpretatio secundum Latinos; de credulitate quomodo credendum sit in Deum Patrem omnipotentem, et in Iesum Christum Filium eius, et in Spiritum . . . sanctum, sanctam Ecclesiam catholicam, et cetera que sequuntur in eodem symbolo.« Duo habet symbola: prius est Apostolorum, aliud, quod Credulitatem appellat, est ipsum Nicenum, siue Constantinopolitanum.

XuIII. Tandem Romana Ecclesia ritum cantandi symbolum in missa amplexata est anno 1014, sub Benedicto uIII, instante sanctissimo imperatore Henrico. Rem narrat ipse, qui gestis interfuit, Berno abbas Augie Maioris siue Diuitis. Is in libello de quibusdam ad Missam spectantibus, cap. 2, loquens de hymno angelico Gloria in excelsis, qui a quibusdam non canebatur, quia Romani hunc perraro cantarent,  subdit: »Nam si illum angelicum hymnum prohibemur in festiuis diebus canere, eo quod Romanorum presbyteri non solent eum canere, possumus simili modo post Euangelium symbolum reticere, quod Romani usque ad hec tempora diue memorie Henrici imperatoris nullo modo cecinerunt. Sed ab eodem interrogati, cur ita agerent, me coram assistente, audiui eos, huiusmodi responsum reddere, uidelicet quod Romana Ecclesia non fuisset aliquando ulla hereseos fece infecta, etc. . . . . At dominus imperator non ante desiit, quam omnium consensu id domino Benedicto apostolico persuasit, ut ad publicam missam illud decantarent. Sed utrum hanc 234 consuetudinem seruent adhuc affirmare non possumus, quia certum non tenemus.« Hec scribebat Berno post annum 1024 quo decessit sanctus Henricus, et ante annum 1048 quo ipse fato functus est, que tamen antea acciderunt, nempe anno 1014 quo Rome degebat imperator, coronam  imperii suscepturus a pontifice. Ab hoc igitur anno cepit cantari in ritu Romano symbolum, quod antea non fiebat, adeoque huius non meminerunt Alcuinus, Amalarius, Rabanus, Remigius, et quotquot ante hoc tempus de ordine misse Romane scripserunt, nec apparet in ueteribus sacramentorum codicibus uestigium, si credis eminentissimo cardinali Ioanni Bone, qui hoc aduertit Rer. liturg. lib. II, cap. 8, n. 2.

XIX. uerum iam contrahamus uela, sermonemque ad Aquileiense symbolum conuertamus:

Atque equidem extremo iam iam sub fine laboris
uela traho, et terris festino aduertere proram.
Symbolum hoc non aliud est ab Apostolico, si paucula uerba demas uel uariata, uel addita, uel omissa. Accipe illud parum putum a presbytero ipsius Aquileien. ecclesie Ruffino, et confer cum uulgari, uidebisque quanta additio, uel detractio, uel mutatio sit inserta. Est igitur huiusmodi:

»Credo in Deo Patre omnipotente inuisibili et impassibili;  et in Christo Iesu unico Filio eius Domino nostro; Qui natus est de Spiritu sancto ex Maria uirgine: Crucifixus sub Pontio Pilato, et sepultus descendit ad inferna: Tertia die resurrexit a mortuis: Ascendit in celos: sedet ad dexteram Patris: Inde uenturus est iudicare uiuos et mortuos. Et in Spiritu sancto. Sanctam Ecclesiam: Remissionem peccatorum: Huius carnis resurrectionem.«

Hoc est symbolum Aquileiense apud Ruffinum prout edidit post opera Cypriani Stephanus Baluzius. siue absolutor operis a Baluzio cepti monachus quidam Benedictinus e congreg. S. Mauri. Du-Pin in recensione symboli Aquileien., in aliquibus ab hoc uariat et credit errore amanuensium dictum Credo in Deo, etc., et reponit in Deum, etc. Adnotator Rufini tribus mss. codicibus suam lectionem tuetur. Et exemplo aliorum symbolorum apud Hieronymum et Augustinum Pamelio reponenti in Deum, sic respondet: »Pamelii rationes probant illud quidem in plerisque  symbolis dici solere, Credo in Deum; at minime probant sic etiam exstitisse in symbolo ecclesie Aquileiensis. Quin etiam quo usitatior erat accusatiuus in symbolis, eo minus probabile est librarios uel incuria, uel de industria ablatiuum in hoc symbolo posuisse. At minime mirum, si cum reperirent ablatiuum, nouitate offensi accusatiuum inseruerint. Quamobrem codices, in quibus legitur: Credo in Deo, etc., et in Christo, et in Spiritu sancto, uidentur mihi accuratius consuetudinem ecclesie Aquileiensis retinere, quam qui accusatiuum usurpant. Hec autem symboli pronuntiandi ratio non uidetur ab hac ecclesia ascita sine concilio fuisse; sed ut trium personarum diuinarum clarior esset distinctio ab articulis sequentibus, sanctam Ecclesiam, etc.« Et quidem apud Ruffinum nostrum non repetitur Credo ad sanctam Ecclesiam, ut repetitur apud Du Pin: et hinc collige rationem ablatiui positi in personis Trinitatis, in quibus credimus ad discrimen accusatiui, quo effertur  fides, qua credimus esse Ecclesiam, ut innuit Ruffinus l. c. n. 36, et uenantius Fortunatus initio lib. XI.

XX. Tria notata digna adduntur hoc symbolo, in primo scilicet, in quarto, et in ultimo articulo. In primo sic habetur, Credo in Deo Patre omnipotente inuisibili et impassibili. Hoc omittitur apud Du Pin, et tamen Ruffinus rationem additionis profert in Exposit. Symb. Apost. § 4 et 5 his uerbis: »Sciendum quod duo isti sermones in Ecclesie Romane symbolo non habentur: constat autem apud nos additos hereseos causa Sabellii, illius profecto, que a nostris Patropassiana appellatur, id est que Patrem ipsum uel ex uirgine natum dicit, et uisibilem factum, uel passum affirmat in carne. Ut ergo excluderetur talis impietas de Patre, uidentur hec addidisse maiores et inuisibilem Patrem atque impassibilem dixisse.« Cum tamen additionem hanc in symbolo Orientalium reperies, ob eamdem rationem credito insertam.

XXI. Descendit ad inferna articulus uidetur peculiaris  symboli Aquileien., quippe qui in aliis symbolis nullibi inueniatur, preter quam in uulgari, Descendit ad inferos. »Sciendum est, ait Ruffinus § 18, quod in Ecclesie Romane symbolo non habetur additum, Descendit ad inferna, sed neque in Orientis ecclesiis habetur hic sermo: uis tamen uerbi eadem uidetur esse in eo quod sepultus dicitur.« Hinc quia deest in ceteris, a plerisque expositoribus symboli expositio eius omittitur. Qui autem exponere susceperunt, Richardus Eremita et Bruno Herbipolensis episcopus non a uulgari, Descendit ad inferos, sed ab Aquileiensi, Descendit ad inferna, uerba exponenda hauserunt. uenantius Fortunatus l. c., qui symbolum Aquileiense, scriptor natali et origine conterminus, optime nouerat, habet, Descendit ad infernum, quod sic exponit: »Descendens ad infernum iniuriam non pertulit, quod fecit causa clementie, uelut ut rex intrans carcerem, non ut ipse teneretur, sed ut noxii soluerentur.« Cur desit in ceteris in causa est, si  credis Macris in Hierolex. u. Symbolum, quod nulli dubium de ueritate adhuc enatus est, nec hereticus ullus dogma hoc impetiuit. Equidem Bellarminus tom. I, lib. Iu, cap. 6, de Christi anima fatetur, quod »hec particula, Descendit ad inferos, hoc tempore habetur ubique. Et ita etiam legitur Catechismus Lutheri maior et minor, item Caluini, Brentii, et aliorum. Ita quoque legunt Centuriatores Cent. I, lib II, cap. 4, et Petrus Martyr in libello De symbolo. Imo Caluinus lib. II Instit. cap. 16, § 8, dicit hunc articulum in precipuis habendum esse.« Sed in hoc suspectum habeas Caluinum, nam loco prouerbii est senarius ille:

,
id est, uerba inimici nunquam amica putes. Caluinus magnificat articulum descensionis ad inferos Christi, ut astruat illud nefarium et impium dogma suum de cruciatibus Christi in inferno et penis damnatorum.  Quamuis autem articulus hic oppugnatores hereticos haud habeat, oppositore tamen, uero ne an apparente, non caruit, teste Petauio de Incar. lib. XIII, cap. 15, Erasmum intellige, qui de hoc articulo disserens, ait Petauius, »nuper sententiam tulit parum equam catholice professioni, et in eam propensum se esse monstrauit.« Post quam autem capitib. 16 et 17 innumera, fere dixerim, Patrum tum Grecorum tum Latinorum protulisset testimonia astruentia huius articuli ueritatem, insurgit et perstringit cap. 18 Erasmum, qui et si dogma non impugnet aperte, minus reuerenter tamen loquitur, quam de articulo fidei par est sentire. Placet Petauii aliqua selecta proferre, a quo condigne uapulat Erasmus: »Nec audiendus Erasmus, qui in Catechismo cap. 4 ad illud symboli, Descendit ad inferna, eo rem deducit, ut etsi non improbandam penitus particulam istam putet, nec temere damnandam propter auctoritatem Ecclesie: non tamen adeo certe constare uelit, quam  etiam ad symbolum adiunctam fuisse suspicatur. Et ad hunc locum multa congerit absurda sane, et non leui castigatione digna. Horum primum est quod Cyprianum ait dicere illum articulum in symbolo Romano non haberi, ac ne apud Orientis quidem ecclesias addi. Quem Cyprianum ibi nominat, Cyprianus non est, sed Ruffinus, quod hodie nemo paululum eruditus ignorat. Atque hic lapsus in alio dissimulari poterat, quem existimare possemus cursim tantummodo peragrantem opusculum illud inter Cypriani opera ex eo decerpisse periodum istam, nec cetera legisse. At in Erasmo locum non habet hec excusatio, qui Cyprianum edidit, accurateque recognouit. Quis igitur , et incogitantiam hominis, ne quid dicam asperius, non miretur, qui non animaduerterit, quam in illo tractatu multa sint, que non prorsus hebetem admonere possent non eum Cypriani esse, sed alterius etate longe posterioris? . . . Item Aquileiensem ecclesiam nominat, in qua baptismo se initiatum asserit. Hec sane quemlibet stupidum  hominem docere poterant non illud opus esse Cypriani.« Pergit Petauius cetera uitilitigatoris nenias refutare, quem uidesis, neque enim uacat omnia recensere.

XXII. Extremus symboli Aquileiensis articulus sic habet, Huius carnis resurrectionem, qui cum diceretur, signo crucis manu frontem tangendo, ut moris fuit et est apud pios, caro contingebatur, in qua, et non in alia carne, quisque se profitebatur surrecturum. Ruffinus postquam uaria ex Scripturis testimonia ad carnis resurrectionis ueritatem firmandam et precipue ex libro Iob collegit n. 45, sic pergit: »Quod adiunctum est huius, uide quam consonum sit omnibus his, que de exemplis diuinorum uoluminum memorabamus. Quid enim aliud indicatur in dictis Iob, que superius exposuimus cum dicit: Qui resuscitabit pellem meam, que hec nunc haurit, id est que ista tormenta perpetitur, nonne aperte huius carnis dicit resurrectionem futuram, huius, inquam,  que tribulationum et tentationum 235 cruciamenta nunc sustinet.« Simile habet lib. I Inuectiuar., non longe a principio, ubi postquam dixerat se ante annos triginta in monasterio positum, baptismo regeneratum, signaculum fidei consecutum per sanctos uiros Chromatium tunc presbyterum, Iouinum archidiaconum, et Eusebium diaconum sancti ualeriani, subdit: »Ad maiorem rei fidem . . . . precipuum Ecclesie nostre mysterium pando . . . sancta Aquileiensis ecclesia, Dei spiritu futuras aduersum nos calumnias prouidente, ubi tradit Carnis resurrectionem, addit unius pronominis syllabam, et pro eo quod ceteri dicunt, Carnis resurrectionem, nos dicimus, Huius carnis resurrectionem, quo scilicet frontem, ut mos est in fine symboli, signaculo contingentes, et ore carnis huius, uidelicet quam contingimus, resurrectionem fatentes, omnem uenenate aduersus nos lingue calumniandi aditum perstruamus.« Occurrebat Ruffinus, qui pro Origene sexuum differentiam  in resuscitandis amouente, stabat, obiectioni, que sibi poterat inferri. Sed casso labore. Nam sanctus Hieronymus Apologia II aduersus Ruffinum artem detexit. »Non quero, ait, quod scribis eamdem carnem resurgere, in qua uiuimus, nullo membro amputato, nec aliqua parte corporis desecta: hec enim tua uerba sunt. Sed quero quod Origenes negat, utrum in eodem sexu, quo mortua sunt corpora suscitentur . . . Hec aut dicere debueras aut negare.« Huc facit quod Gregorius lib. XIu, cap. 29, Moral. in illud Iob.: Et rursum circumdabor pelle mea, refert: uidelicet Euticium Constantinopolitanum negantem ueram corporum resurrectionem, adeo a se conuictum, ut moriens pellem manus sue teneret dicens: Confiteor quia omnes in hac carne resurgemus.

XXIII. Hec sunt addita in symbolo Aquileien. Que  uero desunt precipua sunt communionem sanctorum, et uitam eternam. Primum, etsi non inseratur, intelligitur in uerbo ecclesie; adeoque eius articuli potius est expositio, quam singulare fidei aliquod caput, uti docemur per Catechismum Romanum sect. 24. uitam autem eternam deest non solum in Aquileiensi, sed et in Orientali, et in Romano, quod uere Apostolicum est, et non nisi in uulgari reperitur. Sanctus Hieronymus epist. 61, aduersus errores Ioannis Hierosolymitani: »Post confessionem Trinitatis, et unitatem Ecclesie, omne Christiani dogmatis sacramentum carnis resurrectione concluditur.« Sed hic in resurrectione carnis comprehenditur, ut innuit Rufinus loc. cit. num. 45, »Erit ergo corpus quod resurget a mortuis, incorruptibile et immortale non solum iustorum, sed etiam peccatorum.« Et si corpus, ergo et anima, per quam uitam uiuet eternam.



DISSERTATIO SEXTA. DE SYMBOLO ALTINENSI.


 I. Pater Antonius Pagi in Critica Baroniana, ad an. Christi 802, num. 5, habet hec uerba: »Baluzius in Prefatione lib. I Miscellaneor. pollicetur se integram sancti Paulini epistolam ad Carolum Magnum scriptam de rebus gestis in concilio Altinensi in lucem emissurum« quibus manifeste indicat se eam non uidisse. Et quidem uidere ipse integram non potuit, cum e uiuis an. 1699, Non. Iun., Aquis Sextiis decesserit, epistolas autem nonnisi an. 1715 inter Miscellanea Baluzii tom. uII Parisiis prodierit; in quo epistolam tom. I promissam, ex schedis u. C. Iacobi Sirmondi, pag. 6, integram profert ipse Baluzius, quo ex fonte et nos eam hausimus, et suo loco inter opera Paulini retulimus. Principium et finem epistole afferunt et Baronius an. 802, num. 7 et seq., et Collectores Conciliorum. Nos quidem ex codice uaticano, quo usus est Baronius, licet, ut ipse fatetur satis mendoso, et ex Conciliis Labbeane editionis correximus menda quibus scatet editio Baluziana.  Cum uero ex uaticano codice ut pote manco, non licuerit emendare nisi principium et finem dicte epistole, nos ad reliquas partes eius, notas, et obseruationes nostras coniectando producimus, ut lux non nimium clare orationi affulgeat. Paulini siquidem stylus, si quando alias, hic certa uerborum copia, ne dicam farragine implexus est, et phrasim adhuc turgidiorem presefert, quam que in ceteris eius scriptis conspicitur. Corruptus seculi gustus id ferebat, et ipse exquisitas dicendi formulas consectatus est, ut epistola digna principe, et regis aule digna appareret. Circa eam tria occurrunt que subtilius examen et accuratius expostulant: uidelicet que fuerit concilii, de quo loquitur epistola, potissima, seu proxima preter communes, causa: quo anno et anni tempore concilium coactum sit, et tandem quo iure Altini fuerit coactum.

II. Intimam concilii Altinensis cogendi causam examinare aggredienti statim in limine occurrit Patris Bernardi Marie de Rubeis uiri doctissimi sententia  ut nobis uidetur, a qua cum dissentire manifestis argumentis ducti, ut infra patebit, cogamur, eam non modo referre, sed et ubi opus erit infirmare necesse habemus: quod uirum ueritatis amantissimum equi bonique facturum non dubitamus. Is igitur in dissert. de schismate Aquileiensi cap. 21 facinus Mauritii ducis uenetorum filii, in Ioannem Gradensem patriarcham perpetratum, quod communiter, si non unica, precipua tamen concilii causa censetur, uti diximus in uita sancti Paulini, cap. 12, num. 4, non admittit, sed uerba epistole, que scelus produnt, ad iniurias illatas Leoni III pontifici Rome a Paschali, et Campulo in letaniis die 25 Aprilis an. 799 ait referenda,  pauloque post eodem anno celebratum concilium. »Immane uero facinus, inquit, quod memorat Paulinus, ad uenetos pertinere, qui Gradensi antistiti uitam eripuerunt, sine causa dicitur. Illud potius intelligi debet, quod Rome in sanctissimum pontificem Leonem III intentatum fuit.« Et § seq.: »Id anno contigit 799, ut communi calculo docent scriptores: unde eodem anno synodum Altini habuisse Paulinum colligitur. Diem designat Anastasius, qua ingens commissum est sacrilegium, Cum Leo more solito in letaniis, que ab omnibus maiores appellantur, procederet, diem scilicet 25 Aprilis. His diebus paschali tempore suam pro more synodum Altini celebrauit Paulinus: uulgatumque sceleratum facinus Carolo regi denuntiat, ad ultionem.«

III. uerum rationes ipse, quibus in hanc opinionem adductus est, expendende sunt. 1. Est, quia nunquam in epistola Carolus uocatur imperator, sed rex tantummodo. Imperator dictus est an. 800 quo nondum  acciderat nex Gradensis presulis. Si ergo interitus patriarche Gradensis nondum acciderat, in causa esse non poterat, ut concilium conuocaretur. 2. Quia sicuti Anastasius Leonem dicit a suis offensoribus semiuiuum relictum, ita et Paulinus ait sacerdotes semiuiuos relictos. 3. Epocha, quam habuit in mente Paulinus, cum alludit ad legem Leuit. XIX, 23, latam de non gustando de fructu pomiferorum lignorum a primo plantationis anno ad quintum usque, intermissionem synodorum insinunt, scilicet a synodo Francofordiensi an. 794 ad synodum Altinensem an. 799. Anno autem 799 non facinus in Grandensem patriarcham, sed facinus in Romanum pontificem accidit. Ergo de hoc, et non de illo agit Paulinus in sua epistola et synodo. Hec sunt potiora argumenta, siue coniecture P. de Rubeis.

Iu. Ad quorum primum responderi potest, primo, quod in codice uaticano habetur imperatori: quam lectionem probat Pagius ad an. 802, n. 4. Insuper nichil euincit, aut necessario concludit argumentum  ex appellatione uel regis, uel imperatoris. Sicut enim antequam imperator acclamaretur, pluries imperator est dictus, ut docet Baluzius ipse in notis ad concilium Narbonense; quod et nos aduertimus in dissert. 4, n. 27, et uidere est apud Du Cange u. Imperator: ita post susceptum diadema imperii regem dici posse non est ambigendum. Sic et in diplomate ad Fortunatum Gradensem datum an. 3 imperii, ipse Carolus dicit: »Maximum regni  nostri munimentum, etc.,« et circa finem: »pro stabilitate regni nostri iugiter, Domini misericordiam exorare.« Neque hic imperii habet, sed regni obseruatione dignum est, quod habet Cointius ad an. 803, num. 58.  »In eodem precepto, ait agens de hoc diplomate Fortunato concesso, Carolus annum imperii sui tertium apponit pro caractere chronologico, et in ipso diplomatis contextu misericordiam Domini non pro imperii sui, sed pro regni sui stabilitate cupit exorari. 236 Cur autem non utrobique mentionem imperii faciat hec ratio reddi potest. Imperii nomen perhonorificum, ditio nulla, ne uicus quidem. Idcirco Carolus, ut tempus consignet, quo preceptum emittit, annum notat imperii sui; sed ubi de suis agit ditionibus, eas non imperii, sed regni uocabulo representat.« Igitur Paulinus, qui in ditione Caroli regis concilium cogit, regem appellat, eadem forte ratione et ipse permotus.

u. Ad secundum de conformitate uerborum, que in Anastasio et in Paulino reperiuntur, nempe semiuiuus, Pater de Rubeis casu ne, an quia sententie sue nequaquam fauerent, aliqua uerba omisit, quamuis proxima tetigerit. Textus sic se habet: »De sacerdotibus  autem plagis impositis, semique uiuis relictis, uel certe diabolico feruescente furore per eius satellites interemptis non meum, sed uestre definitionis erit iudicium.« Omisit interemptis: quanquam »uerosimillimum dicat non unum pontificem, sed alios quoque sacerdotes, qui sese nefariis hominibus opposuerunt fustibus percussos, plagas excepisse, aliosque necatos esse.« In facto autem Leonis nullus interimitur; et an uerosimillimum sit sacerdotes se opposuisse, et ideo necatos, audi Anastasium in Leone III, n. marg. 369: »Clam armati ad ipsum  trucidandum absque ulla reuerentia confluxerunt Paschale ad caput stante, et Campulo ad pedes secundum iniquum eorum consilium. Quo facto omnis , omnis, qui circa eum erat populus, uidelicet inermis, et in Dei officio preparatus timore armorum perterritus in fugam conuersus est.« Lego sequentia neminem a pontificis persecutoribus lesum uerbere, minusque neci datum in Anastasio inuenies.  Factum ergo Leonis ab Anastasio relatum non conuenit cum expositione Paulini asserentis Sacerdotes plagis impositis semiuiuos relictos, uel  certe diabolico furore per eius satellites interemptos. Frustra igitur ex conformitate uerborum querit P. de Rubeis sententiam suam fulcire cum potius uerborum discrepantia, nostram quam infra proferemus opinionem tueatur.

uI. Tertium siue argumentum siue coniectura ex mysteriis legalibus petitum parum urget. Quid enim ad numerum annorum, quibus Paulini erat concilia cogere in sua prouincia facit concilium Francofordiense, cui etsi interfuit, non tamen ab eo coactum est, ut tanquam de uinea a se plantata fructus comedere sibi liceret? quidquid ibi egit Paulinus non sibi, quia planta cedit solo, poterat imputare, ac proinde non poterat inter sua concilia Francofordiense accensere, ut a celebratione eius numerum intermissorum  annorum ad exemplum mosaice legis computaret; quod si ad hunc mysticum numerum Paulinus allusit, et ad intermissa concilia respexit, probabilius uidetur eum pingui Minerua, ut dicitur, compoctando tempus et annos, concilium Foroiuliense designare. Ab anno 796 ad an. usque 803, quo nos credimus concilium Altinense celebratum, uere septennium excurrit, quod numerum mysticum annorum de quibus in lege sepius memorata dictum est, non modo adequat uerum etiam superat. Sed res non est ad ultimam differentiam in comparationibus deducenda. Satis enim erat, mysticum quinquennii numerum comprehendi utcunque, ut in septennio comprehenditur. Si hec non arrident, et dices quinquennium nimis late accipi a nobis, et nos dicimus concilium Francofordiense constare non esse Paulini, ut ab eo de suis conciliis agens, sistendo in allegoria arborum a se plantatarum, epocham quinquennii statueret. Quid autem de hoc mystico numero sentiendum credamus  in notis dictum. Interim nonnulla adhuc opponenda.

uII. P. De Rubeis de die, quo male habitus est Leo Rome sic habet: »Diem designat Anastasius. . . . . scilicet 25 Aprilis. His diebus , his diebus paschali tempore suam pro more synodum Altini celebrauit Paulinus: uulgatumque sceleratum facinus Carolo regi denuntiat ad ultionem.« Non negamus pro more imo et tempore a canonibus prescripto synodum coactam. Hoc enim est, quod ait Paulinus: »Canonum incitantibus documentis concilium Altini habitum.« Quippe non precise ob facinus quodpiam ad ulciscendum, sed ob consueta negotia in synodis agenda, uidelicet de fide, de disciplina, et huiusmodi rebus eam Paulinus collegit, ut infra patebit. Erat ergo synodus ordinaria, ut uidetur innuere ipse P. de Rubeis illis uerbis: Paschali tempore pro more. Canones enim binas in anno collectiones synodorum statuentes alteram ad Idus Octobris, alteram  in hebdomada Dominice tertie post Pascha mandant celebrari. Ita concilium Nicenum I cap. 5, et Antiochenum I can. 20. Ad mensem Octobrem synodum Altinensem remittere nec P. de Rubeis consentit, qui tempore Paschali celebratam ait. Anno autem 799, quo Pascha in prid. Kal. Aprilis, seu 31 Martii incidit, Dominica tertia post Pascha ad 21 Aprilis diem est locanda. In huius hebdomade feria quinta, que est 25 Aprilis, casus Leonis euenit. Non ergo innotescere potuit Paulino celebranti iuxta prescriptum canonum de more ea hebdomada suum Altini concilium, ut ex eo comprouincialium episcoporum nomine scriberet ad Carolum et adultionem sceleris eum incitaret. Si dices concilium per hebdomadas sequentes celebratum, quero an ordinario, an extra ordinem factum dicas. Si ordinario: non est amplius de more. Mos enim erat iuxta canones hebdomada tertia post Pascha concilia haberi. Si extra ordinem: cum nulla preter communes in quocunque concilio actitatas causa appareat cur extraordinario cogenda fuit  nisi ob sacerdotes male habitos? Sane non erit dicenda hec coadunata antequam casus Leonis innotesceret. Innotescere autem non potuit, nisi mense Maii iam inchoato, puta die circiter 7 uel 8. Ab hac ergo die ad summum synodus cogi potuit. Pentecostes autem festum in diem 19 Maii, quo probabilissimum est dimissos comprouinciales pro ea solemnitate ad suas Ecclesias, incidit. Intra spatium ergo 11 circiter dierum causa innotescit, synodus conuocatur, adunatur, peragitur? Id uero concoquere quis possit. Si adhuc tempus protrahis, iam extra tempus paschale procedimus, et tamen dicitur: His diebus paschali tempore concilium celebratum.

uIII. Sed iam componenda lis est cum P. de Rubeis, quicum etsi inquirende ueritatis gratia opinionis dissensio esse potest, simultas tamen, uel contentio intercedere nequaquam poterit. Nam, ut aiebat quidem:

 Diuersum sentire duos de rebus eisdem
   Incolumi licuit semper amicitia.
Igitur Paulinus cum scribit Carolo de sacerdotibus plagis impositis, semiuiuis relictis, et per satellites interemptis utrumque facinus respicere potuit Romanum scilicet et Gradense. uidens enim feritatem, quam peruersi homines exercuerunt in Leonem III an. 799, renouari in Ioannem Gradensem patriarcham an. 802 uel 803 ineunte, querimonias ex concilio Altinensi imperatori Carolo direxit, ut manus auxiliares laboranti Ecclesie preberet, illic sacerdotibus semiuiuis relictis innuens Leonem uulnerantum a nefariis Romanorum hic sacerdotibus peremptis, innuens Ioannem Gradensem e turri precipitem datum, et e uiuis crudeliter sublatum. Hoc desumi posse uidetur ex uerbis epistole, dum hortatur Carolum ad sententiam ferendam, que huiusmodi temerarios, impiosque effrenes homines imposterum cerceat et ut amplissima regnorum suorum ditione prohibeat.  »Egrediatur, ait, si placet una de hac re per uniuersam regni uestri late diffusam monarchiam decretalis sententie ultio, quam nulla unquam possit inimica ueritatis, et aduersatrix iustitie . . . obliuio abolere. ualde enim huius sceleris truculenta prestigia ob incuriam discipline per cunctas mundi Ecclesias preualuere partes.« Hec loquendi formula, si bene perspicitur, innuit Paulinum non ex una actione scelesta tantummodo ansam arripuisse prouocandi Carolum ad ultionem. Sed considerans quod Rome sacerdotes uulneribus sauciantur, Gradi necantur, et sic malum, quod pestem uocat, serpit et grassatur, et in peius uergit in dies, sollicitat imperatorem, ut lege lata a regnis suis malorum hominum in Christi ministros furentium ulterius insaniendi libertatem submoueat. Ita igitur inter utrumque nostrum conueniat. Demus illi Paulinum ad facinus in Leonem papam intentatum in sua epistola respexisse: det nobis ille, Ioannis quoque Gradensis cedem a Paulino designatam illum semiuiuum relictum,  hunc peremptum suis uerbis significare uoluisse.

IX. Igitur cum non respexerit Paulinus uerbis suis unice et precise ad casum Leonis pape, ut manifeste probatum est, nec aliud huiusmodi facinus circa hec tempora, quod Paulinum pertinere possit preterquam Ioannis Gradensis in historiis occurrat, cum iis stamus, qui necem Gradensis patriarche credunt argumentum dedisse Paulino de sacerdotibus uulneratis, et peremptis conquerendi, et ex concilio Altinensi scribendi ad Carolum eumque ad ultionem eiusdem sollicitandi. Hinc ab anno 799 necessario remouenda hec synodus est, quo factum Gradense non adhuc acciderat. Communiter assignatur Altinense concilium an. 802, sed hoc anno non potuisse cogi, ut cognoscas, recole, que in uita sancti Paulini, cap. 12, num. 1 et 2, de electione Christophori in Oliuolensem episcopum in gratiam 237 Nicephori imperatoris Constantinopolitani a Ioanne Gradensi ad consecrationem  non admissi, quanquam instarent tribuni uenetorum, et ex hinc causam enatam ipsum patriarcham Gradensem interimendi, iam diximus. Nicephori ad imperium assumptio, seu uerius intrusio post depositionem Irenes, matris Constantini facta est indict. 11, Octobris die 31, anno 802, feria secunda, ut uult Petauius Ration. Tempor. p. I, lib. uIII, c. 6. Brietius lib. IX, cap. 1, decad. 1; Baronius ad an. 802, n. 1; Pagius eod. an. n. 2, qui annus octingentesimus secundus, ut ibi notat Pagius, et 795 secundum Alex. a Kal. Septembris inceptus; quem computum secutus fuisse uidetur Paulus Diaconus Histor. lib. XXIII: »Sequenti, ait, anno , qui est primus annus Nicephori, pridie Kalendas Nouembris, indictione undecima, quarta noctis hora, que feria secunda lucescit, idem Nicephorus cum esset patritius et logotheta generalis, tyrannidem aduersus  Irenem piissimam concitauit.« Ergo Nicephorus a Kal. Nouembris an. 802 imperat. Quomodo autem fieri potest, ut duorum tantummodo mensium spatio qui reliqui anno erant, hec omnia gesta sint, uidelicet notitia uenetias perlata imperantis Nicephori; significatio uel cognitio eius desiderii de electione Christophori; electio Christophori in episcopum Oliuolensem in gratiam eiusdem imperatoris: aditio tribunorum uenetorum ad Ioannem Gradensem patriarcham, ut electionem admitteret; repulsio electi; classis uenete instructio; patriarche casus et mors; synodi Altinensis congregatio et conscriptio synodice epistole. Hec omnia ut perficiantur, annus propemodum teritur, imo uix fortasse sufficiat.

X. Hanc Nicephori assumptionem, in cuius gratiam eligitur Oliuolensis episcopus a uenetis, non aduerterunt ii, qui an. 802 denatum Paulinum faciunt. Qui enim anachronismus, die 11 Ianuarii an. 802 mortuum statuere Paulinum, et eodem anno post  Kal. Nouemb. cogentem concilium Altinense eumdem describere! Nos sub finem huius anni legatum ad Aquense concilium iuisse docemus in eius uita cap. 11. Ex his uide quam iure ab anno 802 mortem Paulini abduxerimus, sicuti ab anno 803 cogimur abducere, ut suum tempus concilium Altinense inueniat. Hanc rationem ex tempore petitam uidit et scripsit ante nos Cointius: nos autem meditati sumus et scripsimus antequam Cointium uideremus, quem cum hec nostra transcriberemus, tantummodo nacti sumus. Ille ergo ad an. 803 Altinensis synodi celebrationem locat: Nec, iudicio nostro, fallitur. Cum autem ille designare neglexerit anni tempus, quo synodus acta, id nos aggredimur modo demonstrare.

XI. Admisimus supra, n. 8, quod dixerat Pater de Rubeis de more tempore paschali coadunatum episcoporum Altinensem conuentum: adeoque infra hebdomadam tertiam post Pascha celebratum damus, et ultro concedimus quamuis de anno dissentiamus.  Callebat enim Paulinus canonum Patrumque sanctiones, quas eod. n. ex concilio Niceno I, can. 5, et Antiocheno I, can. 20 allegauimus, ex precipue quod sanctus Leo papa scripserat epistola 84, cap. 7. Anastasio Thessalonicensi episcopo. »De conciliis autem episcopalibus non aliud indicimus, quam quod sancti Patres salubriter ordinarunt, ut scilicet bini conuentus per annos singulos habeantur, in quibus de omnibus querelis, que inter diuersos ecclesie ordines nasci assolent, iudicetur. At si forte inter ipsos, qui presunt, de maioribus  peccatis causa nascatur, que prouinciali nequeat examine definiri: fraternitatem tuam de totius negotii qualitate metropolitanus curabit instruere, et si coram positis partibus nec tuo fuerit resopita iudicio, ad nostram cognitionem quidquid illud est, transferatur.« Id preterquam quod sponte concedendum uidetur, patet etiam ex uerbis ipsius Paulini in concilio Foroiuliensi ubi dixit: »Bis in  anno concilium per unamquamque prouinciam fieri debere, in urbe scilicet et metropoli in quolibet opportuno loco iuxta metropolitani eiusdem regionis arbitrium.« Insuper in concilio Francofordiensi, cui Paulinus interfuit, quodque ipsum non poterat latere, statutum erat can. 6 »quod si quid aliquid est, quod episcopus metropolitanus non possit corrigere, uel pacificare, tum tandem ueniant accusatores cum accusato cum litteris metropolitani, ut sciamus ueritatem rei.« Quod ferme idem sapit ac id quod Leo prescripserat Thessalonicensi episcopo.

XII. Ex his que bene nouerat Paulinus, inferimus anni tempestatem, qua concilium actum est, nempe intra diem 9 et 16 mensis Maii. Anno enim 803 Pascha in diem 16 Aprilis incidit. Tertia autem hebdomada post pascha diebus 9 et 16 Maii comprehenditur. Cum enim duo uelut cardinalia tempora assignantur ad conciliorum celebrationem, Idus scilicet Octobris, et hebdomada tertia post Pascha,  alterum ex his obseruatum fuisse a Paulino pro certo habendum. Etenim quamuis querela de nece illata presuli Gradensi exponatur, cetera tamen, que in concilio actitantur, ostendunt coitionem episcoporum ex ordinariis fuisse, et ad canonum prescriptum unitam. Audi Paulinum disserentem: »Cumque ex condicto in unum canonicis coactus syllabis sacerdotalis cectus religiosa conuenisset deuotione, requisitum protinus concorditer constat . . . . . quemadmodum eiusdem declarat religiosi concilii solemnissimus ordo, de quacunque actiui negotii qualitate, de causa orthodoxe fidei, de statu ecclesiastici culminis, et dignitate, de rerum dispendiosa iactura, de quibuscunque conqueri potest, que desiderabant resolui.« Non ergo ex iis erat synodus, que uti extra ordinem temporis statuti aguntur, ita eam tantummodo materiam proponunt, in cuius gratiam coadunantur. Sed ex iis erat, que altero ex his temporibus cogi solent. Porro concilium illud coactum non fuisse  mense Octobri, preter quod supra dictum est tempore Paschali conuocatum fuisse, que mox subdimus patenter ostendunt.

XIII. Sub finem anni 802, uel initium anni 803 casus Ioannis Gradensis patriarche accidit. Nam ante Kal. Nouemb. an. 802 quo tempore imperitare cepit Nicephorus, in cuius gratiam Christophorus Oliuolensis episcopus dicitur, quem Gradensis metropolita non admittit, et ex hoc in preceps agitur, synodum coactam dicere non debemus. Sed neque post XII Kal. Aprilis an. 803, quo priuilegium et pallium a Leone III Fortunatus accipit, suffectus in locum Ioannis gentilis sui in cathedra Gradensi euenisse manifestum est. Hoc tempore, nempe a mense Octobri an. 802 ad ingressum usque anni 803 Aquisgranensis synodus, cui interfuit Paulinus, tanquam sedis apostolice legatus, ut dicimus in uita eius cap. 11, celebratur. Paulino igitur absente, Ioannes occiditur. Intempestiua autem querela Paulini et Patrum  Altinensium uisa Carolo fuisset, si usque ad dimidium Octobris sequentis dilata esset, cum opportune e synodo Paschali tempore coacta proponi potuisset.

XIu. Pagius ad an. 802, n. 5, ex eo quia pallium datur Fortunato Gradensi XII Kal. Aprilis, arguit concilium Altinense antea celebratum. Sic ait: »Concilium Altinense . . . ab hoc anno  remoueri non potest, cum Paulinus, ut statim ostensurus sum  hoc anno ad Deum migrauerit, et Leo III Ioannis patriarche Gradensis successori pallium miserit mense Martio sequentis Christi anni.« uides Pagium ex pallio dato XII Kal. Aprilis arguere concilium antea, nempe, ut ipse putat, an. 802, celebratum. Sed annus iam supra exclusus est. Anteponendi autem concilium pallii collationi necessitatem non uideo. uigesima prima Martii anni 803 datum pallium Fortunato Ioannis successori, libens uolensque do. Quid tum? Non potuit ergo eo ipso anno 803 celebrari postea synodus Altinensis? Id uero non consequitur. Non enim suffectio  Fortunati in cathedram Gradensem, et collatio pallii ius adimebat Paulino concilium congregandi, et pro uindicta Carolum exorandi. Imo uerosimillimum uidetur, quod an. 803 accepto pallio pergens Fortunatus in Gallias ad Carolum, »ut eum aduersus duces  incenderet, res Nicephori maiore, quam par erat, studio complectentes,« ut ait Sigonius, et forte ultionem de nece patrui, et ecclesie Gradensis iniuriis postulaturus, secum litteras concilii attulisset post cuius celebrationem, et non antea eum discessisse indicat spatium temporis, quod excurrit a Maii dimidio ad dimidium Augusti, cuius Idibus obtinet priuilegium a Carolo. Tempus enim trium mensium ad iter, et ad negotium perficiendum iustam seruat proportionem. Supra autem uisum est statuere Leonem in sua epistola, et Carolum in synodo Francofordiensi, si quod ex maioribus criminibus perpetraretur, cui concilium remedium afferre non posset ad se deferri. Crimen autem  in episcopum admissum ex maioribus fuisse quis ambiget? Sicut ergo nemo equius querelas ad Carolum dirigere debuerat, quam Paulinus et synodus ab eo congregata, cuius ecclesia contermina erat, Gradensi imo olim una cum Gradensi in cuius presulem adeo immaniter 238 seuitum fuerat, ita nemo alius iustius querelas, epistolamque concilii deferre ad Carolum debuerat, quam Fortunatus, qui enecati episcopi una erat et iunctus sanguine, et sedis legitime electus successor. Accipe ergo hanc inductionem, si placet: Paulinus congregat concilium in obedientiam canonum, et precipue syllabarum Caroli in concilio Francofordiensi expressarum; canon Francofordiensis statuit ut que non possunt a concilio corrigi, deferantur ab accusatore ad regem cum litteris metropolitani; factum ducis uenetorum corrigi aut uindicari non poterat a concilio; metropolita Paulinus dat litteras accusationis, nomine concilii; Fortunatus Gradensis pergit ad Carolum tutelam  ecclesie sue impetraturus, ut hec omnia in superioribus ostensa sunt. Quid ergo obstat quominus dicamus ipsum Fortunatum detulisse epistolam Paulini et synodi Altinensis Carolo imperatori. Non obstat annus, quia concilium celebratum esse anno 803 quo Fortunatus pergit in Galliam, supra demonstratum est. Non mensis, quia concilium celebratur antequam in Gallias pergat, circa mensis Maii dimidium, et hoc quoque est ostensum. Nec ergo tempus, nec series rerum gestarum obstat.

Xu. Hic tanquam sede media inter tempus et locum perpendenda est censura, quam huic epistole Paulini supponit Baluzius, qua et tempus, et locum una simul impetere uidetur. Sic ait: »Hanc epistolam Baronius, et alii post eum retulerunt ad annum 802 non satis firmis coniecturis. Ego uero puto coniungendam esse cum concilio Altinensi, siue Foroiuliensi, quod Paulinus patriarcha celebrauit aliquot annis antequam Carolus Magnus fieret imperator: idque ni fallor astruunt initium et finis epistole,  ubi patriarcha petit a principe confirmationem rerum in ea synodo constitutarum. Adde scriptum esse in calce huius epistole in Codice uaticano, Synodus Foroiuliensis. Recte autem synodus habita apud Altinum, uocatur Foroiuliensis, quia habita in diecesi Foroiuliensi. Itaque ponenda est epistola in initio gestorum, uti factum esse in prima synodo Aurelianensi, et in aliis quibusdam adnotauimus in prefatione ad Concilium u, § 17.« Hec Baluzius, cuius uerba per partes expende: Hanc epistolam Baronius, et alii post eum retulerunt ad an. 802, non satis firmis coniecturis. Bene uide que diximus n. 9 et 10, ubi anno 802 nullis fundamentis locari posse concilium et per consequens epistolam ostendimus. Ego uero puto coniungendam esse cum concilio Altinensi. Optime omnes quos uidi scriptores, a nobis laudati in uita sancti Paulini cap. 12, n. 4, hoc uerum agnoscunt et fatentur. Siue Foroiuliensi, quod Paulinus patriarcha celebrauit aliquot annis  antequam Carolus Magnus fieret imperator. Perperam, imo falso. Non enim, mi Baluzi, idem est concilium Altinense, ac Foroiuliense. Adde scriptum esse in calce huius epistole in codice uaticano, synodus Foroiuliensis. Recte autem synodus habita apud Altinum uocatur Foroiuliensis, quia habita est in diecesi Foroiuliensi. Esto: quid inde? Adhuc enim distinguenda est synodus Altinensis a Foroiuliensi. Quia aliud est Forumiulium ciuitas, oppidum , aliud Forumiulium prouincia. In Foroiulio municipio celebratur concilium, quod dicitur Foroiuliense: Altini, quod est in prouincia Foroiuliensi, Altinense. Non ergo idem est conuentus Altinensis, et Foroiuliensis. Insuper distinctio manifeste apparet ex materia, que uaria utrobique agitur. In Altinensi agitur de sacerdotibus Gradensi clade enecatis: in Foroiuliensi ne uerbum quidem eius rei, quia clades nondum erat perpetrata. Aliud itaque est concilium Foroiuliense, et aliud Altinense,  quamuis dicatur quandoque et hoc Foroiuliense, quia in prouincia Foroiuliensi celebratum.

XuI. Locus tandem concilii non est sine examine pretermittendus, quippe, qui iuris et facti dubitandi proferat argumentum. Quo enim iure Paulinus Altini concilium cegit, cum Altinensis cathedra iam Torcellum esset translata et ditionis Gradensis metropolite sedes effecta? Hec autem iuris erit controuersia. Quomodo cum Altinum eamdem euersionem ab Attile copiis passum fuerit, quam Aquileia, Concordia cetereque in continenti posite ciuitates, potuit Paulinus in urbe desolata, et in solitudinem a multis iam seculis redacta concilium habere? Et hec erit facti. Antequam utramque dirimamus, pauca accipe de Altino.

XuII. Altinum illustris ciuitas quondam fuit, cuius meminit Plinius lib. III, cap. 16 et 18; et Strabo lib. u, ubi ait: »Altinum in palude est, similem Rauenne situm habens. Ferax et inclyta ouium uelleribus,  cui duas tantummodo regiones Italie Ianarum copia celebres prefert Martialis Apophor. epig. 155:

uelleribus primis Apulia; Parma secundis
   Nobilis; Altinum tertia laudat ouis.
Deliciis affluens, et amenitate loci adeo prestans eodem teste, ut ibi quietem sue senectuti exoptaret. Ita enim lib. Iu, epig. 25:

Aemula Baianis Altini littora uillis,
   Et Phetontei conscia sylua Rogi:
Queque Antenoreo Dryadum pulcherrima Fauno
   Nupsit ad Euganeos sola puella lacus.
Et tu Ledeo Felix Aquileia Timauo,
   Hic ubi septenas Cyllarus hausit aquas:
uos eritis nostre portus requiesque senecte,
   Si iuris fuerint otia nostra sui.
Sedem olim habuit episcopalem, cui Heliodorus tempore sancti Hieronymi prefuit, ad quem consolatoriam scribens epistolam 3 in morte Nepotiani, eius ex sorore nepotis ita regionem ipsam describit quodammodo Nepotiani mores describens: »Cultus  ipse prouincie morem sequens, nec munditiis, nec sordibus notabilis erat. Cumque arderet quotidie aut ad Egypti monasteria pergere, aut Mesopotamie inuisere choros, uel certe insularum Dalmatie, que Altino tantum freto distant, solitudine occupare, auunculum pontificem deserere non audebat.« Quem successorem communi calculo futurum auunculo ibidem pergit describere. »Tu Nepotem querebas, ecclesia sacerdotem. Precessit te successor tuus. Quod tu eras, ille post te iudicio omnium merebatur. Atque ita ex una domo duplex pontificatus egressa est dignitas, dum in altero gratulatio est, quod tenuerit: in altero meror quod raptus sit, ne teneret.« Illustrem hunc fetum dederat Aquileiensis ecclesia, parens fecunda tunc temporis uirorum pietate et doctrina clarorum sub sancto ualeriano, de cuius clericis, quos inter secundus a ualeriano Heliodorus censetur, aiebat sanctus Hieronymus in chronico: »Aquileienses clerici, quasi chorus  beatorum habentur.« Sed redeamus ad propositum.

XuIII. Paruisse quondam metropolite Aquileiensi Altini sedem episcopalem Heliodorum ipsum testem proferrem, qui sub ualeriano preside, concilio Aquileie coacto, tempore Damasi pape anno 381, coss. Syagrio et Eucherio interfuit, et decimo sexto loco reponitur, nisi suspicarer obiici posse non prouincialem hanc synodum fuisse, cui Ambrosius Mediolanensis, multique Gallorum et canonicorum quoque episcoporum adfuerunt. uerum subsequentium temporum concilia scrupulum affatim tollunt. Etenim anno 579 sub Helia Aquileiensi metropolita in causa translationis Aquileiensis cathedre, iam toties per Hunnos, Gotthos, Longobardos exturbate, in insulam Gradum, inuenitur subscriptus quinto loco Petrus episcopus sancte ecclesie Altinatis. Is quoque subscribit Conciliabulo Maranensi inter eos, qui Seuerum recipiunt. Miror Thomasinum uet. et noue  eccl. discipl. p. 1, lib. I, cap. 21, adeo allucinatum, ut pro Altinensis reponeret Utinensis, cum in Paulo Diacono, quem citat lib. III, cap. 12 , distinctis uerbis legatur: Petrus de Altino. Sed cum sedes Altinensis, Paulini tempore, Torcellum iam translata fuisset, quo iure ea in ecclesia concilium aduocare potuit Paulinus, cuius cathedra non prouincie Aquileiensi, sed a non uno seculo Gradensi adnumerabatur? Et hoc est primum iuris dubium propositum.

XIX. Quod ut leui manu dirimatur, sciendum est quod statim ac cathedra Aquileiensis, que aliquando ueterem sedis locum deserere coacta in insulam Gradum se recepit, in duas distracta sedes fuit, Longobardis, Ioannem in Aquileiensi ecclesia per electionem cleri populique statuentibus, Gradensibus sibi Candidianum sufficientibus. Hinc sata discordia, et lis exorta que tractu temporis ualde afflixit has ecclesias, patriarchas inter Aquileie ueteris et noue   ueteri Longobardis, noue Exarcho, pontificeque patrocinantibus. Sereno patriarche Aquileiensi inuadenti iura Gradensis scripsit increpatoriam epistolam Gregorius II pontifex Romanus, quam recitat Baronius hoc an. n. 4, aliam Gradensi, eiusque suffragancis, et Marcello uenetiarum duci, significans se tueri ipsius ecclesie iura. Additque Baronius ex epistola Leonis IX, quam ibi habet, quid ambo Gregorii, secundus et tertius olim egerint pro compescendis presulibus Aquileiensibus egre decoquentibus quidquid fieret in gratiam 239 Gradensis. Insuper et aliam recitat epistolam Gregorii III successoris immediati secundi, qua increpat Callistum, qui Seuero suffectus est, ipsumque adigit ad restitutionem eorum, que usurpauerat, monasterio sancte Marie insule Barbiane, ad ecclesiam Gradensem pertinenti. Et quidem »Callistus, ait Dandulus in Chron., lib. uII, cap. 3, p. 10, receptis admonitionibus papalibus ad cor rediens inuasas insulas ecclesie Gradensi resignauit.«  Annis autem posterioribus noue questiones emote, et procurante Maxentio in concilio Mantuano , an. 826 res Aquileiensis Ecclesie sarcitur. Que deinde hac in re sequentibus seculis euenerunt, omittimus, ne longius a Paulino, qui scopus noster est, recedamus.

XX. Medio hoc tempore, inter Callistum scilicet, et Maxentium, Sigualdus, Paulinus, Ursus, seu Urbanus occurrunt, sub quorum postremo lis, quam Mazentius exstinxerat, denuo enascitur inter Aquileiensis et Iuuauiensis seu Salisburgensis sedis antistites, ut dicimus in uita Paulini cap. 8, n. 6, et sub eorum primo, nempe sub Sigualdo, spiritus contentionis cognoscitur, cuius chorepiscopus Ioannes, ut dicimus non leui probabilitate in uita cap. 4, n. 2 et 3, molestias infert Ecclesie Gradensi. Ergo, ut uides, ceteris dissensionis libidine correptis, medius intercedit Paulinus, sub quo nullas huiusmodi turbas emotas  credimus, quia uir Dei et pacis amator ab huiusmodi questionibus ad scandalum ut plurimum magis, quam ad edificationem fidelium suscitatis, ad nauseam usque abhorreret. Ex ipsa epistola, que dissertationis huius argumentum suppeditat, uiri pacifici character inspicitur, animusque caritatis uinculo cum ceteris episcopis obligatus. Sic enim prefatur: »Carolo, etc. . . . Paulinus minimus omnium seruorum seruus concordi parilique deuotione cum fratribus et cum consacerdotibus nostris, etc.« et infra: »cum prouincialibus istius sedis, consentaneisque episcopis.« Sed hoc ipsum, quod Altini agitur; nempe synodus conuocata et epistola Carolo directa ob uindicandam patriarche Gradensis necem, probabilissimum, ne dicam euidens indicium suppeditant, nullas tunc temporis inter utrasque sedes contentiones intercessisse.

XXI. Paulinus igitur ueteribus sanctionibus stabat, que iam ab ipsa in duos patriarchatus scissura  tales erant, ut »Aquileiensi omnes episcopi parerent, qui in continenti uenetia, que Longobardorum ditionis erat, sedes habebant: Gradensi uero ii qui estuaria et Istriam Orientis Augusto subiectam tenebant.« Ita Sigonius, de Regno Ital., lib. II; Ughellus in proemio ad patriarchas Gradenses. Cum autem Altinum non in estuariis, sed in continenti situm fuerit, nimirum ad fauces sinistras Silis fluminis, ut fidem faciunt pergentibus uenetias reliquie inter rudera et senticeta adhuc occurrentia, et testantur Leander Alberti in Descriptione Italie in marcha Taruisina, Cellarius in Geograph. antiq. lib. II, cap. 9, manifeste euincitur Paulino tunc ius fuisse in eadem Ecclesia, sibi, ut pote in continenti posita, subiecta, concilium conuocare, quod et ex eius uerbis elici uidetur. Sic enim in epistola ad Carolum dicebat: »In hac sede, cui Deo auctore deseruio, concilium habitum Altini fuisse uestre serenitatis. auribus opere pretium duximus intimare.« uiden quomodo Altinum  comprehendit in sede, hoc est in prouincia, cui tanquam metropolita preerat, et cui Deo auctore deseruiebat. Et infra asserit facta »statuta concilii non quasi generalia, sed localia, uel etiam speclalia cum prouincialibus istius sedis, consentaneisque episcopis.« Non enim extra prouinciam cum prouincialibus episcopis concilium prouinciale somniandum. Quod autem ait cl. Fleury tom. X Histor. eccles., lib. XLu, n. 24, Altinum quondam episcopalem, tunc ab alia sede dependisse, sic intellige, ut ab alio episcopo, puta Taruisino, uel Concordiensi, utroque Aquileiensis prouincie, regeretur: non tamen ab alia sede, id est ab alio metropolita penderet. Recte Cointius ad an. 803, n. 10: »Ex eo uero quod Paulinus Altini concilium celebrauit, liquet illud oppidum non ad episcopatum Torcellanum, qui patriarche Gradensi subiacebat, sed ad Concordiensem tunc pertinuisse, qui patriarche suberat Aquileiensi.« Quod de uerbo ad uerbum, ut pluries facit, transtulit Pagius ad annum  802, n. 4.

XXII. Sed adhuc facti questio soluenda: reuera ne scilicet Paulinus Altini concilium cegerit, quod ante nonnulla secula fuerat euersum. Sedente enim in cathedra Aquileiensi sancto Nicea, qui anno 454 iuxta Dandulum, in Chron., lib. u, cap. 5, p. 1, ea infula fuerat insignitus, Attilla Aquileiam captam uastauit. Inde Concordiam Altinumque profectus pari feritate eas solo equauit, et regionem populatus est. Tempestiue Concordienses et Altinenses in estuaria se receperunt, nam illi Caprulas, hi Torcellum finitimasque insulas incolendas concessere. Attamen non illico episcopalis cathedra Torcellum transfertur, sed anno tantummodo 608, quo Rotharis Longobardorum rex duas prouincias, que relique erant ditionis Romani imperii, nimirum Alpes Cottias et Opitergium cum appendicibus suis usque Taruisium, unire cetero regno gestiens, commisso cum Romanis ad Scultemnam prelio, uictor existens, ad deditionem coacto Opitergio, bello inter exarchos et suos, ad usque  Luitprandi tempora interstitium imposuit. Opitergini exemplo ueterum uenetorum, sancti Magni sui presulis hortatu Eracliam, ex nomine imperantis tunc Heraclii, ad mare recepti condiderunt, qui cum sibi agrestes homines cum suis pecoribus sese adiunxissent, et noua ciuitas omnibus sufficere non posset, Equilium non longe addiderunt. Hec ex Sigonio, qui addit: »Qua re animaduersa Paulus episcopus Altinas Torcellum et Paulus Patauinas Metamaucum sedes suas catholicas traduxerunt, atque ea omnia Seuerini pontificis auctoritate comprobata  sunt.« uerum ex Dandulo, in Chron., lib. uI, cap. 7, p. 11, non a Paulo, qui nonnisi per mensem Torcelli superstes fuit, sed a Mauritio eius »successore de firmatione ecclesie sue in Torcello a Seuerino papa cum consensu Patriarche, et collaudatione populi priuilegium fuit obtentum.« En tibi Altinensis cathedre Torcellum translatio, et per consequens a ditione Longobardica, et prouincia Aquileiensi ad locum uenete ditionis, et Gradensis dieceseos transmigratio; sedis tamen nomine adhuc reseruato, nam in concilio Romano sub Agathone PP. an. 680, nonagesimus quintus subscribit: Paulus minimus episcopus sancte Ecclesie Altinensis prouincie Istrie, quo nomine Marina, et mediterranea uenetia signabantur. Sicut in patriarchatu Aquileiensi factum uidemus, qui primo Gradensis, postea Foroiuliensis, et Utinensis dictus una, et Aquileiensis ex uaria sedis translatione inuenitur: hoc tamen discrimine quod patriarcha titulum Foroiuliensis uel Utinensis  sic usurpauerit, ut nunquam Aquileiensis nomen amiserit. Altinensis uero tractu temporis sic Torcellanus dictus est, ut Altinensis titulum perdiderit tandem, et sedis nomen abolitum fuerit.

XXIII. Ceterum Paulini tempore forte ex reliquiis preteritarum cladium aliqualiter refectam stetisse quamdam prioris ciuitatis umbram liquido infertur ex eo quod Dandulus lib. uIII, cap. 5, p. 19 et 20, memorat monasterium Altinense pro cuius abbate constituendo lis oritur inter ducem et patriarcham uenetorum tempore Caroli Calui, qui imperium adiit an. 876, hoc est an. 73 post concilium Paulini ibi habitum. Insuper in Chronico Raphayni Caresini cancellarii ueneti quod habetur in Rer. Italicar. Scriptor. tom. XII, col. 499, recitatur diploma Federici imperatoris datum apud uenetias indict. 10, III Non. Augusti an. Dominice incarnationis 1177, testibus inter ceteros Henrico patriarcha uenetorum, et alio patriarcha Aquileiense, quem ex diplomate alio huic  supposito eiusdem anni et indictionis cognosces Ulricum fuisse, in quo Altinum sepius adhuc memoratur; presertim monasterium sancti Stephani: quod est Altini, et Altinensis parochia in ipso occurrunt. Si ergo temporibus adeo a Paulino dissitis, adhuc ecclesiam et monasterium Altini conspicis, frustra opponi intelligis euersionem Altini, ut negetur ibi concilium a Paulino celebratum. Quod dictum sit contra eos qui non in Altinensi aliqua ecclesia, sed in Torcellana, Altinensi substituta, synodum factam somniarunt.



240 AD OPERA BEATI PAULINI APPENDICES.





PRAEMONITUM.

 Cum non raro in illustrandis Paulini operibus qua notis, qua obseruationibus, qua dissertationibus, necesse fuerit quedam proferre que inseruirent astruende fidei iis que dicebantur, non abs re futurum uisum est, si que tantummodo uelut libando, summisque, ut dicitur, labiis degustando, tacta sunt, fusiori methodo producerentur, ut ea que inferuntur, ex contextu clariora et ueriora apparerent. Et quidem eo libentius a nobis hoc factum est, quo lectori gratius futurum putamus. Quippe ea solum produntur, que inuentu difficiliora sunt, ut sunt nonnulla adhuc inedita, et pleraque alia edita quidem, sed que libris non ita passim occurrentibus continentur; que equius fuit hic proponere, quam lectorem  alio amandare, casso plerumque inutilique labore. Duplex igitur erit hec Appendix: editorum quidem altera, sed rariorum, et que Paulini res propius tangunt: ineditorum altera, ut plurimum ad res Aquileienses pertinentium. In iis aliqua diplomata, etsi constet alias edita fuisse, inter inedita tamen reponuntur, non modo ut series diplomatum non interrupta habeatur, sed ea etiam ratione, quia cum ad mss. exemplaria denuo sint recognita et emendata, iure ineditis uideantur accensenda. Cum nichil ferme hodie sapiat, nisi quod documento aliquo penitioris antiquitatis condiatur, morem seculi genio gerendum iudicauimus. Tu, lector, conatus nostros equi bonique ut consulas, etiam atque etiam precamur.





APPENDIX PRIMA. ACTORUM uETERUM EDITORUM

Sub hoc titulo in primo ordine doctissimus Madrisius plurimas recudit beati Alcuini epistolas, quarum decem ad sanctum Paulinum, totidem ad Carolum Magnum directe. Has sequuntur Elipandi episcopi Toletani Epistola et Felicis Urgellitani Confessio fidei. In eadem appendice recensentur postea alie octo beati Alcuini ad diuersos epistole; Caroli Magni epistola ad Fastradam reginam, preceptumque pro Caunensi monasterio. At hec omnia iam dedimus inter Caroli Magni et Elipandi Opera, tomis huius Patrologie XCuI uel XCuIII, aut mox dabimus in editione nostra beati Alcuini Operum; superuacaneam ergo harum epistolarum repetitionem existimauimus et de suppressis lectores monitos uoluimus. EDIT.



I. uETERES LITANIAE Descripte e libro precum Caroli Calui regis Francorum, qui nunc exstat in bibliotheca Colbertina.




INCIPIT LAETANIA.
    Kyrie eleyson Ter.
    Christe eleyson Ter.
    Christe audi nos Ter.
    Sancta Maria ora.
    Sancte Michahel ora.
    Sancte Gabrihel ora.
    Sancte Raphahel ora.
    Sancte Petre ora.
    Sancte Paule ora.
    Sancte Andrea ora.
    Sancte Iacobe ora.
    Sancte Ioannes ora.
     Sancte Thoma ora.
    Sancte Iacobe ora.
    Sancte Phylippe ora.
    Sancte Bartholomee ora.
    Sancte Mathee ora.
    Sancte Symon ora.
    Sancte Iudee ora.
    Sancte Mathia ora.
    Sancte Marce ora.
    Sancte Luca ora.
    Sancte Barnaba ora.
    Sancte Timothee ora.
    Omnes sancti apostoli ora.
    Sancte Stephane ora.
    Sancte Line ora.
    Sancte Clete ora.
    Sancte Clemens ora.
    Sancte Dionisi ora.
    Sancte Rustice ora.
    Sancte Eleutheri ora.
     Sancte Sixte ora.
    Sancte Laurenti ora.
    Sancte Ypolite ora.
    Sancte Tiburti ora.
    Sancte ualeriane ora.
    Sancte Fabiane ora.
    Sancte Sebastiane ora.
    Sancte Corneli ora.
    253 Sancte Cipriane ora.
    Sancte uitalis ora.
    Sancte Geruasi ora.
    Sancte Protasi ora.
    Sancte Marcelline ora.
    Sancte Petre ora.
    Sancte Prote ora.
    Sancte Iacinte ora.
    Sancte Hermes ora.
    Sancte Saturnine ora.
    Sancte Firmine ora.
     Sancte Georgi ora.
    Sancte Bonefaci ora.
    Sancte Maurici cum sociis tuis
    Sancte Gereon cum sociis tuis
    Sancte Cosme ora.
    Sancte Damiane ora.
    Sancte Theodore ora.
    Sancte Benigne ora.
    Sancte Eustachi ora.
    Sancte Menne ora.
     Sancte Albine ora.
    Sancte Cucuphas ora.
    Sancte Peregrine ora.
    Sancte Quintine ora.
    Sancte Marcelle ora.
    Sancte Lantberte ora.
    Sancte Crispine ora.
    Sancte Crispiniane ora.
    Sancte Christophore ora.
    Sancte Simphosiane ora.
    Sancte Luciane ora.
    Sancte Urbane ora.
    Sancte Proiecte ora.
    Sancte uite ora.
    Sancte Agapite ora.
    Omnes SS. martyres orat.
    Sancte Hilari ora.
    Sancte Martine ora.
    Sancte Benedicte ora.
    Sancte Gregori ora.
     Sancte Ambrosi ora.
    Sancte Augustine ora.
    Sancte Hieronyme ora.
    Sancte Leo ora.
    Sancte Medarde ora.
    Sancte Germane ora.
    Sancte Remigi ora.
    Sancte Fortunate ora.
    Sancte Aniane ora.
    Sancte Florenti ora.
    Sancte Columbane ora.
    Sancte Chlodoalde ora.
    Sancte Amande ora.
    Sancte uedaste ora.
    Sancte Arnulphe ora.
    Sancte Landeberte ora.
    Sancte Audene ora.
    Sancte Eligi ora.
    Sancte Sulpici ora.
     Sancte Paule ora.
    Sancte Antoni ora.
    Sancte Macari ora.
     Sancte PAULINE ora.
    Sancte Seuerine ora.
    Omnes Sancti Confessores orate.
    Sancta Felicitas ora.
    Sancta Perpetua ora.
    Sancta Petronilla ora.
    Sancta Tecla ora.
    Sancta Agata ora.
    Sancta Agnes ora.
    Sancta Cecilia ora.
    Sancta Lucia ora.
    Sancta Anastasia ora.
    Sancta Scolastica ora.
    Sancta Euphemia ora.
    Sancta Genouefa ora.
    Sancta Radegundis ora.
    Sancta Eulalia ora.
    Sancta Leuchadia ora.
     Sancta Brigida ora.
    Sancta Aldegundis ora.
    Sancta Medrisma ora.
    Sancta Eugenia ora.
    Sancta Columba ora.
    Sancta Iuliana ora.
    Sancta Iulitta ora.
    Sancta Baltildis ora.
    Sancta Praxedis ora.
    Sancta Sauina ora.
    Omnes sancte uirgines Dei orate pro nobis.
    Omnes Sancti: orate pro nobis.
    Propitius esto. Parce nobis Domine
    Propitius esto. Libera nos Domine
    Ab omni malo. Libera nos Domine
     Per crucem tuam. Libera nos Domine.
    Peccatores. Te rogamus audi nos.
    Ut pacem nobis dones. Te rogamus audi nos.
    Ut apostolicum nostrum in sancta religione conseruare digneris. Te rogamus.
     Ut mihi Carolo a te regi coronato uitam et prosperitatem atque uictoriam  dones. Te rogo audi me.
    Ut Hirmindrudim coniugem nostram conseruare digneris. Te rogamus audi nos.
    Ut nos ad gaudia eterna perducere digneris. Te rogamus audi nos.
    Ut liberos nostros conseruare digneris. Te rogamus.
    Ut sanitatem nobis dones. Te rogamus.
    Ut compunctionem cordis nobis dones. Te rogamus.
    Ut fontem lacrymarum nobis dones. Te rogamus.
     Ut spatium penitentie nobis dones. Te rogamus.
    Ut remissionem omnium peccatorum nostrorum nobis dones. Te rogamus.
    Ut cunctum populum Christianum conseruare digneris. Te rogamus.
    Fili Dei. Te rogamus audi nos. Ter.
    Agne Dei qui tollis peccata mundi. Parce nobis Domine.
    Agne Dei qui tollis peccata mundi. Dona nobis pacem.
     Agne Dei qui tollis peccata mundi. Miserere nobis.
    Christe audi nos.
    Christe audi nos.
    Christe audi nos.
    Kyrie eleison. Christe eleison.
    Kyrie eleison.


Pater noster. Et ne nos inducas.

Ego dixi, Domine miserere mei. Sana animam meam, quia peccaui tibi.

Domine exaudi orationem meam, et clamor meus ad te ueniat.

Miserere mei Deus.


Oremus.

Deus qui in sanctis habitas, et pia corda non deseris,  per intercessionem omnium sanctorum tuorum libera nos a terrenis desideriis et cupiditate carnali, et nullo in nobis regnante peccato, tibi soli Domino seruire mereamur. Per Dominum nostrum Iesum Christum, qui tecum uiuit et regnat Deus in unitate Spiritus sancti per omnia secula seculorum. Amen.

Benedicamus Domino. Deo gratias.

par Sanctum Paulinum, quem he Litanie proferunt, probabiliter putamus esse nostrum Aquileiensem ob rationes seu coniecturas, quas in uita capite XuII, num. 3, attulimus. Quas inter ordo est collocationis S. Paulini post ceteros, quos antea fuisset locandus, si de alio Paulino, precipue Nolano, esset inuocatio illa intelligenda, ut ibi dicimus.



II. [a 1Kb] MISSA DE SANCTO PAULINO PATRIARCHA AQUILEIENSI Extracta ex Missali ecclesie Aquileiensis, impresso anno 1519, in exemplum ritus eiusdem ecclesie.



INTROITUS.

Sacerdotes tui, Domine, induant iustitiam, et sancti tui exsultent: propter Dauid seruum tuum, non auertas faciem Christi tui.

Psal. Memento, Domine, Dauid, et omnis mansuetudinis eius.

Gloria in excelsis Deo, etc., ut in Romano. Domine Fili unigenite Iesu Christe altissime, uel et sancte Spiritus. Domine Deus, etc., ut in Romano. De beata Maria uero sic. Domine Fili unigenite Iesu Christe: spiritus et alme orphanorum paraclite. Domine Deus agnus Dei Filius Patris: primogenitus Marie uirginis matris. Qui tollis peccata mundi, miserere nobis. Qui tollis peccata mundi, suscipe deprecationem nostram ad Marie gloriam. Qui sedes ad dexteram Patris, miserere nobis. Quoniam tu solus sanctus Mariam sanctificans. Tu solus Dominus Mariam gubernans. Tu solus Altissimus Mariam coronans, Iesu Christe,  cum sancto Spiritu in gloria Dei Patris. Amen.



ORATIO.

Presta, quesumus, omnipotens Deus, ut beati Paulini confessoris tui atque pontificis meritis adiuuemur, cuius uotiua solemnia celebramus. Per Dominum nostrum, etc.

In Ecclesia autem ciuitatis Austrie in lib. ms. signato n. 12, cui titulus: Liber Sacramentorum, anno Dom. 1304, pag. 299 tergo, est sequens oratio de sancto Paulino:

Deus, qui populo tuo eterne salutis beatum Paulinum ministrum constituisti: presta, quesumus, ut quem doctorem uite habuimus in terris, intercessorem semper habere mereamur in celis. Per Dominum, etc.

Hanc reperimus et in aliis Missalibus et Breuiariis mss. eiusdem ecclesie. In alio autem quod inscribitur: Ordo Missalis secundum consuetudinem Romane curie an. 1254 , charactere  quidem non omnino reliquo Missalis correspondente, sed recentiori manu, non tamen presentium temporum, est sequens de sancto Paulino oratio.

Deus, qui clerum et populum tuum beati Paulini confessoris tui uoluisti pontificio gubernari: presta, ut eius assidua intercessione nulla formidemus aduersa, uictoriamque consequamur, et uitam obtineamus eternam. Per Dominum, etc.

Nota autem quod ecclesia ciuitatis Austrie Missale peculiare habet, iuxta suas consuetudines, quarum nonnullas in dies conseruat, ab Aquileiensi distinctum.



LECTIO LIBRI SAPIENTIAE.

Ecce sacerdos magnus, qui in uita sua suffulsit domum: et in diebus suis corroborauit templum. Templi etiam altitudo ab ipso fundata est: duplex  edificatio, 254 et excelsi parietes templi. In diebus ipsius emanauerunt putei aquarum, et quasi mare adimpleti sunt supra modum. Qui curauit gentem suam, et liberauit eam a pernicie. Qui preualuit amplificare ciuitatem: qui adeptus est gloriam in conuersatione gentis, et ingressum domus et atrii amplificauit. Quasi stella matutina in medio nebule, et quasi luna plena in diebus suis lucet. Et quasi sol refulgens sic ille refulsit in templo Dei. Quasi arcus refulgens inter nebulas glorie, et quasi rosarum flos in diebus uernis. Quasi lilia, que sunt in transitu aque, et quasi thus redolens in odorem suauitatis.

Grad. Ecce sacerdos magnus, qui in diebus suis placuit Deo. u\ Non est inuentus similis illi, qui conseruaret legem Excelsi. Alleluia, u\ Inueni Dauid, etc. uel, Elegit te Dominus sibi in sacerdotem in populo suo. Alleluia.



SEQUENTIA.

 Ad laudes Saluatoris ut mens incitetur humilis.

Sentiat hunc diem iusta de causa celebrem:

Gaudeat ut sese sic pia uota soluere.

Hodie celorum secreta petiit lux pontificum

Iugiter sanctorum in choro splendens ut sidus aureum.

Et gaudium angelis factum est ex aduentu comparis,

Fuisse quem angelum Domini constat exercituum

Quicumque suam tritici dat mensuram.

Ad fidei caulas congregans ouiculas lupi preuidit insidias.

Fidelis et prudens creditor distribuens.

Hic dedit ad mensam Domini pecuniam, ut dignam faceret usuram.

Beatus hic seruus, quem cum uenerit Dominus ita inuenerit.

Probatum in terra super omnia statuet illum in patria.

Ad tantam Patris gloriam celebrandam chorus iubilat  laude digna et populus letis respondet uocibus.

Dicamus omnes cernui tanto Petri, iungat se suo grex Pastori, et precibus fusisque lacrymis clamemus:

Pastor bone, miserere Ecclesie, tuis precibus refoue.

Confer opem plebi tue, preces attende, et pro iuuamine maculas dilue.

In uia nos adiuua: colloca in patria: redde que speramus dona.



EuANGELIUM SECUNDUM MATTHAEUM.

In illo tempore dixit Dominus iehsu discipulis suis parabolam hanc: Homo quidam peregre proficiscens, etc., ut in Romano. In Ciuitatensi autem est Euangelium, uigilate. Offert. Inueni Dauid, ut in Romano.



SECRETA.

Sancti Paulini confessoris tui atque pontificis,  quesumus, Domine, annua solemnitas pietati tue nos reddat acceptos: ut per hec pie placationis officia, nobis gratie tue dona conciliet. Per Dominum nostrum.

Prefatio et Canon ut in Romano. Additur tamen in Canone post illa uerba: et antistite nostro N. et pro rege nostro N.

Communio. Beatus seruus, ut in Romano.

Complenda, que a nobis dicitur Postcommunio. Deus fidelium remunerator animarum, presta, ut beati Paulini confessoris tui atque pontificis, cuius uenerandam celebramus festiuitatem, precibus indulgentiam consequamur. Per Dominum nostrum.

Cetera ut in Romano. Dimissio autem populi preter, Ite Missa est, uel Benedicamus Domino, que sunt usus quoque Romani, bifariam fiebat in Ecclesia Aquileiensi. In festo enim maiori duplici sic.

 Ite benedicti et electi in uiam pacis: pro uobis Deo Patri hostia missa est.

In maioribus autem solemnitatibus beate Marie uirginis, sic:

Ite benedicti et electi in uiam pacis: pro uobis Marie Filius hostia missa est.



III. [a 1Kb] PROeMIUM PAULINI AD AMeNA PeNITENTIAE NOS INuITANTIS.

Iustissimus ordo penitentie et rectissima forma hec est, ut inchent a lacrymis et desinant in letitia, quatenus tali exemplo possit agnosci uerum esse quod legitur: Qui seminant in lacrymis, in gaudio metent. Quod tunc fit, cum deuotissima ad penitendum penitentis intentio suspirat, quia hoc continuis gemitibus ex affectu diuine miserationis ingemiscens, in uulnere suo cordis resoluta duritia excitantur omnes sensus precordiorum eius, ut clament ad Dominum  interne uocis fortitudine. Conueniuntque suspiria pectoris, et suspirium a suspirio excipitur, consonantque gemituum murmura in auribus Domini, si forte quandoquidem audire dignetur. Nec hoc solum agit penitens, sed insuper relaxatis oculorum habenis, largas emanans aquas, palpebre eius flumina lacrymarum profluunt, curruntque sine defectu tramites uenarum capitis eius, donec et piacula cunctorum criminum abluantur, et omnis immunditia iniquitatis abstergatur; deinde repletur os eius uerissime confessionis sermonibus, quibus delectatur Dominus, et parcere clementer studet, et prestare ueniam non moratur quodammodo dicens: Homo, remittuntur tibi peccata tua. Cui misericordissime consolationi, et tam benignissimo piissimoque peccaminum relaxatori, imo emundatori cor penitentis ineloquibili gaudio perfusus, talia ut ita dicam, ait: Deliqui, Domine, et miserabiliter peccaui, ultra modum scelera mea frequentaui, ob hanc causam sicut  cedrus tribulationes mee dilatate sunt, tota die torquentes conscientiam meam. Non enim, Domine, minime sunt culpe mee, nec peccatorum parua congeries, ideo silere nequeo: idcirco multi gemitus mei, et mens mea magne perturbationis euersione mestissima est. Sed consideratione magnarum et innumerabilium miserationum tuarum, Domine, recreatus munere tuo, a labe tanti discriminis, me miserum paulatim surgere perspicio. Fateor, o Domine, quia erigit me ad spem indulgentie pietas tua, ut in fide nichil hesitans, petam ueniam et non moriar, sed uiuam. Idcirco reuersus ad habentem potestatem super plagas meas, te scilicet Dominum meum, curuo tibi genua mea, et sedula oratione cum confessione  penitudinis deprecor te, dans gloriam nomini tuo in  laude et benedictione frequentissima. Domine Deus meus in omnibus glorifico te, qui persistens erudisti insipientiam meam, et emollisti cor meum, donec uel inuitus audirem uoces tuas diutius clamitantes, et conuersus sequerer te. Et ego, Domine, cognoui, et ego intellexi sonum clamoris tui, et reprehendens me conuersus sum, et egi penitentiam coram te, sicut hec dies probat. Idcirco in laudem tuam et consolationem meam prophetica uerba tibi decantarem. Castigasti me, Domine; etenim eruditus sum quasi uermiculus indomitus: postquam enim conuertisti me et egi penitentiam, et postquam ostendisti mihi, percussi femur meum, conuersus sum et erubui. Recordatus sum te Dominum meum, quoniam in tua misericordia reuixit anima mea, et resurrexit a mortuis. Ideo bone spei factus sum uir, quia exspectasti me, et sustinui in preterito lasciuientem, quod considerans compunctus sum, et egi penitentiam. Letus iam deinde nunc tibi et semper innumeras  gratias referam, te totis uisceribus implorans, tibi me tota deuotione commendans, quia ut inuenirem te quesisti me, ut redirem tu compulisti me, ut confiterer tu es operatus, et ut me recognoscens plangerem tu dedisti mihi, quoniam tu es Deus quem nemo amittit nisi deceptus; quem nemo querit nisi admonitus, quem nemo inuenit nisi purgatus, quoniam bonus es tu, quoniam in seculum misericordia tua, quoniam tantum tu es Deus, et preter te non est Deus. Tu es Deus Isrel, saluator Deus omnium seculorum. Amen.

Iste est conueniens ordo penitentium, et hoc modo fit penitudo fructuosa, gaudium ex luctu parturiens, ex negligentia indulgentiam afferens, et ex labore requiem adducens, a lacrymis, ut ostensum est, inchoans, in gaudiis terminans unde supra. Anteposita itaque diligentiori ratione, omnis qui ad confitenda peccata uel ad suscipiendam penitentiam properat, fortasse non inconuenienter ita ab eo a quo docendus est uel instruendus est, interrogando  seu examinando adgredi potest. uis confiteri peccata tua? si respondet, uolo, tunc addendum ita: Primum hac in re sciendum est, quia necesse erit tibi hoc simpliciter et puriter agere, nec in eo in quo ipsa peccata forsitan turpia aut pudenda ante humanos oculos uel aures, uidentur aliquam simulationem pretendere, et ea peccata quasi fabricando honestare uelis; magis autem oportet ut illa que accusatione uel detestatione propter enormitatem uel turpitudinem suam digna sunt, dolendo et erubescendo confiteantur, quam ut propter humanam uerecundiam sileantur.

Incipiunt [b 1Kb] salutifera monita Paulini de tractatibus  sanctorum excerpta.





255 APPENDIX SECUNDA. ACTORUM uETERUM INEDITORUM. 





PRAEMONITUM.

Ineditorum Actorum uocamus hanc appendicem, non quod omnia que produntur non hactenus lucem publicam uiderint, sed quod pleraque non edita et nonnulla etsi aliquando edita, ad mss. exemplaria denuo emendata producuntur. Sequentis autem charte, quam primam locamus, duo exemplaria nacti sumus. alterum ex scripturis monasterii sancte Marie in ualle ciuitatis Austrie, dicti monasterii Maioris: alterum communicatum a generosis uiris Petro Antonio patre, et Nicolao et Fabio filiis, comitibus de Maniaco, qui selectam et uberem, quantum prouincie nostre priuato homini datum est, chartarum ueterum seriem tenent et in gratiam litteratorum nedum sine inuidia, sed et libenter alacriter communicant. Quorum humanitati  cum et presens et nonnulla ex sequentibus documentis et diplomatis debeamus, in grati animi argumentum id publice testatum esse uoluimus. uerum cum utrumque exemplar nedum pluribus mendis scateat, sed in nonnullis ab altero enormiter differat, suberat animo nullum prodere, quia genuinum et legitimum agnoscere ex defectu primitiuorum exemplarium non dabatur. Quia tamen utrumque conuenit in recensione Sigualdi patriarche, a quo epocham ducere rebus nostris apprime conducit, neutrum omittimus. Seligat lector quod sibi magis arridet. Sufficit nobis, ut etas Sigualdi, tempusque ab hoc tempore non conuellatur. Erunt igitur ambo exemplaria e regione posita prout nobis communicata fuerunt: quorum alterum Ciuitatense, alterum Maniacense ad distinctionem dicemus.



I. CIuITATENSE.
An. 762, ex chartis monasterii Maioris Ciuitatensis.
 [1Kb]

Exemplum cuiusdam priuilegii de fundatione aliquorum monasteriorum in patria Foriiulii, transcriptum per me Bernardinum Ameliensem, coadiutorem in cancellaria abbatie Sextensis prout inueni, nichil addendo, uel mutando, uel corrigendo.

Priuilegium hoc concessum fuit currente anno Domini sexcentesimo [pro septingentesimo] sexagesimo secundo.

Iam dudum animis nostris inserit monasterium singulare prepositorum declarare, illa omnia meritorum preconia recensere, quo et ipsi miore studio in Domino crescamus, et aliis formam esse possimus ad exemplum, ex quibus generatim fundamentum omne atque profectum Dominum Christum esse  Apostolus contestatur dicens: Fundamentum aliud nemo potest ponere preter id quod positum est, quod est Christus. Sicut itaque instrumentis humana arcana fundatis statim uniuersa uitia cedunt, et omnes corruptelle carnis uelut cera sumpta igni liquescunt, item tentationes, atque omnes uersutias diaboli protinus extinguuntur, nec ultra potest resistere, ubi uirtus que possedit non inuenerit locum, quia tamdiu in homine dominatur satanas, quandiu instrumenta possessionis sue cognoscit; depulsis autem perturbationibus inimici ab homine Christiano templum incipiat esse Dei, et tamquam pulcherrimum habitaculum Spiritus sanctus exultans ingrediatur. Quapropter Erfo, Zaneto, seu Marco germani, in laico tamen constituti, diuina inspirante gratia, edificauimus monasteria duo in finibus foroiulianensis, unum in loco qui uocatur Sexto ad honorem semperque uirginis Dei genitricis Marie, et beatorum Ioannis Baptiste, et Petri apostoli Christi, et statueramus ut inibi tum fratres sub iugo regulari in Dei seruitio  uiuerent. Et aliud monasterium edificauimus in ripa que uocatur Salto super Hetorum semperque uirginis Dei genitricis Marie, et Ioannis Baptiste et Petri apostoli Christi sanctorum honore, ubi Piltruda domina et genitrix nostra cum aggregatis feminis monacorum habitu habitare deberent, sed quia diuinam illam audientes profeticam uocem in quadragesimo quarto psalmo Deus loquitur ad animam humanam: Audi filia, et uide, et inclina aurem tuam, et obliuiscere populum tuum, et domum 256 patris tui; hanc nos secuti uocem exiuimus de terra et cognatione nostra, et disposuimus habitare in Tussie partibus; sed quia de has nominatas monasterias nos homines nostri ac fratres, quos in monasterio relinquimus, inquietare non dissimulare, quod in nostra potestate eos habuimus, ideoque prouidimus nos Erfo et Marco, quamuis indigni abbates per hanc presentem paginam omnes res nostras iudicare, seu in supradicta monasteria dispensare, et dona nostra  decernere primum omnium in monasterio in Ripa Salto, ubi domina et genitrix nostra tam reliquas monacas esse dignoscitur, donamus atque concedimus curtem nostram, ubi ipse monasterium a nobis fundatum est cum omni laboratione sua terras aratorias, uineis, pratis, pascuis, siluis, astalariis, et medietatibus de Casteneto in Ausemano, unde relique medietates in monasterio sexto donauimus, nec non Molino in Palatiolo medietate, et medietatem in monasterio predicto uirorum, ita tamen dum domina et  genitrix nostra aduixerit ipsum frumentum in integrum de eius pertineat potestate; grano uero rustico equaliter amodo diuidant: post uero eius decessum omnia comuniter de ipso Molino habitare in monte in Carnea quod nos pertinuit medietatem supradictum monasterium monacharum habeant, et medietatem monasterium in Sexto: uolunt simul pascere, uolunt diuidere eorum sit potestatis. De casas quidem massaritias nominatiue determinamus, que ad ipsum monasterium puellarum pertinere debeant: item casas in Sogiaco, casas in Magretas, casas in campo Maiora, casas in Maras, casas in Fara iuxta Turriam, casas in Ardeliaco, casas in Mattiarlo, casas in duas Basilicas, casas in Aureliano, casas in Auenianico, casas in Gratialeo, casas in Carnea in uico Ampetio, casas Ioannis Mattiarlo. Itaque concedimus in redito ipso, quod annuatim debent dare, casas in Ramacieto, et terras et uineas uel prata quod habemus in  Daunino, et quidquid habere uisi sumus in Coloniola, et uinea in Grobagnas, quem tenent filius, et nepotes Antonii. Item addemus in curte nostra in Medegia con omni pertinentia sua, similiter casas in Cisiario secundum qualiter cartas earum continetur centum anforas uino ad ipso monasterio puellarum regant; quod superfuerit annue concedimus nostro monasterio Sexto: feno faciant in Mariano, et ad Molino laborent in Palatiolo sicut consueti sunt, simulque habeant Syluas in uento et Comariola puellarum monasteriis Porti de senodochio prope est positus sine omne sentiro cum potestate de predicto monasterio pabulent. In monasterio quidem uirorum in Sexto uolumus, ut dona nostra habeant inter fluuio Taliamento et fluuio Liquentie quidquid inter ipsos ad nostram potestatem pertinere dignoscitur, siue curte in sexto, ubi ipsum monasterium edificauimus, siue curte in Laurentia cum oratorio Domi Saluatoris, qui ibi situs est, seu in curte in sancto Focato cum casis, curtis, campis,  pratis, uineis, siluis, astalariis, montibus, uiuis, pascuis, atque paludibus, nec non molinas, seu mobilia et immobilia quidquid ad ipsas cartes supernarratas de nostro iure inter ipsa flumina pertinere dignoscitur. Similiter et casas Massaritias in uico macerano teritorio ueronense; item casas in Belluno, iudiciaria Conetense transfluuio Taliamento, casa in Ramussello cum omni pertinentia sua, seu in Saleto, uel quid quid inibi ex uita coniugis mee habere uidentur. Unde ego Erfo exinde uegaria feci, etsi super ipsa uegaria inibi fuerit iuxta considerationem suam ipse Abba, qui pro tempore fuerit exinde in elemosina, uel missas aut Psalmodia annue persoluant, et prescripto, quam iam ante in ipso pertinuit monasterio, et casas in Carnos in uinearetum seu et casa nostra in Mariano, cum omni pertinentia sua, et medietatem de Castenetto in Ausemano, et medietate de Molino in Palatiolo, sicut superius definiuimus, et monte in Carnea qui ad nos pertinet, medietatem in omnibus ipsa monasteria equaliter possideant. De seruis nostris uel  ancillas, Aldiones uel Aldionas utriusque sexus omnes liberas dimisimus, et cartas eorum de libertate fecimus similiter et de casaria ipsorum seu et ad eos dicti iam antea liberi fuerunt, fecimus et uolumus atque definimus, ut nullus eorum super impositionem faciat, sed sicut eorum continent carte, ita facere debeant. Abbas uero uel successores eius, qui pro tempore in ipso monasterio in Sexto ordinatus fuerit, regulariter cum ipsis uiuat monachis, et ordinando atque disponendo de monasterio feminarum in Salto, 257 seu in Senodochio regente atque disponente ipso abbate. Abbas uero cum monachis sibi commissis regulariter debent, et sub nulla deinceps nostra, uel heredum nostrorum redigatur potestate, sed supersit suis ipse monasterio uirorum, excepto defuncto abbate iusso olim fieri solent monachi. Unum consensum in unam concordare personam, aut quod absit, malum sibi elegerint caput; tunc sedis Aquileiensis pontifex eos ad una redeat concordia, ac meliorem de  ipsis monachis constituat abbatem. Humiliter ipse abbas cum consensu pontificis sedis Aquileiensis ordinare debeat abbatissam, quod est quam una concors elegerit, aut pars que melior fuerit, ut exinde eorum magna merces adueniat, et ipsas sine morsu diabolico in Dei persistant seruitio. Nam nulla alia eorum uel earum habeant licentiam super impositione facere neque sibi receptu, neque missum suum aut aliqua imperatione neque in monasterio neque in rebus monasteriorum, nisi inuitatus fuerit pontifex ab ipso abbate uel abbatissa, et si, quod absit, ipsa congregatio regulariter uiuere neglexerit; ipse Pontifex eos comoneat, quantum sic decere iuuant. Quod si contempserint, correpti iterum atque iterum sub allegationes eius distringi debeat, et si, quod non optans in deterius iruerint, qui de eodem monasterio, tunc mutetur ipse monasterium in senodochio regente atque disponente ipso abbate una cum consensu sedis Aquileiensis pontificis,  sicut superius diximus de monasterio puellarum. Nam alia in ipsis rebus uel monachis seu monachas nullam faciat lesionem. Te uero qui presens pontifex, et Deo dignus esse dignosceris domino Siguald patriarca per Patrem et Filium et sanctum adiuramus Spiritum, et per beatum Petrum principem apostolorum ut nulla eis, uel earum permitti patiaris uiolentias, nec ipse facias; sed hanc cartam perpetualiter firma sit sub anathemate scripta, ut tui successores maiorem habeant curam, et tibi magna merces acrescat. Quod si facere contempseris, Dominum cum angelis suis formida. Hanc cartam ad nos facta Amsperto monaco scribere rogauimus. Hoc autem ad monasterium sanctorum omnium apostolorum sito Nonantulas territorio in Motinense anno dominorum nostrorum Desiderii et Adelchis regibus sexto, tertio Madio indictione quinta decima [a 1Kb] . + Ego ergo indignus monachus in hanc cartam a me factam manu mea scripsi et subscribere rogaui. + Ego Marcus indignus  abba in hanc consentiens manu mea scripsi. + Ego Anto indignus monachus manu mea scripsi. + Ego uictorianus peccator in hanc cartam manu mea scripsi. + Ego Siluester indignus abba uocatus, rogatus ab Erfone in hanc cartam manu mea scripsi. + Ego Guidulfus indignus monachus sanctorum apostolorum rogatus ab Erfone pro iussione domini Siluestri abbatis in hanc cartam manu mea scripsi. + Ego Ursus licet indignus presbyter et monachus aut Christi et archangeli Michelis rogatus ab Erfone in hanc cartam manu mea scripsi. + Ego Beatus indignus diaconus sanctorum et apostolorum rogatus ab Erfone manu mea scripsi. + Ego Theophilus indignus monachus sanctorum rogatus ab Erfone pro iussu Domini Siluestri abbatis in hanc cartam nostram manu propria scripsi. + Ego Anselmus licet indignus monachus sanctorum omnium Apostolorum rogatus ab Erfone modo abbate, et iussione domini Siluestri abbatis hanc cartulam donationis atque definitionis istam ad Monachorum in Sexto conscripsi, similique  alia carta pari tenore et sensu quem debent habere monasterius monachorum in Salto, unde et reliquas cartas una pro Ursone presbitero et alia pro Beato diacono scripta, quod in simul sunt quatuor. Ista data est ad monasterium in Sexto, et alia data est ad monasterium feminarum in Salto. Tertia in monasterio domino uictoriano abbati in monasterio sancti archangeli Michelis. Quarta quidem in monasterio domini Erfonis in Tussia, ut absque alia fraude pereniter ipsi uenerandi loci persistant. Explicit. Deo gratias. Amen. Orate pro nobis omnes sanctos.



I. MANIACENSE.
In chartis comitum de Maniaco ex archiuo abbatie Sextencit. p. XIX et 203.


Fundatio et dotatio monasterii abbatie sancte Marie de Sexto in Foro Iulii anno Domini 770.

Iam dudum animis nostris inserit monachorum singularem prepositum uelare, aliis omnium meritorum preconia recensere, quoniam ipsi maiori studio in Domino crescamus, et aliis formam esse possimus ad exemplum, et quibus generatim fundamentum omne atque profectum Dominum Christum esse, Apostolo  contestante dicens: Fundamentum aliud nemo potest ponere preter id, quod positum est, quod est Christus. His itaque intra mentis humane arcana fundatis, statim uniuersa uitia cedunt, et omnes corruptelle carnis, uelut cera suposita igni liquescunt. Hinc tentationes hominum, atque omnes uersutie diaboli protinus extinguuntur, nec ultra potest resistere, ubi uictos possidere non inuenit locum, quia tandiu in lumine dominatur satanas quandiu possessionis sue instrumenta cognoscit. Depulsis autem partibus inimici ab homine Christiano, templum incipit esse Dei, et tanquam pulcherrimo habitaculo Spiritus sanctus exultans ingreditur. Quapropter nos fratres germani Herto, Anto, et Marcus in laico ante constituti, diuina inspirante gratia, edificauimus duo monasteria in finibus foroiuliensibus, unum in loco qui uocatur Sexto ad honorem semper uirginis Dei genitricis Marie, et beatorum Ioannis Baptiste, et Petri apostoli Christi et statueramus, ut inibi cum fratribus sub iugo regule in Dei seruitio uiueremus.  Et aliud monasterium edificauimus in Rippa, que uocatur Salto sup.m semper uirginis Dei genetricis Marie, Ioannis Baptiste, et Petri apostoli Christi sanctorum honore, ubi Geltruda domina et genitrix nostra cum aggregatis feminis in monachorum habitu habitare deberent, sed quia diuinam illam audiuimus profeticam uocem in quadragesimo quarto psalmo, ubi Deus loquitur ad animam humanam: Audi, filia, et inclina aurem tuam, et obliuiscere populum tuum, et domum patris tui. Hanc nos secuti uocem exiuimus de terra et de cognatione nostra, et disposuimus habitare in Tuscie partibus, sed quia de his nominatis monasteriis nos homines ac fratres nostros, quos in monasterio reliquimus, ne quis inquietare dissimulet, quod in nostra potestate ea habuimus; Ideoque prouidimus nos Herto et Marco, quamuis indigni abbates, per hanc presentem paginam omnes res nostras iudicare seu in supradictis monasteriis dispensare, et dono nostro decernere. Primum omnium in  monasterio in Rippa Saltu, ubi domina genitrix nostra cum reliquis monachis esse dignoscitur, donamus atque concedimus curtem nostram, ubi ipsum monasterium nobis fundatum est cum omni laboratione sua, Terris aratoriis, uineis, pratis, pascuis, siluis, astalariis, et medietatem de castro Ausimano, unde reliquam medietatem monasterio Sexti donauimus. Nec non de Molino in Palaciolo medietatem, et medietatem in monasterio predicto uirorum concessimus; Ita tamen dum domina et genitrix nostra  aduixerit ipsum frumentum in integrum in eius pertineat potestatem. Granum uero rusticorum equaliter amodo diuidatur: post uero eius discessum ab eisdem omnia communiter de ipso Molino habeatur, et Montis in Carnea, qui ad nos pertinuit medietatem supradictum monasterium monacharum habeat, et medietatem monasterium in Sexto, uelint insimul pascere, uelint diuidere, eorum sit potestas. De casis quidem masaritias nominare decernimus que ad ipsum monasterium puellarum pertinere debeant. Item casas de Logiaco, casas in Macretas, casas in campo Maiore, casas in Auora, casas in tara iuxta tunionem, casas in Adeliaco, casas in Maitiuculo, casas in duas basilicas, casas in Aureliano, casas in Auiniaco, casas in Gratiolaco, casas in Carnia anuico ampitio, et casas Ioannis, et Martiolo. Itaque concedimus tibi reddito tempore quod annue debent dare case in Remacetto, et trans, et uineas uel prata que habemus  in Dauuino, et quidquid habere uisi sumus in Coloniola, et uineam in Brombagiis, quam tenent filii seu nepotes Budoni, et addemus tibi curtem nostram in Medeia cum omnibus pertinentibus suis, similiter casas in Cisiano secundum et qualiter carta eorum continet. Centum amphoras uini ad ipsum monasterium puellarum uehatur, quod superfuit annue concedimus in monasterio Sextensi; Fenum faciant in Marciano, et ad Molinum in Palatiolo sicut consueti sunt. Simulque habent siluas in uetreto et Carnariola puellarum monasterium Porci de Senodochio, qui prope est positus sine omne scarico cum porcis de predicto monasterio pabulent. In monasterio tandem uirorum in Sexto uolumus, ut dominium habeat inter fluuium Taliamenti et fluuium Liquentie, et quidquid inter ipsa ad nostram potestatem peruenire dignoscitur; siue curtem in Sexto, ubi ipsum monasterium edificauimus, siue curtem in Laurentiaca cum oratorio Domini et Saluatoris, qui ibi situs est, seu curtem  in sancto Focato cum casis, curtis, campis, pratis, uineis, siluis, astalariis, montibus, riuis, pascuis, atque paludibus, nec non et molendinis, seu mobilia uel immobilia quid quid ad ipsas curtes suprannominatas, uel nostro iure inter ipsa flumina pertinere dignoscitur. Similiter et casas et massaritias in uico Mariano, in teritorio ueronense, et casas in Belluno, uicaria Cenetense, et trans fluuium Tiliamenti curtem in Ramussello cum omni pertinentia sua, seu et Saletto, et Paludes, uel quid quid inibi est, que omnia fecerunt coniugis mee. Curtes in Rippa fracta, curtes in Biuero, curtes in Azano, curtes in Pissettana cum omnibus pertinentiis suis, curtes in Silo cum Oratorio, curtes in Blessaga cum Cella. Curtem de uilla, curtem aque, que dicitur Hedago: decurrit ex una parte Lemida, et ex allia usque ad fossam Sauonarum, atque Coibulam. Curtem de Anone, curtem in Sacco, curtem in Crispinaga cum Castello. Curtem de ueruo et de Mulinego, et de Lutrano: Curtem de Salto cum Cella, Curtem de Ribaria: Curtem de Porpirio.  Curtem de uico Leonum cum Cella sancti Floriani: Curtem de Medeia, et quid quid habere uidetur nostri iuris inter aquas defluentes, hoc est inter Tiliamentum et Liquentiam, et sicut uia Ungarorum cernitur, et paludes maris, et quid quid ad regiam potestatem pertinet, et cum omni dominio quid quid dici uel nominari potest. Insuper et curtem nostram de Mariano cum omnibus pertinentis suis. De seruis nostris uel ancillis Aldiones uel Aldionas utriusque sexus omnes liberos dimisimus, et chartas eorum de libertate fecimus: similiter et de salariis ipsorum, seu ad eos qui iam antea liberi fuerunt, fecimus chartas, et uolumus, atque definiuimus, ut nullus eorum super impositionem faciat, uel sicut eorum continent carte ita facere debeant, Abbas uero uel successores sui, qui tempore in ipso monasterio in Sexto ordinatus fuerit, regulariter cum ipsis uiuat monachis, ordinando atque disponendo de monasterio feminarum in Salto, seu in Senonachio regente  atque disponente ipso abbate. Abbas uero cum monachis sibi commissis regulariter uiuere debeant, et sub nulla deinceps nostra uel heredum nostrorum redigatur potestate; sed semper presit ipse in monasterio uirorum excepto defuncto abbate, ut iussu Dei fieri solet, et tunc si monachi in unum contentum unanime non concordarent personam, aut, quod absit, malum sibi eligerent caput, tunc sedis Aquileiensis pontifex ad unam eos reddat concordiam, ac meliorem de ipsis monachis constituat abbatem, humiliter ipse abbas cum consensu pontificis sedis Aquileiensis ordinare debeat abbatissam, et hoc quando omnes non concorditer eligerent, aut maior pars, que melior fuerit, ut exinde earum magna merces adueniat, et ipsas sine morsu diabolico in Dei persistant seruitio. Nullam tamen aliam eorum uel earum habeat licentiam super impositionem facere, neque sibi receptum, neque missum suum, aut aliquam imperationem  neque in monasterio neque in monasterium, nisi inuitatus fuerit pontifex ab ipso abbate, uel abbatissa, et si, quod absit, ipsa congregatio regulariter uiuere neglexerit, ipse pontifex eos comoneat, quatenus sicut condecet, uiuant, quod si contempserint, correpti iterum atque iterum sub allegatione constringi debeant. At si, quod non optamus, ulterius creuerint, qui in eodem monasterio nullam monasticam habuerint obseruantiam, tunc mutatum ipsum monasterium in senodochio regente ipso abbate una cum consensu sedis Aquileiensis pontificis, sicut superius diximus de monasterio puellarum, nec amplius rebus uel monachis, seu monache nullam faciat lesionem. Te uero qui presens pontifex, et Deo dignus esse dignosceris D. Sigoalde patriarcha per Patrem, et Filium et sanctum adiuramus Spiritum, et per beatum Petrum principem apostolorum, ut nullam eis uel earum permitti patiaris uiolentiam, nec ipse facies, et hec carta perpetualiter firma sit  sub anathemate scripta, ut tui successores maiorem habeant curam, et sibi magna merces accrescat. Quod si facere contempseris, D. cum angelis suis formida. Hanc cartam a nobis factam Anspertum notarium scribere rogauimus. Hoc actum ad monasterium sanctorum omnium apostolorum situm Nonantula teritorio Mutinense. Anno ab incarnatione Domini nostri Iesu Christi 760. Indictione 14. Tempore dominorum nostrorum Desiderii et Adelchis regum. Tertio die intrante mense Maio [a 1Kb] .

Ego Herto indignus abbas manu mea scripsi in hac carta a me facta, et hos subscribere rogaui.

Ego Marcus indignus abbas in hac consentiens manu mea scripsi.

Ego Anto indignus abbas manu mea scripsi.

Ego uictorianus peccator abbas manu mea scripsi.

Ego Siluester indignus abbas uocatus, et rogatus ab Ertone in hac carta manu mea scripsi.

Ego Gandulfus abbas rogatus Hertone manu mea scripsi.

 Ego Ursus licet indignus abbas Archangeli Michelis rogatus ab Hertone in hac carta manu mea scripsi.

Ego Beatus indignus abbas sanctorum apostolorum rogatus ab Hertone manu mea scripsi.

Ego Theophilus peccator abbas rogatus manu mea scripsi.

Ego Ansbertus aule regie notarius rogatus ab Hertone illustre abbate ex iussione III.mo Dmm. Anti et Marci hanc cartam donationis atque definitionis factam ad monasterium monachorum in Sexto conscripsi, simulque aliam cartam pari tenore et consensu,  quam debent habere in monasterio monachorum in Salto, unde et reliquas duas cartas una pro Urtone predicti, et alia pro Beato diacono scripte sunt, que fiunt quatuor in simul. Ista data est ad monasterium in Sexto, et alia data est ad monasterium Feminarum in Salto. Tertia in monasterio D. uictoriani abbatis  in monasterio sancti archangeli Michelis: Quarta quidem in monasterio D. Hertoni in Tuxia, ut absque aliqua fraude perenniter ipsi uerendi loci persistant. Explicit. Deo gratias. Amen. Omnes sancti orate pro nobis.



II. DIPLOMA CAROLI MAGNI PAULINO GRAMMATICO.


Carolus, etc. Reliqua uide inter Opera Caroli Magni, Patrologie tomo XCuII, col. 957.



III. DIPLOMA CAROLI MAGNI PAULINO PATRIARCHAE, Pro libertate clero aquileiensi seruanda in electione patriarcharum.

Carolus gratia Dei, etc. Cetera uide inter Opera Caroli Magni, Patrologie tomo XCuIII, col. 1447.



Iu.

Hic reponendum esset diploma Caroli Magni Paulino ann. 801, Regenoburgi datum, quo ei subdit domum hospitalem a Feroce abbate uerone constructam,  de quo Fontaninus agit libello delle Masnade, pag. 21, dicitque ibi, apud se exemplar habere ex originali extractum an. 1195 Aquileie; sed quia incassum hucusque desudauimus, ut nobis copia fieret, producere haud possumus. Non magni autem faciendum esse carere tali diplomate collectionem nostram duximus, ex quo a marchione Scipione Maffeio circa finem lib. XI uerone illustrate docemur non a Feroce abbate, sed a Lupone duce, et Ermilenda eius coniuge fuisse constructam domum illam hospitalem: Monasterio seu sinodochio S. Marie que edificauit b. m. Lupo dux cum coniuge sua Ermilenda, sunt uerba cuiusdam iudicati ann. 845, eruta ab eodem Maffeio ab archiuo ipsius monasterii. Ideoque quia ut suppositum a ueronensibus reiicitur, nos quoque eo carere haud dolemus.



u. DIPLOMA CAROLI MAGNI PAULINO PATRIARCHAE.


Carolus gratia Dei, etc. Reliqua uide tomo, ut supra, col. 1448.



uI. [a 1Kb] SPONSIO EPISCOPORUM AD SANCTAM AQUILEIENSEM SEDEM [b 2Kb] .

Doctoris legis mundi precepta testantur oportere episcopum irreprehensibilem esse, et bonam eum famam habere ab his etiam qui foris sunt, atque ad omne esse opus bonum paratum; sed ualde reprehensibilem, et nimis infamie turpe famosum et indigne opinionis esse obscurum uidetur, si periurii crimine reus ab intus et foris quis accusetur; quatenus lingua, que ueritatem que Christus Dominus est, siue in uenerandis missarum solemnitatibus, siue in utrorumque testamentorum paginis, siue in psalmis, ymnis et canticis spiritualibus, uel etiam in cotidiana locatione lympidissimo studio predicare, mendacii  sit ante iniquissima feditate polluta. Unde summopere considerandum est, ac tota mentis intentione studiose a pontificibus prime sedis cauendum, ne forte inconsiderate elationis zelo succensi eos, quos  sacri ordinis gradus subleuare festinant, in foueam mendacii, a qua eos, ne cadant, debent modis omnibus retinere, in iurisiurandi laqueos ineuitabiliter implicatos impellant quantocius precipites ut incedant. Quamobrem omissis his peccatorum uinculis, in quibus quilibet, si mentis gressus implicare non pertinuerit, nullo ab his procul dubio puto absque anime auelli poterit detrimento. Ego ergo ille presentis temporis ordinandus episcopus idcirco non iuxta aliam, sed secundum illam, quam magistrum gentium didici formulam Paulum religiose iurasse apostolum, testor nunc tactis sacrosanctis euangeliis coram Domino et Christo Iesu, qui iudicaturus est uiuos et mortuos et aduentum eius, catholice fidei regulam iuxta definitionem Niceni Concilii, et ut tomus beati declarat pape Leonis, secundum uires nimirum intelligentie mee, et in quantum auxiliante Domino potuero, et in corde inuiolabiliter retinere, et in ore, si quando necessitas exegerit, iuxta captum ingenii mei audientibus sinceriter predicare. Repromitto  etiam statuta canonum ab orthodoxis salubriter digesta presulibus, que sancte fidei non aduersantur, et per desuetudinem non sunt in Ecclesie gremio abolita, secundum possibilitatem, mensuram, et ut uirium concesserit qualitas mearum, et qualiter temporis dictauerit ordo, et intelligentie mee subministrauerit facultas, pleno inuiolatoque pectore conseruare spondeo, et hoc igitur solo sub huius iurisiurandi preconio, quia sine examine secundum canonica documenta promoueri ad sacerdotale culmen non [Exemplar D. a Turre non habet non] debeo. Idcirco preter illa que non latentia, sed manifesta sunt peccata, ut est homicidium, furtum, falsum testimonium, et his similia, que quia probari possunt, ideo de his iurare omitto. Ab his ergo capitulis, in quibus occulta latent peccata, que nominatim expressa leguntur, alienum me esse profiteor, idest ab impia uidelicet peste symoniaca a primo nichilominus Ecclesie anathematizata pastore, que nulli est incognita  canonico uiro, et a nefandissimi criminis lepra, quod peccatum non dubie dicitur Sodomitarum, et a spurcissimo quadrupedum scelere nec non a maledicto alterius uxoris concubitu uel certe a corruptione uirginis Domino dicate. De his hec sint satis. De reliquis uero diuersarum rerum negotiis hoc non iure iurando repromitto, sed sola litterarum conligatione sub huius chirographi titulo ecclesiasticis me correptionibus subdo, et, quod est potius, proprii me honoris censeo periclitari dispendio: ea uidelicet ratione si in aliis rebus, de quibus accusari uidear, uerius me temere deliquisse adprobatum fuerit et non me iuxta excusationem necessitatis scilicet intentione compulso offendisse defendi potuero. Si uocatus quoque ad synodum cessante prorsus iuxta excusatione, iactantia quidem inflatus uenire contempsero; si secundum uirium qualitatem, et intelligentie quantitatem prime sedis episcopo, hoc est metropolitano meo inobediens exstitero, et non, ut dignum est, saluberrima  eius precepta, que recte fidei et canonicis non sunt contraria institutis, et a ueritatis tramite non diuertunt, siue per uerba edita, siue per sacras litteras explicata, sincera non obtemperauero affectione,  missos etiam eius honorifice suscipere, et obsequia humanitatis eis corde non renuero exhibere perfecto. In officiis quippe ecclesiasticis, uel in sedula missarum celebratione, in psalmis, ymnis et canticis modulatis, in luminariis candelabrorum, et in fumigandis tymiamatibus diuersorum temporum horis exhibendis sollicitum me officiosissime repromitto. In rebus quidem ecclesiasticis mobilibus siue immobilibus, seseque mouentibus studiose me agere iuxta ut uires mihi intelligentie effectum efficiendi prehuerint, repromitto. Ac per hoc si uis mihi temporalium potestatum inlata non fuerit, quatenus necessitate iniecta a recto exorbitare itinere compellar inuitus, secundum canonicas regulas gubernare uel disponere me non abiuro. Quod si de prefatis his negotiis per incuriam reprehensibilem me per ueritatis adprobationem exhibuero, superius comprehensa me iudico percelli uindicta. Quam uero promissionem manu mea subter subscribens uel qui subscriberent de presenti  admonui et rogaui, et uobis ter beato Paulino patriarche optuli de presenti. Anno dominorum nostrorum Caroli et Pipini filii eius uiris excellentissimis regibus 29 et 19, sub indictione nona feliciter.



uII. DIPLOMA CAROLI MAGNI MAXENTIO PATRIARCHAE Pro Aquileiensi ecclesia reparanda.

Carolus serenissimus, etc. Reliqua uide inter Opera B. Caroli Magni Patrologie tomo XCuIII, col. 1449.



uIII. [a 1Kb] DIPLOMA LUDOuICI, ET LOTHARII IMPP. Pro monasterio sancte Marie in ualle Ciuitatis Austrie Maxentio patriarche.

In nomine Domini et Redemptoris nostri Iesu Christi, Ludouicus et Lotarius diuina ordinante prouidentia imperatores Augusti.

 Si liberalitatis nostre munere aliquid locis Deo dicatis auxilii conferimus, id nobis procul dubio ad stabilitatem imperii nostri et anime emolumentum profuturum liquido credimus. Proinde nouerit experientia omnium fidelium sancte Dei Ecclesie tam presentium quam et futurorum, quia ueniens in presentiam culminis [deest f. nostri] Maxentius ecclesie Aquileensis patriarcha precibus quibus ualuit, nostram implorauit clementiam, ut monasterium puellarum, quod dicitur sancte Marie, quod est situm iuxta basilicam sancti Ioannis, constructum infra muros ciuitatis Foroiuliensis, in loco qui dicitur uallis, predicte matri ecclesie sancti Marci euangeliste, et sancti Hermacore martyris atque pontificis, ubi auctore Deo ipse patriarcha preest, traderemus: quod ita et nos fecisse omnium uestrum cognoscat industria. Et ideo ob firmitatis studium hos nostros imperiales apices predicte matri ecclesie fieri iussimus, per quos precipimus atque iubemus,  ut predictum monasterium puellarum cum rebus et hominibus ad eum iuste et legaliter presenti tempore aspicientibus, abhinc in futurum in iure et potestate prefate ecclesie et rectorum eius consistat. Ita uidelicet, ut quidquid exinde rectores et ministri memorate ecclesie ob utilitatem et profectum eius canonice ordinare atque disponere uoluerint, libero in omnibus perfruantur arbitrio faciendi quidquid  elegerint. Et ut hec auctoritas largitionis nostre firmior habeatur, et per futura tempora melius conseruetur, manibus propriis subterfirmauimus, et annuli nostri impressione adsignari iussimus.

Signum Ludouici serenissimi imperatoris.

Signum Lotarii gloriosissimi Augusti.

Durandus diaconus ad uicem Federici rogatus.

[b 1Kb] Data III Idus Nouembris, anno Christo propitio 17, domini Ludouici serenissimi imperatoris, et Lotarii Augusti 9.

Actum Neumega palatio regio in Dei nomine feliciter.



261 IX. [c 1Kb] DIPLOMA BERENGARII IMPER. PRO CASTRO PUZIOLO In fauorem Friderici patriarche Aquileiensis.

In nomine Dei eterni, Berengarius diuina fauente clementia imperator Augustus.

 Nouerit omnium fidelium, sancte Dei Ecclesie nostrorumque presentium scilicet ac futurorum industria Grimaldum gloriosum marchionem dilectumque fidelem nostrum humiliter nostram exorasse clementiam quatenus cuidam Friderico fidelissimo nostro patriarche concedere dignaremur quoddam castellum iuris imperii nostri, quod dicitur Puziolum pertinens et adiacens in comitatu Foroiuliano cum omnibus suis apendicis et pertinentiis simul cum iudiciariis et districtionibus atque proprietatibus ad ipsum castellum pertinentibus in circuitu ipsius castelli ex omni parte quantum extenditur ad spatium unius milliarii legitimi, sicut antiquitus et modo legaliter et rationabiliter ad ipsum comitatum pertinuit: confirmantes illi omnia suarum instrumenta cartarum, que igne aut aliqua negligentia seu paganorum incursione perdita sunt, uel quidquid ipse Fridericus patriarcha iuste et legaliter acquisiuit, uel ei ex paterna uel materna parte succedit,  aut hereditario iure a suis parentibus recte deuolutum est, et inuestitus iuste et legaliter cernitur siue per cartulas, siue absque cartulis usque in perpetuum: cuius precibus acclinati eidem Friderico patriarche prenominatum castellum iuris imperii nostri quod dicitur Puziolum pertinens et adiacens in comitatu Foroiuliano cum omnibus suis appendiciis simul cum iudiciariis et districtionibus atque proprietatibus ad ipsum castellum pertinentibus in circuitu ipsius castelli ex omni parte quantum extenditur ad spatium unius milliarii legitimi sicut antiquitus et modo legaliter et rationabiliter ad ipsum comitatum pertinuit, concedimus et largimur, ac de nostro iure et dominio in eius ius et dominium omnino transferendum delegamus: confirmantes illi omnia suarum instrumenta cartarum, que igne aut aliqua negligentia siue paganorum incursione perdita sunt, uel quidquid ipse Fridericus patriarcha iuste et legaliter acquisiuit; uel ei ex paterna uel materna parte succedit, aut hereditario iure a suis parentibus recte  deuolutum est, et inuestitus iuste et legaliter cernitur siue per cartulas siue absque cartulis usque in perpetuum, cum casis, terris, uineis, campis, pratis, pascuis, siluis, salectis, sationibus, aquis aquarumque decursibus, piscationibus, seruis et ancillis, aldionibus et aldianis, montibus, uallibus, paludibus, planiciebus, omnibusque ad se iuste et legaliter pertinentibus. Ad habendum, tenendum, firmiterque  possidendum tam ipse Fridericus sancte Aquilensis ecclesie preclarus patriarcha, quam cuncti sui successores absque totius potestatis contradictione. Si quis igitur hoc nostre auctoritatis et concessionis preceptum infringere uel uiolare temptauerit, sciat se compositurum auri optimi libras centum med. camere nostre, et med. predicto Friderico preclaro patriarche. Quod ut uerius credatur et diligenter obseruetur, manu propria roborantes de anulo nostro subscriptum insigniri iussimus.

Signum Domini Berengarii piissimi imperatoris Augusti.

Ioannes episcopus et cancellarius ad uicem Ardengi episcopi et archicancellarii recognouit.

[a 2Kb] Dat. u Non. Octobr., anno Dominice incarnationis 821, domini uero Berengarii piissimi regis 28, imperii autem sui ind. 10.

Actum Papie in Christi nomine feliciter. Amen.



X. [b 1Kb] DIPLOMA BERENGARII IMPER. PRO CASTRO SAuORNIANO In fauorem Petri presbyteri Aquileiensis.


In nomine Domini Dei eterni, Berengarius diuina fauente clementia imperator Augustus.

Nouerit omnium fidelium sancte Dei Ecclesie nostrorumque presentium scilicet ac futurorum industria Grimaldum gloriosum marchionem, dilectumque fidelem nostrum humiliter nostram exorasse clementiam, quatenus cuidam presbytero sancte Aquileiensis ecclesie nomine Petro presenti auctoritate concedere dignaremur licentiam suum castellum proprium Saburniano dictum in sua uidelicet proprietate constructum confirmare et muniri merulis et propugnaculis, bertistis atque fossatis. Cuius precibus inclinati prenominato Petro presbytero hoc nostre concessionis precepto licentiam et largitatem  dedimus castellum suum Saburniano confirmare et muniri merulis et propugnaculis, bertistis atque fossatis: precipientes et omnino iubentes, ut nullus dux, marchio, comes, uicecomes, sculdasio, gastaldio, decanus, aut aliqua magna paruaque persona in ipsum castellum ingrediens aliquam inferat controuersiam uel molestationem. Nemo inibi publicis ministerialibus placitum aut mansionaticum faciat potestatiuum, sed liceat eidem presbytero prenominatum castellum suum iure quieto possidere usque in perpetuum absque omni publica inquietudine uel contradictione. Et hoc ante omnia decernimus atque iubemus, ut homines ipsius presbyteri, qui in suis proprietatibus resident ante nullum publicum ministeriale placitum custodiant, nisi in presentia marchionis, qui pro tempore fuerit tribus uicibus in anno. Si quis uero hoc nostre concessionis preceptum infringere tentauerit, sciat se compositurum auri optimi libras quinquaginta medietatem camere nostre, et medietatem predicto presbytero suisque  heredibus, aut cui ipse dederit, uel habere concesserit. Quod ut uerius credatur, et diligentius obseruetur manu propria roborantes de anulo nostro subter iussimus insigniri.

Signum Berengarii serenissimi imperatoris Augusti.

262 Ioannes episcopus et cancellarius ad uicem Ardengi episcopi archicancellarii recognouit.

[c 2Kb] Anno Dominice incarnationis 921, domini uero Berengarii regis 28, imperii autem 7, indict. 10.

Actum uerone in Dei nomine feliciter. Amen.



XI. [d 4Kb] FORMULAE PROMISSIONIS FIDELITATIS Prestite patriarchis Aquileiensibus a futuris episcopis suffraganeis.

1.  Polliceor atque promitto ego Marcianus sancte Mantune [pro Mantuane] ecclesie  futurus episcopus me fidelem et obedientem esse sancte Aquilegensi ecclesie, et tibi domno Heuerardo patriarche tuisque successoribus secundum ordinem meum, salua fidelitate Heinrici regis, sic me Deus adiuuet, et hec sancta quatuor Euangelia.

2.  Polliceor atque promitto ego Artulfus uicentine Ecclesie futurus episcopus fidelem et obedientem esse sancte Aquilegensi Ecclesie, et tibi domno Popponi patriarche tuisque successoribus secundum ordinem meum, salua fidelitate Cuhonradi imperatoris, filiique eius Einrici, si me Deus adiuuet, et hec sancta quatuor Euangelia.

3.  Polliceor atque promitto ego Ioannes sancte Pollensis Ecclesie futurus episcopus me fidelem et obedientem esse sancte Aquilegensi Ecclesie, et tibi domno Popponi patriarche, tuisque successoribus secundum meum ordinem, salua fidelitate Cuhonradi imperatoris, filiique eius Henynrici, si me Deus adiuuet, et hec sancta quatuor Euangelia.

 4.  Polliceor atque promitto ego Ruodbertus sancte Concordiensis Ecclesie futurus episcopus me fidelem atque obedientem esse sancte Aquilegensi Ecclesie, et tibi domno Popponi patriarche tuisque successoribus secundum meum ordinem, salua fidelitate Cuhonradi imperatoris, filiique eius Heinrici, si me Deus adiuuet, et hec sancta quatuor Euangelia.



XII [a 2Kb] DOCUMENTUM DONATIONIS COMITIS CANCELLINI, Pro fundatione abbatie ac monasterii Mosnicensis siue Mosacensis.

Bonus homo de bono thesauro cordis sui profert bonum: quapropter notum sit omnibus Christi fidelibus tam futuris quam presentibus qualiter comes Cancellinus alodium suum patenter et absque omni  contradictione Friderico patriarche tradidit, summopere rogans quod in eodem predio diuinum famulatum ordinaret. Quod quia Fridericus patriarcha morte preuentus soluere non potuit, successor eius Udalricus patriarca feliciter adimpleuit. Quoniam  hunc locum ad honorem sancte et indiuidue Trinitatis, et sancte crucis, sancteque Dei genitricis Marie et sancti Ioannis Baptiste, sancti Ioannis euangeliste, et sanctorum apostolorum Andree, Bartholomei et Matthei, sanctorum etiam martirum Blasii, Cancii, Canciani, Grisogoni, Tatiani, Germani, Geruasii et Protasii, atque beatorum confessorum Martini, et nomine sancti Galli magni, Othmarii, necnon sanctarum uirginum Cecilie, Margarite, Columbe construxit, atque antedicti comitis alodio dotauit.

Hec autem sunt loca, que comes Cacellinus in odorem suauitatis Domino libauit, que etiam Udalricus patriarca, tamquam fidelis et prudens seruus supra familiam Domini constitutus perenniter huic ecclesie copulauit.

In primis quidquid in hoc loco predictus comes habuit cum omnibus pertinentiis apud ualach superius et inferius uiginti tres mansos et Sartum montem ad montem habilem, et cum omnibus ad ista  pertinentibus huic monasterio dicauit ac tribuit. Ad hoc etiam quidquid Mariani et montem unum lanachs et apud fustrech quidquid in proprium possedit et habuit.

Ad Adelarium 11 mansos, in loco qui Fortis appellatur. Lacum etiam qui dicitur Ingan, sicut ipse possederat, omni iure omnique possessione et habitu huic loco semper fixum et immobile stabiliuit. Apud Bellunum octo mansos contradidit.

Preterea idem patriarcha perpendens, quod qui seminat in benedictionibus de benedictionibus metet uitam eternam; hunc locum etiam et sui parte decenter ampliando magnificauit. In uilla que dicitur Plaguths 263 quinquaginta mansos: apud Walchen 14 mansos, apud Colles 16 mansos, apud Salcanum 10, Utini unum, apud Basilianum 11 mansos, in uilla que Impons uocatur 11 in uersegna unum in nemore Schint: in uilla Caum unum ad nutriendos porcos, et pro utilitate communionis uillarum Plaguths et Ingan. In Castellano 16 mansos, Bagnaric tres mansos:  in Auentione unum, et in Istria locum qui Portus uocatur cum omnibus sibi pertinentibus isti ecclesie datum confirmauit. Duas etiam molas in Lecina sitas dedit: decimas quoque de Furnich, et de quibusdam aliis uillis in plebe sancte Marie de [c 1Kb]  uillach, et in plebe sancti Ioannis de Gilsitis, quas ipse in proprios usus habuit cum decimis iuxta locum de uinchirese, et duobus mansis piscatoriis huic loco dedit et stabiliuit.

Tres etiam plebes his supradictis rebus coniunxit: unam uidelicet de Clausach, et alteram de Ingan cum omni iure plebis et placiti Christianitatis: tertiam de Corto absque iure placiti Christianitatis.

Similiter hospitale quod est ad Clansam, et hospitale quod est Aquilegie utrobique ab eodem patriarcha ordinatum et constructum cum omnibus que sibi attinent ad hoc monasterium dedit, ordinauit, subiecit sic scilicet ut ab ipsius loci abbate regatur, quodque super duas prebendas ibidem quotidie pauperibus ordinatas exercuerat, totum ad utilitatem ipsorum confratrum componatur.

Si quis autem, quod absit, ex omnibus his que sic ecclesie collata sunt, aliquid auferre, aut imminuere presumpserit, de libro uiuentium deleatur, et  ab eterno Iudice et omnibus sanctis eius condemnetur, cum Iuda traditore in perenni supplicio comburatur.

Super hoc aream unam in Carinthia, que Erro uocatur, quam dux Henricus pro aduocatia Aquilegiensi patriarche dederat cum piscationibus atque omnibus ad eandem curiam pertinentibus, et transitum apud Ponbenuelch, quod specialiter ad fratrum uestimenta ordinauit.

Huius rei testes sunt Andreas Noue-Ciuitatis episcopus, abbas Gaudentius de Sirriacho, abbas Robono de sancto Udalrico, de capellanis octo Aquilegen. archidiaconus, Sefridus et Walpertus, Cuono Austrie prepositus, et Wolfredus, Hilprandus et Benedictus archipresbiter. De laicis uero Ioannes filius Hechonis, Lupoldus filius Pobonis, Ioannes Aquilegien. uicedominus, Hiltepoldus dapifer, Gotfredus, Germanus, Cuono uillicus Rocchi, Hermannus, Bedinus, Riccarius, Sigibotto, Udalricus, Cheamordus, Udalricus Stolich, Hilipoldus, Ioannes Bertaldus Pericchio,  Bertaldus de Glemona et fratres eius, Pericho Duringus, et Articus, et alii quamplures clerici atque laici.

Actum est hoc anno incarnationis Dominice 1072, quarto Idus Nouembris, 12 indictione.

Ego Udalricus Aquilegen. patriarcha manu propria subscripsi atque ut postmodum ratum ut permaneat, hanc cartam sigillo nostro iussimus insigniri.



XIII. [a 1Kb] DONATIO AZONIS ET MACTILDAE CONIUGUM CANONICIS AQUILEIENSIS ECCLESIAE.

Breue recordationis. Qualiter ego Azo de Azmurgen cum Mactilda uxore mea pro remedio anime nostre, et parentum nostrorum dedimus Curtem nostram in perpetuo . . . sita cum omnibus pertinentiis suis, et duas massaritias, una in uilla que dicitur Bicinis, altera in Clauenzano super altare sancte Dei genitricis Marie ad usus fratrum . . . . . . donatione  hoc modo fecimus; quod ego et uxor mea usque ad obitum meum sine censu habeamus et possideamus. Si autem uxor mea superuixerit, usufructum a fratribus pro paruo censu in uita sua habeat: post obitum uero suum sine omni contradictione in pace et quiete omnia que dedimus fratribus ipsis, expedita remaneant. Actum est hoc Aquilegie anno millesimo  centesimo uigesimo nono incarnationis Domini nostri Iesu Christi . . . Idus Martii, indictione 7, nullo patriarcha Aquileg. existente. Huius autem rei testes sunt comes Poppo de Celsa, Meginardus de Suarcemburg, Pellegrinus, Franciscus, Carolus, Fridericus, et Hermenardus de Sancto Stefano, Roduldus, uener. et Dranosa, Marinus, uuernerus, Arpo, Baron. et Henricus, Bertoldus [b 1Kb] .



XIu. DOCUMENTUM COMMUTATIONIS IURIUM ADuOCATIAE AQUILEIENSIS, Firmate auctoritate Peregrini I patriarche Aquileiensis.

Antiquorum Patrum exempla nos instituunt, ut in Ecclesia Dei famulantium iustis petitionibus annuamus. Annuentes paterna gratia pietatis, et fraterne studio . . . . . in nouitatibus eorum consilium eis et auxilium sollicite impendere studeamus. Hinc ego Peregrinus  Dei gratia sancte Aquileiensis Ecclesie patriarcha omnibus Christi fidelibus tam futuris, quam presentibus uolo esse notissimum, qualiter dilectus frater noster Hatturicus sancti Stephani prepositus ad nos sepe accedens lacrymabiliter conquestus est, quod exactores aduocati Minghinardi rusticos Ecclesie sue malitia et prauitate sua iniustis et immoderatis exactionibus incessanter et intolerabiliter uexarent, ac tanta acerbitatis sue uarietate grauarent, quod multi facultatibus suis expoliati recedentes domos uacuas reliquissent, et nisi eis nostra citius auctoritate subuenissemus, idem facere cogerentur residui, qui remansissent. Quorum afflictionibus et necessitatibus paterna pietate condolentes, et fraterna affectione compatientes pro tempore eis consulere et subuenire non distulimus, et ut necessitas perurgebat, a tanta nos oppressione liberare decreuimus.

Itaque Menghinardum aduocatum, filiumque eius  Henricum eidem aduocatie consortem uocantes, querimoniam nobis factam eis exposuimus, ut exactores suos talia facere prohibeant sub obtestatione gratie et auctoritatis nostre rogauimus atque precepimus, ut quoquomodo monitis et iussionibus acquiescere et precibus nostris obedire, et iniquos placitatores suos de malignitate, quam exercebant in pauperes rusticos, 264 corripere cercereque uoluerint. Hattuuicus sancti Stephani prepositus rusticorum suorum afflictionem et bonorum Ecclesie sue destructionem ferre non preualens communicato consilio cum fratribus et ceteris fidelibus suis, cum bonis Ecclesie beati Stephani, nostra licentia et auctoritate a predictis M. aduocato, filiaque eius H. in duabus uillis, uidelicet Predemano, et Terenzano, nec non et in Carnia . . . . . in reliquis uero bonis Ecclesie stabili . . . . . et perpetuo iure transferre proposuit. Et ut hoc Deo auxiliante ad effectum perduceret, omni studio per se et per omnes quoscumque potuit, indefesse laborare non cessauit. Tandem ex Dei nutu, qui fidelium  suorum semper uotis annuet, talis inter eos conuentio facta est . . . . . Ut predictus H. de prediis Ecclesie sue uiginti quatuor massaritias, que ab antecessoribus suis in beneficium tradita fuerunt, quarum quatuor in Predemano, duas in Terenzano, quatuor in subcollibus, sex in Carnia, octo in Sancto Daniele simul et telonium in Mercato sancti Danielis, et ad  hec uiginti Marcas argenti eidem Menghinardo aduocato, et filio eius Henrico daret, sub ea scilicet conditione, ut M. aduocatus pater, et filius eius H. placitum et omne aduocatie ius, quod in prenominatis bonis, hoc est in Predemano, in Terenzano, et in Carnia  possidere uidebantur, in manus nostras refutarent et una nobiscum in ius et possessionem ipsius Ecclesie transferrent et confermarint. Hac denique facta conuentione ad presentiam nostram uenientes, et uniuersa nobis supradicta per ordinem intimantes, nostrumque super his assensum implorantes idem M. aduocatus, et filius eius H. placitum et omnem utilitatem aduocatie, quod in predicta Ecclesie sancti Stephani uilla habebunt, in manus nostras refutauerunt, atque ut superius continetur, eidem Ecclesie donari rogauerunt: ipsique uidelicet pater et filius uiginti quatuor mansus, qui fundati sunt in prescriptis locis Ecclesie, et telonium in sancto Daniele,  a nobis per has conuentiones susceperunt.

Nos ergo, ut in principio presignauimus pauperum afflictionem considerantes, et eos a tanta uiolentia eripere cupientes, Ecclesie quoque et fratrum in ea famulantium utilitatem per omnia diligentes, placitum aduocatie cum omni plenitudine et iustitia, que fieri debet in prefatis bonis, que Ecclesia beati Stephani habere uel possidere cernitur, uel deinceps quolibet tempore acquirere uel liberare poterit, in ius et proprietatem ipsius Ecclesie transfundimus et concedimus, perpetuoque iure possidendum largimur et confirmamus sub anathemate omnipotentis Dei et nostro: statuentes, ut nullus posthac aduocatus, nullaque parua uel magna persona in predicte Ecclesie bonis placitare, aut uiolentiam, seu aliquam molestiam inferre presumat; sed prepositus, qui pro tempore in eadem Ecclesia preerit, prout melius poterit, fratribus exinde fideliter ministrare studeat. Quod ut uerius credatur, et ab omnibus inuiolabiliter custodiatur hanc donationis nostre chartulam conscribi  decreuimus, et manu propria subscribentes, et ceteros, qui interfuerunt, clericos et laicos similiter subscribere inuitauimus, sicque sigilli nostri impressione insignire iussimus.

Actum in Ciuitate Australi Foriiulii in cappella sancti Paulini patriarche anno incarnat. Domini 1134.

Signum Peregrini patriarche.

Signum Berturici episcopi.

Signum uudaltici archidiaconi.



Xu. [a 1Kb] STATUTUM uOLDARICI PATRIARCHAE AQUILEIENSIS [b 1Kb] , Pro officio solemni sancte Marie Magdalene in ecclesia Aquileiensi celebrando.

uoldaricus Dei gratia sancte Aquilegiensis Ecclesie patriarcha, apostolice sedis legatus, dilectis in Christo fratribus Liuprando decano, ceterisque eiusdem  Ecclesie canonicis tam futuris, quam presentibus in perpetuum.

Si iustas et honestas eorum petitiones prompta benignitate admittimus, quorum fides et constantia circa sanctam Aquilegiensem Ecclesiam et personam nostram multiplici rerum claruit experientia, et ipsos ad deuotionem nostram feruentiores reddimus, et aliorum hoc considerantium animos ad seruitium Aquilegien. Ecclesie spe condigne retributionis accingimus.  Ea propter karissimi fratris et capellani nostri, et concanonici uestri magistri Romuli, cuius circa nos et Ecclesiam nostram fides copiosa et grata admodum existunt merita, precibus annuentes, quas humiliter et deuote nobis porrexerat, statuimus, et presentis scripti priuilegio sancimus, ut festum beate Marie Magdelene, quam idem frater noster magister Romulus in specialem, ut moris esse solet, patronam elegit, quod hactenus in Ecclesia nostra solepniter celebrari non consueuit, deinces nouem lectionum officio diligenter et solepniter celebretis. Quod licet in antiqua consuetudine Ecclesie nostre non fuerit, digne tamen et debita deuotione statuenda sunt et admittenda quoad uenerationem sanctorum Dei, et presertim beatissime Marie Magdalene spectant obsequia, quam etsi ceteris supernis ciuibus excellentiorem non dixerimus; prima tamen dominice resurrectionis extitit prenuncia, et per sue conuersionis et penitentie exempla nobis, qui peccatorum  mole tenemur oppressi, potissima diuine clementie premonstrat indicia. Ad petitionem quoque pretaxati magistri Romuli stationem quam in foro Aquilegiensi a nobis tenebat et possidebat, quam in presentiarum Bertlottus uenetus per ipsum tenet, cuius fictum est una marca ex XuI den. frisac. uobis habendam et possidendam iure proprietario conferimus, donamus, et presenti priuilegio communimus, ita uidelicet ut in prefato festo sancte Marie Magdalene de predicto ficto seruitium integrum habeatis, et quod superfuerit in die anniuersario obitus sui ad communem commodum expendatis. Quod ut uerum credatis, et perpetuis temporibus firmum et indiuulsum permaneat, nec alicui successorum nostrorum immutare aut perturbare liceat, presentem in paginam conscribi et sigilli nostri impressione insigniri iussimus. Testes sunt Girardus Paduanus . . . . . Ionathas Concordiensis, Ioannes Emoniensis episcopi, Herremanus . . . electus, Magister Dominicus, Reginhardus capellani. Herremanus Aquileg. thesaurarius,  Bertholdus de Albo et alii multi.

Actum Padue anno Dominice incarnationis 1180, indictione 13, tertio die intrante Aprili.

Ego Chunradus domini patriarche capellanus ex mandato ipsius hanc cartam scripsi et dedi.



XuI. [c 1Kb] INSCRIPTIO PLACITI ADuOCATIAE In porticu ecclesie Aquileiensis

Notum sit omnibus fidelibus Christi qualiter ego Henricus dux totum placitum aduocatie canonice huic ecclesie pro mea anima et Luicarde uxoris mee sancte Marie et fratribus his coram clericis et laicis, collaudante et confirmante domino uodolrico patriarcha dederim, uidelicet eo tenore ut semper in festiuitate omnium sanctorum optimum seruicium canonicis his in uita mea a preposito eorum fideliter amministretur, 265 et Christi pauperes pascantur;  post mortem uero meam in meo anniuersario totum istud supradictum adimpleatur.

Anno Domini 1196, indict. 14, 8 die mense ineunte Octobri. Ego uilelmus sacri palatii notarius in ciuitate Aquileie ante fores maioris Ecclesie prout in autentico inueni nichil addens nichil diminuens rogatus istud scripsi priuilegium [d 1Kb] .



XuII [a 1Kb] EXEMPTIO CAPELLAE S. QUIRINI, Ubi femine conuerse detinebantur, a subiectione Plebani Utinensis per Bertholdum patriarcham Aquileiensem.


In nomine sancte et indiuidue Trinitatis. Amen. Anno Domini 1242, ind. 15, octaua die exeunte Iulio.

Sicut sacra testatur pagina promeretur a summo Iudice sua sibi laxari debita, qui relaxat ancillas a debito seruitutis: et etiam institutum est a uiris prudentibus, ut quod uellet aliquis permanere stabilius, litterarum suarum indicio prenarretur. Sciant ergo presentes et posteri, quod nos Pertoldus Dei gratia sancte sedis Aquilegiensis patriarcha notum fieri uolumus omnibus, ad quos presens pagina deuenerit, quod de nostro consensu et uoluntate est, quod de cetero capella sancti Quirini de Utino, ubi conuerse commorantur, plebi de Utino non debeat pertinere  uel ei subiacere nisi quod ei annuatim unam libram cere soluere teneatur, et quod de cetero nullus plebanus de Utino, uel uicarius, uel sacerdos nullum dominium habeant super predictam capellam, nisi persona illa, quam nos et nostri successores loco et nomine nostri ibi ordinabimus Deo deseruire: et si aliquo tempore aliquis existens plebanus, uel uicarius, uel sacerdos in Utino, uel alia persona temporalis, uel spiritualis, que contra supradicta uenire tentauerit, indignationem Dei et omnium sanctorum, et nostram et nostrorum successorum se sentiat incurrisse. Unde ne qua possit imposterum oriri calumnia, que attemptet donum, quod fecimus, infirmare, presentem paginam subscriptione testium, et sigilli auctoritate nostri uolumus confirmare. Huius rei testes fuerunt uuilhelmus decanus Aquilegiensis, Iacobus archipresbyter, uuolricus de Cucanea, Ioannes de Roncas, Naus de Mels, Bonacontus et alii.

 Actum Utini in ecclesia sancte Marie.

Ego Martinus sacri palatii notarius ex mandato dicti domini Pertoldi patriarche Aquilegiensis scripsi et corroboraui.



XuIII. [b 1Kb] IURA ARCHIDIACONATUS AQUILEIENSIS A Gregorio de Monte Longo patriarcha reformata.

In nomine Christi, amen. Anno a natiuitate eiusdem 1263, indict. 7, apud ciuitatem Austriam in anticamera patriarchali, die 15 Decembris: presentibus dominis Arnardo Petenensi episcopo, Transimundo de Anagia domini pape capellano, fratre Leonardo lectore fratrum Predicatorum, Iacobo filio magistri Cettonelli de Ciuitate, Sclauo de Campo Domini Gregorii Dei gratia patriarche Aquileiensis capellano, Ioanne de Cucanea, magistro Ascanio Phisico, qui fuit de Perusio, domino Rufino de Ponto de Placentia testibus ad hoc uocatis et rogatis, et aliis  quampluribus.

Reuerendus Pater et dominus Gregorius Dei gratia sancte Aquileiensis sedis patriarcha infrascriptam ordinationem seu statutum pretulit in hunc modum, uidelicet: Dilectus filius Ioannes archidiaconus Aquileiensis quedam iura et consuetudines, que, uel quas super constituendis seu habendis iuratis in archidiaconatu suo ad denunciationem excessuum faciendam dignoscitur habuisse: necnon quoddam ius aliud, quod super certa quantitate annone, et quam sibi ab habitatoribus in burgis et mercato de Utino sibi deberi de iure dicebat, mota super hoc ipsis habitantibus  per eumdem archidiaconum in iudicio questione, sponte ac libere ad requisitionem nostram in nostris manibus resignauit in presentia mei subscripti notarii et testium predictorum, ut de illis disponeremus secundum de iure et utilem statum terre pro nostre arbitrio uoluntatis.

Ad maiorem ergo rei euidentiam, eodem archidiacono presente et consentiente sic duximus iudicandum, statuendum et ordinandum: ut idem archidiaconus et successores sui nullum iuratum de cetero in aliquo loco constituere debeant uel habere. uolumus etiam et ordinamus, ut illa quantitas annone, quam sibi archidiaconus ab habitantibus in burgis et mercato de Utino deberi dicebat, ab ipsis per eumdem archidiaconum uel successores suos nullatenus exigatur: nec ipsi habitantes ipsi soluere de cetero teneantur, cum predicta omnia nobis et ecclesie nostre duximus retinenda.

Statuimus insuper et precipimus, ut archidiaconus  Aquileiensis qui pro tempore fuerit, per se procuratorem uel uicarium, si uoluerit, uisitatorem nullam denunciationem deinceps recipiet, uel inquisitionem faciat de auditu. De manifestis tamen excessibus ad ecclesiasticum forum spectantibus, qui ad eum, procuratorem uel uicarium suum per accusationem, uel querimoniam peruenerint, cognoscere possint, et debeant iudicare, et penam infligere consuetam ad hec cetera iura [c 1Kb] archidiaconatus et consuetudines tam in uisitationibus quam procurationibus eidem archidiacono uel uicario suo ratione uisitationis prestandis petitionem et receptionem cuiusdam quantitatis annone a certis hominibus sui archidiaconatus sibi debite.

Insuper petitionem et receptionem denariorum a plebibus, qui denarii dicuntur denarii Pasce, seu archidiaconatus ac aliorum denariorum in omnibus locis et penis, in quibus et a quibus archidiaconus recipere consueuit, seu habere debet de consuetudine uel de iure, et generaliter omnia iura, que archidiaconus  uel sui predecessores habuerunt de consuetudine uel de iure, in quibus eis detractum non est priuilegio speciali, sibi [pro ipsi] integrum reseruamus.

Ad predictam autem nostram ordinationem faciendam multiplex ratio nos induxit: precipue tamen fuit multorum remotio scandalorum, et ipsorum euidens malitia iuratorum: sicut enim pro certo didicimus, idem iurati non querentes que Dei sunt, sed que sua, ex concepta malitia denunciabant innoxios, culpabiles relinquentes gratia uel amore, et quoque propter illicitas pactiones, unde sequebatur  ad denunciationem eorum damnabantur innoxii; uel saltem etsi non iuris, facti tamen infamiam incurrebant: quod quidem inter subiectos nostros grauia scandala suscitabat. Ad hec cum petitiones et supplicationes instantium dilectorum nostrorum communis de Utino [deest aliquid, puta accederent], Ecclesie nostre nichilominus ac ipsius loci utilitate non  modica suadente certos canonicos in predicto loco de Utino decernimus ordinandos.

uolumus, ordinamus et statuimus, ut medietatem reddituum quondam plebis uacantis, et ecclesie, que nunc dicitur sancti uorlici de Utino canonici instituendi, cum a nobis instituti fuerint, quod percipere debeant et habere.

[d 1Kb] Attendentes autem, quod ex predicta ordinatione nostra archidiaconus Aquileiensis in annuis redditibus non modicum damnum incurrit: considerantes etiam alios ipsius archidiaconatus redditus fuisse et esse tenues et exiles, aliam medietatem reddituum  quondam predicte plebis uacantis, et predicte ecclesie sancti uorlici in compensationem redituum subtractorum eidem archidiacono pro se et successoribus suis duximus assignandam: inuestientes ex nunc manu propria eumdem archidiaconum de medietate reddituum predictorum.

Preterea institutionem et restitutionem in capellis et inferiorum sacerdotum, et clericorum in predicta ecclesia, que dicitur sancti uorlici ad archidiaconum Aquileiensem, qui pro tempore fuerit, de cetero uolumus et statuimus pertinere: statuentes atque precipientes, ut nullus apud ecclesiam, que est in castro de Utino, que quondam plebs erat, debeat de cetero sepeliri, seu etiam baptizari, aut alia recipere sacramenta, 266 nec ibi populus conueniat solemniter ad diuina: sed apud ecclesiam inferiorem, que nunc dicitur sancti uorlici omnes sepeliantur, baptizentur, et conueniant ad diuina ibidem recepturi ecclesiastica sacramenta: quam eamdem ecclesiam, que  quondam plebs erat, eidem ecclesie que dicitur sancti uorlici de Utino, tanquam capellam sue matrici uolumus et ordinamus in omnibus esse subiectam.

In cuius rei euidentiam, et publicam et stabilem firmitatem memoratus dominus Gregorius patriarcha Aquileiensis instrumentum presens fecit sui pendentis sigilli munimine roboratum.



XIX. [a 1Kb] STATUTUM Editum per Dominum Raimundum patriarcham Aquileiensem pro emendis domibus ad uitam communem canonicorum Utinensium.

In nomine Christi, amen. Anno a natiuitate eiusdem 1278, indict. 6, apud Utinum in casaturi domini patriarche die tertio intrante Februario. Presentibus fratre Humili ordinis Fratrum Minorum, et magistro Martino de Crema plebano plebis de Flambrio domini reu. Dei gratia patriarche Aquileien.  capellanis, domino Lippo Capon mercatore Florentin. Rolando de sancto Angelo ostiario, et Burla de Mediolan. familiaribus dicti domini Patriarche testibus ad hoc uocatis et rogatis, et aliis.

Reuerendus pater et dominus Raimundus Dei gratia sancte Aquileien. sedis patriarcha diligenter intendens ad statum, augmentum, et decus ecclesie sancti uorlici de Utino, uolensque quod canonici eiusdem ecclesie domos habeant, in quibus ualeant habitare sicut in aliis ecclesiis habentibus capitula fieri ordinauit presentibus et consentientibus dominis Naticlero custode, Leone presbytero, Henxutto de Attens, Mattheo de Carate, et Fraino de Mediolano per se ipsorum nomine et nomine aliorum canonicorum dicte ecclesie absentium, statuit ac ordinauit et precepit inuiolabiliter obseruari, quod medietas reddituum omnium predicte ecclesie sancti uorlici quocunque nomine censeantur, siue spectent ad dominum archidiaconum Aquilegen. siue ad predictos  canonicos poni debeant in sequestro conseruanda per duos ex canonicis memorate ecclesie, de quibus prefati canonici inter se contenti fuerint et concordes, et conuertenda per eosdem duos canonicos in comparanda terra iuxta illam terram, quam habent ipsi canonici prope dictam ecclesiam sancti uorlici ac construi faciendo domos iuxta consilium predictorum domini patriarche et canonicorum, in quibus iidem canonici commode ualeant habitare. Ita tamen quod predicti duo canonici de ipsis redditibus coram dictis domino patriarcha et canonicis quandocunque requisiti fuerint, debeant integre ponere rationem, statuto huiusmodi usque ad consummationem dictarum domorum nichilominus firmo et inuiolabiliter  perdurante. Item idem dominus patriarcha presentibus et consentientibus supradictis canonicis pro se et aliis canonicis absentibus statuit et precepit perpetuo in predicta ecclesia sancti uorlici inuiolabiliter obseruari, quod quotidiane oblationes eiusdem ecclesie inter canonicos ipsius ecclesie, qui die oblationum in eadem ecclesia presentes fuerint equanimiter compartiri debeant atque dari. Ita tamen quod custos qui nunc est, et qui pro tempore fuerit in eadem ecclesia tanquam maior et potior inter dictos canonicos semper cum presens fuerit de huiusmodi oblationibus, quantum duo ex canonicis, qui presentes fuerint, percipere debeat et habere et quod predicti omnes et singuli canonici prefate ecclesie sancti uorlici dicto custodi qui nunc est et qui pro tempore fuerit in eadem ecclesia, obedire debeant in licitis et honestis. Quodque idem custos ad tractatus eiusdem ecclesie utiles predictorum canonicorum, qui eiusdem tractatibus commode potuerint interesse consilium  et assensum requirere debeat et habere. Et si forsan dictus custos, uel aliquis ex predictis canonicis infirmus existens in terra Utini presens fuerit, suam de predictis oblationibus nichilominus sicut unus ex aliis canonicis presentibus suam habere debeat portionem, prout superius est expressum. Etsi extra terram predictam Utini fuerit, nichil omnino percipiat ex eisdem. In cuius rei testimonium prefatus dominus Raymundus patriarcha instrumentum presens fecit sui sigilli pendentis munimine roborari.

Ego Ioannes de Lupico sacri imperii publicus notarius hiis presens interfui, et rogatus scripsi in formam publicam reducendo [b 1Kb] .



XX. [c 1Kb] IUS UTINENSIS ECCLESIAE Assertum contra archidiaconum Aquileiensem.

In nomine Christi, amen. Anno Natiuitatis eiusdem  1289, indict. 2, die nona intrante Iulio. Presentibus dominis Augustino decano sancti Felicis Aquileiensis, Lazaro archipresbytero, seu uicario uenerabilis uiri domini archidiaconi Aquileie, Christophorus de Utino, plebanus de Luzinico testibus, et aliis.

Dominus Iacobus custos maioris ecclesie Utini in presentia uenerabilis uiri domini Seruillionis de uillalta Aquileie archidiaconi constitutus proposuit dicens: Domine archidiacone, uos uocatis clerum uestri archidiaconatus hodie ad synodum celebrandum in maiori ecclesia Utinensi, neque me, neque capitulo requisito, ubi nichil habetis facere, quia ego, ecclesia, et capitulum Utinense immediate spectamus ad dominum patriarcham Aquileiensem; neque huiusmodi unquam ius spectauit ad precessorem uestrum. Quare nomine meo, ecclesie, et capituli Utinensis, quatenus placeat uobis in hoc taliter uos habere, quod non sit ecclesie nostre, neque nobis possit  propterea conuocationem huiusmodi preiudicium imposterum generare.

Quibus sic propositis dictus dominus archidiaconus respondit, quod bene sciebat, et recognoscebat quoque in ecclesia maiori Utinensi nichil facere habebat, neque in clerum ipsius ecclesie; sed rogabat hoc de gratia speciali, quia commodius in ecclesia Utinensi poterat synodum uocari, propter opportunitatem loci, et terre meditulium. Eidem petitioni ob hoc annuit dictus custos nolens per hoc sibi, et ecclesie Utinensi, et capitulo preiudicium imposterum generari.

Actum Utini in domo domini Nicolai domine Palme.

 Ego Nicolaus de Utino imperiali auctoritate notarius predictis omnibus interfui, et rogatus scripsi.



XXI. [a 1Kb] IURAMENTUM FIDELITATIS Exhibitum a Stephano Iordani canonico Patauino nomine Ioannis Patauini episcopi Raimundo patriarche Aquileiensi.

1296. None indict. Utini in castro in capella maioris palatii domini patriarche Aquileien. die Lune 12, exeunte Augusto, presentibus domino Nicolaio Dalfino de uenetiis archidiacono Polens., dominis Philippono della Turre Aquil. et Becacio Paduano canonicis, et fratre Bonetto de Ciuitate ordinis Minorum, Domino Folchero plebano de Wrazlau et domino Bono de Labereta reuerendi patris domini reuerendi Dei gratia patriarche Aquileien. capellanis testibus ad hoc uocatis et rogatis, et aliis quam pluribus.

 uir nobilis atque prudens dominus Stephanus domini Iordani de Urbe canonicus Paduanus, domini PP. capellanus, nuntius et procurator uenerabilis patris domini fratris Ioannis [b 1Kb] permissione diuina episcopi Paduani ad ea que in infrascripto procuratorio continentur, constitutus in presentia reuerendi patris domini Raimundi Dei gratia sancte sedis Aquileiensis patriarche presentauit et dedit ipsi domino patriarche ex parte dicti domini episcopi et ecclesie Padoane quodam procuratorium, cuius tenor de uerbo ad uerbum noscitur esse tale.

267 Noueritis uniuersi presens instrumentum publicum inspecturi, quod cum nos frater Ioannes permissione diuina Paduanus episcopus occupati simus uariis negotiis nostre ecclesie Paduane, propter que nos ab ipsa nostra ecclesia Paduana ad presens comode absentari non possumus, nec etiam ad uen. patrem dominum . . . patriarcham Aquilegen. accedere personaliter, prout de iure tenemur, facimus,  constituimus et ordinamus prouidum uirum dominum Stephanum domini Iordani de Urbe canonicum Paduanum domini pp. capellanum consanguineum et socium nostrum dilectum presentem et recipientem, nostrum procuratorem et nuntium specialem ad se presentandum nostro nomine et nostre ecclesie Paduane coram uen. patre domino . . . patriarcha Aquil. prefato, et ad prestandum eidem nomine Aquil. ecclesie iuramentum sibi debitum secundum canonicas sanctiones, et ad uisitandum ipsam ecclesiam Aquileg. secundum modum debitum de iure et consuetudine approbatum: promittentes nomine nostro et ecclesie Paduane mihi publico notario infrascripto recipienti nomine omnium quorum intererit ratum et firmum habere quidquid per ipsum procuratorem actum fuerit in predictis. In cuius rei testimonium presens instrumentum per infrascriptum notarium . . . fieri fecimus ad maiorem cautelam nostri sigilli munimine roboratum.

Actum Padue in Palatio nostro anno Domini a Natiuitate  1296, indict. 9, die 15 Augusti. Presentibus magistris Ricicherio canonico Parentino uicario, Iohane Cio de Urbe camerario, et Iacobo de Actara notario ex familiaribus nostris testibus. Et Ego Manfredus Thome de Auximo pub. imp. auctor. notarius et nunc domini episcopi, predictis omnibus interfui, ipsaque ipsius mandato scripsi et publicaui, et signum meum apposui consuetum.

Quo procuratorio lecto coram supradicto domino patriarcha memoratus dominus Stephanus procurator  procuratoris nomine memorati domini fratris Ioannis episcopi Paduani et pro ipso prestitit iuramentum fidelitatis supradicto domino Raimundo patriarche Aquilegen. in hec uerba:

Ego Stephanus domini Iordani de Urbe canonicus Paduanus domini pp. capellanus, procurator et nuntius specialis uen. patris et domini Ioannis Dei gratia episcopi Paduani ad ea, que in supradicto procuratorio continentur, nomine et uice ipsius domini fratris Ioannis episcopi Paduani iuro in animam eius, quod ipse dominus frater Ioannes episcopus Paduanus ab hac hora in antea fidelis et obediens erit beato Hermachore, et sancte Aquilegen. ecclesie ac reuerendo patri et domino suo domino Raimundo patriarche Aquilegen. suisque successoribus canonice intrantibus: nunquam erit in consilio aut consensu, uel facto, ut uitam perdant aut membrum, aut capiantur mala captione. Consilium uero quod sibi . . . per se, aut per nuntios suos, seu per litteras ad eorum dampnum se sciente nemini pandet. Patriarchatum  Aquilegen. et regalia patriarchatus eiusdem adiutor eis erit ad retinendum, et defendendum, saluo ipsius ordine, contra omnem hominem. Legatos et nuntios ipsius domini patriarche et ecclesie Aquilegen. eundo et redeundo honorifice tractabit, et in suis necessitatibus adiuuabit; uocatus ad synodum ueniet, nisi prepeditus fuerit canonica prepeditione; limina ecclesie Aquileg. annis singulis uisitabit aut per se, aut per suum nuntium, nisi dicti domini patriarche absoluatur licentia; possessiones uero ad mensam sue ecclesie Paduane pertinentes non uendet, neque donabit, neque impignorabit, neque de nouo inleudabit, neque alio modo alienabit, inconsulto domino patriarcha Aquilegen. Sic Deus me et eumdem dominum episcopum Paduanum adiuuet et hec sacra Dei Euangelia. In cuius rei causa memoratus dominus frater Ioannes episcopus Paduanus instrumentum presens fecit sui sigilli pendentis munimine roborari.

 Ego Ioannes de Lupico sacri imperii publicus notarius supradictis omnibus presens interfui, et de mandato suprascripti domini Raimundi patriarche scripsi in formam publicam reducendo.



XXII. [c 1Kb] DESIGNATIO TERRAE SEU FORI, Appellandi Mediolanum Raimundi.

1297, decime indictionis. In quodam campo Raynerussii iunioris de Scarelis de Clemona, qui parum distat a monte in quo solet esse quoddam castrum, quod uocabatur Grossembeh iuxta uiam publicam, per quam itur ad hospitale de Collibus de Clemona. Die Martis 10, exeunte Maio. Presentibus nobilibus uiris dominis Muscha de Lature marchione Istrie, Mathia et Adelghera fratribus de Clemona, et dominis Albertino de Reponio, scolastico ecclesie Aquilegen. et magistro Fulchero de Wrazlau, et Nicolao de Goriach plebium plebanis, et domini Raymundi  Dei gratia patriarche Aquilegen. capellanis, et domino Milano de Paona habitatore castri de Utino, Stephano uilich, et Pizulo filio quondam domini Ottollini de Portis de Clemona testibus ad hoc et aliis multis.

Reuerendus pater et dominus Raymundus Dei gratia sancte Aquilegen. sedis patriarcha tenens manum dexteram ad quamdam perticam, in cuius summitate fixa erat quedam crux ferrea, et stans in predicto campo dixit. Nos ad honorem Dei, et gloriose  uirginis Marie matris eius, et beatorum martirum Hermacore et Fortunati patronorum nostrorum, et ad honorem status, et exaltationem nostram et ecclesie Aquileien. et ad comodum omnium subiectorum nostrorum et dicte Aquileien. ecclesie, fiximus, et figi precipimus hanc perticam cum signo sancte crucis in hoc campo in signum quod hic uolumus dante Domino construere, et construi facere quamdam terram et forum nostrum nomine Aquileien. ecclesie, quod Mediolanum Raymundi uolumus et statuimus nuncupari, et predictam perticam cum cruce figi fecimus in campo predicto [a 1Kb] .

Ego Ioannes de Lupico sacri imperii publicus notarius suprascriptis omnibus presens interfui, et de mandato suprascripti domini Raymundi patriarche scripsi in formam publicam reducendo.



XXIII. [b 1Kb] FUNDATIO ECCLESIAE Sancti Nicolai de Sacillo.


Paganus Dei et apostolice sedis gratia sancte sedis Aquilegensis patriarcha. Uniuersis presentes inspecturis salutem in Domino sempiternam.

Uniuersitati uestre uolumus esse notum, quod uolentes postulationibus subuenire, uiso et undique diligenter inspecto quodam priuilegio bone memorie Bertoldi patriarche Aquileiensis sigillo eius cereo pendenti non corrupto nobis per dilectum filium Sygebaldinum plebanum ecclesie sancti Nicolay de Sacillo exhibito, ipsum ad eiusdem plebani instantiam et supplicationem humilem per manum infrascripti notarii nostri transcribi et renouari precepimus. uolentes, decernentes, et statuentes, ut hoc eius transumptum, siue exemplum eamdem uim habeat eumdemque uigorem ac idem robur optineat per omnia quod originale predictum noscitur optinere, etiamsi illud nunquam imposterum appareret. Utque idem Sygebaldinus plebanus, et eius successores  eamdem a nobis auctoritatem habeant compescendi per censuram ecclesiasticam detemptores iurium et possessionum dicte ecclesie, canonica monitione premissa, nec non uiolatores dictorum iurium et possessionum, seu contradictores et rebelles, quam idem noster predecessor quondam Bono eiusdem ecclesie plebano, et eius successoribus per priuilegium ipsum noscitur concessisse. Cuius tenor talis est:

[c 1Kb] Bertoldus Dei gratia sancte sedis Aquileien. patriarcha. Dilecto filio Bono plebano ecclesie sancti Nycolay de Sacillo salutem et benedictionem in Domino. Prudentia tua nobis cum instantia multa supplicauit frequenter, 268 ut per scripta nostra sygilli nostri roborata munimine, per que tibi et successoribus tuis ac aliis imposterum manifesta pateret ueritatis cognitio, te cautum facere dignaremur certificantes in illis prout opinio nostra tenet nostraque iura fatentur, si ecclesia beati Nycolay de Sacillo  predicta, que immediate spectat cum omni iure suo ad ecclesiam Aquileien. et nos, maxime quia inter Concordiensem diocesim et Cenetensem ibidem sita est, habere debeat populum et cimiterium proprium, ac sit ecclesia baptismalis, nec non exemptionis gaudeat libertate. Preterea cum etiam non constet per scripturas publicas, quibus iuribus et possessionibus dicta ecclesia, cuius es tu plebanus et pastor, dotata fuerit ab antiquo: supplicasti nobis humiliter et instanter, ut saltem ex notitia quorumdam  priuilegiorum Aquileiensis ecclesie, quibus fit mentio de promissis, dignaremur te reddere certum per eadem scripta nostra plenius in hac parte: ne defectu talium scripturarum ipsa ecclesia nostra de Sacillo super aliquibus iuribus et possessionibus suis dampnum pateretur seu aliquod detrimentum.

Nos uero deuotionis tue supplicationibus inclinati benigne, quas in Domino plurimum commendamus tenore presentium, sicut per quedam priuilegia nostra didicimus, te ac successores tuos et uniuersos has litteras inspecturos scire uolumus manifeste.

Quod temporibus illis, quibus uir illustris bone memorie dux Henricus, qui licet de genere fuisset, Alemanorum nobili stirpe genitus, tunc temporis dominabatur in partibus istis circa Liquentie flumen, pro remedio anime sue in Sacillo ad honorem beati Nycolay gloriosi confessoris et episcopi dictam ecclesiam inter fines diocesis Concordiens. et Cenetens. fundauit, sperans ibi tunc et per subsequens tempus  uita comite opidum seu munitionem construere laudabilem, que suo nomini gloriam et magnificentie sue rederet incrementum.

Idem tunc a Romana curia uidetur optinuisse de gratia speciali sicut patet per nostra priuilegia supradicta, quod non opstantibus priuilegiis et iurisdictionibus diocesis Concordiens. et Cenetens., dicta ecclesia beati Nycolay de Sacillo sit baptismalis, cimiterium habeat, ac populum sibi subiectum interius et exterius libere, quantum munitiones et claustra dicti loci de Sacillo, et circonstans et adiacens undique uilla sibi caperet tunc et temporibus successiuis.

Ita tamen quod supradicte dioceses Concordiens. et Cenetens. non teneant in aliquo, sed ab utroque prorsus episcopatu cum omnibus suis iuribus atque possessionibus ipsa ecclesia sit exempta. Ita eadem priuilegia nostra testari uidentur: et asserunt quod cum idem uir magnificus dux Enricus fundauit ecclesiam sancti Nycolay de Sacillo predictam, tunc in remissione  peccatorum suorum ei dedit, donauit, et contulit libere predium quoddam ad trium quantitatem agrorum, in quo construxit eamdem cum quodam territorio non lunge multum ab ipsa iuxta ripam Liquentie, simul cum quartesiis omnibus, qui deinde per subsequentia tempora de noualibus certorum nemorum, et aliis terris excultis et laboratis de nouo in confinio et districtu Sacilli prouenerint Domino largiente.

Item quoddam terratorium uersus montes a parte superiori prope riuum quod appellatur Orzale. Item quedam predia in loco qui dicitur uiganorum et in eius confinio et districtu. Item a parte inferiori iusta Liquentie flumen per duas Leguuas ab eadem ecclesia quoddam aliud terratorium sibi dedit. Item in districtu et confinio Canipe aliud etiam terratorium cum quibusdam prediis et seruis habitantibus in eodem.

Hys itaque sancti Nycolay predictam ecclesiam de  Sacillo prediis, possessionibus et terratoriis, seruis atque quartesiis dotatum predictis, idem uir illustris dux memoratus Henricus cum omnibus eiusdem exemptionibus, honoribus, atque iuribus cunctisque possessionibus, auctoritate summi pontificis, ecclesie Aquileiensi supposuit cum quibusdam aliis ecclesiis, ut pote ipsius et nostra ferunt priuilegia predicta penitus et precise.

Ut ergo conscientie tue, tuisque successoribus plenius in hac parte satisfaciant scripta nostra, uolumus,  ut dicta ecclesia sancti Nycolay de Sacillo exemptionibus et honoribus, iurisdictionibus et possessionibus supradictis, necnon cunctis iuribus suis tam gratia predictorum priuilegiorum sancte Aquileiensis ecclesie, quam iure prescriptionis antique gaudere debeat, et uti libere nunc et semper saluis tamen honoribus circa predicta Aquileiensis ecclesie, cui ut dictum est uir idem magnificus eamdem supposuit ecclesiam de Sacillo.

Ad hec autem deuotionis tue tam per nos, quam per successores nostros per presentes committimus et mandamus, quatenus dictas exemptiones cum honoribus suis et omnia iura cum iurisdictionibus dicte ecclesie sancti Nycolay de Sacillo manutenere debeas ac successores tui hoc modo uiriliter et tueri: detemptores iurium et possessionum eiusdem auctoritate nostra, debita monitione premissa per censuram ecclesiasticam, nec non et uiolatores dictorum iurium atque possessionum plebis predicte, seu contradictores et rebelles intrepide compescendo.

 In cuius rei euidentiam, et stabilem firmitatem presentes litteras nostras tibi et successoribus tuis concedimus sigilli nostri pendentis munimine roboratas.

Data Aquileie millesimo ducentesimo quadragesimo nono die secundo intrante Nouembri indict. 7.

Datum et actum Utini in patriarchali palatio nostro anno Dominice Natiuitatis millesimo trecentesimo uigesimo octauo indict. 11 die tertio decimo mensis Maii. Presentibus uen. uiris dominis fratre Ioanne abbate monasterii Rosacensis, et Petro Mora rectore ecclesie de . . . Mediolanensis diocesis . . . Berosino canonico Aquileiensis, Eusebio de Romagnano, fratre Bernardo monacho Cateuah Mediolani capellani domini patriarche predicti, Odorico et Francisco Nassutti notariis de Utino, presbytero Tadeo plebano plebis de Circhinis, Francisco de Manzano, et Guillelmo magistri Gualdi de ciuitate testibus, et aliis ad hoc specialiter uocatis et rogatis.

 Ego Gubertinus quondam Ressonandi de Nouate Mediolanensis diecesis publicus imperiali auctoritate notarius et scriba dicti domini patriarche priuilegium predictum, ut premittitur in nulla sui parte suspectum, una cum eodem domino patriarcha et testibus suprascriptis uidi, et diligenter inspexi, ac de mandato ipsius domini patriarche exemplaui, innouaui, et in hanc publicam formam redegi, meque cum signi mei impositione in eius fine subscripsi rogatus.



XXIu. [a 1Kb] TRANSLATIO PRAEPOSITURAE SANCTI ODORLICI In ecclesiam sancte Marie M. Utinensis.

Bertrandus Dei et apostolice sedis gratia sancte sedis Aquileiensis patriarcha. Ad perpetuam rei memoriam.

Inter alias sollicitudines nostras illa potissimum mentem nostram perurget, ut in ecclesiis nostris nostre  ordinationi commissis, et in locis insignibus constitutis, cultus diuinus, sicut excreuit populus, augeatur. Dudum siquidem pie memorie Innocentius papa quartus patriarche Aquileien. predecessori nostro, proprio nomine non expresso, apostolicas concessit litteras in hac forma:

Innocentius episcopus seruus seruorum Dei, uenerabili fratri . . . patriarche Aquileien. salutem et apostolicam benedictionem. Cum, sicut in nostra proposuisti presentia constitutus, dilecti filii . . . prepositus et capitulum ecclesie sancti Odorlici ecclesiam ipsam, pro eo quod sita est in loco non tuto ad securum locum uidelicet castrum Utinen. in spiritualibus et temporalibus tibi pleno iure subiectum transferre  desiderent, tuque preposituram ipsam cupias augmentare: nos deuotionis tue precibus inclinati, annectendi eidem prepositure plebem ipsius castri plenam tibi concedimus auctoritate presentium facultatem. Nulli ergo hominum liceat hanc paginam nostre concessionis infringere uel ei ausu temerario contraire. Si quis autem hoc attemptare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum. Datum Lugduni XII Kalendas Augusti pontificatus nostri anno tertio [b 1Kb] .

Quia igitur inundantibus supradictum predecessorem nostrum et alios successores eius, qui fuerunt usque ad nos, negotiis, nullus eorum negotium huiusmodi ad effectum deduxit: Nos quamuis in promotionis nostre addictam 269 ecclesiam Aquileien. primordio redderet eorumdem negotiorum inundatio non minus attonitos, excitati frequentibus cleri et populi exhortationibus intendere cepimus unioni seu annexioni iam dicte; et habito super hoc cum dilectis  filiis canonicis nostris et capitulo ecclesie nostre Aquileien. predicte diligenti tractatu, de ipsorum consilio et assensu plebem seu matricem ecclesiam sancti Odorlici dicte terre Utini nostre diecesis, que nunc sub beate Marie uocabulo nuncupatur uulgariter, et eam de cetero sic nuncupari decernimus, ubi diuina gratia fauente multitudo excreuit fidelium, collegiatam ordinaria auctoritate erigimus et perpetuo collegiatam esse decernimus: eique preposituram ecclesie sancti Odorlici iuxta Tulmentum eiusdem nostre diecesis seu ecclesiam ipsam cum omnibus iuribus et pertinentiis suis tam eadem auctoritate ordinaria, quam etiam apostolica supradicta qua fungimur in hac parte, incorporamus, annectimus, et unimus, atque de loco ubi sita est, pro eo quod ibi non est tuta, transferimus, et de cetero translatam censemus manere: statuentes et ordinantes, quod eadem ecclesia sancte Marie Utinensis collegiata per nos, ut premittitur, cum adiectione  dicte prepositure, et iis que inferius eidem adiicimus, de nouo erecta, deinceps extincto nomine custodis, qui prius erat maior in ea, per decanum, qui caput sit capituli, et de obuentionibus duplicem portionem recipiens, animarum curam habeat, de cetero gubernetur, eodem custode, Francisco scilicet, quoad uixerit canonico remanente: ita quod suo tempore prebendam, et alia que solebat recipere, cum duplicitate recipiat. Is autem qui nunc prefatam preposituram sancti Odorlici iuxta Tulmentum obtinet, Franciscus uidelicet della Turre, mutato nomine prepositi sit prefate ecclesie sancte Marie Utinensis decanus, omnesque prefate prepositure canonici sint de cetero prefate ecclesie sancte Marie canonici: et tam ipse Franciscus decanus, quam ipsi dicte prepositure canonici canonicatuum et prebendarum suarum  quos obtinent in prepositura prefata quandiu ipsi uixerint cum ea integritate percipiant, cum qua hactenus perceperunt cum honoribus et iurisdictionibus solitis. Eis autem  cedentibus uel decedentibus tam dicti Francisci prepositi, quam eorumdem canonicorum cedentium uel decedentium prebende in dictam ecclesiam Utinensem collegiatam perueniant, et eorum successoribus assignentur, prius tamen eisdem prebendis adequatis cum prebendis, que erant antea in dicta ecclesia Utinensi. Ad hec, quia deficiunt in eadem ecclesia Utinensi officia necessaria, sine quibus nec honorifice nec congrue stare potest, sacristia uidelicet, et etiam cantoria: nos pensatis omnibus que attendenda sunt in talibus, et exquisitione diligenti prehabita, plebem siue ecclesiam sancti Ioannis euangeliste de uariano eiusdem nostre diecesis ad ordinationem nostram similiter spectantem, in qua  sunt plebanus et clericus, auctoritate ordinaria de dictorum capituli et canonicorum nostrorum consilio et assensu ipsi ecclesie Utinensi annectimus et unimus, ac eosdem plebanum mutato nomine sacristam, clericum uero cantorem eiusdem ecclesie Utinen. de nouo creamus: ita quod ipsi sacrista et cantor habeant et percipiant fructus et redditus ipsius plebis sicut hactenus perceperunt. Ne autem curam populi, seu alia spiritualia tam in ipsa plebe, quam in iam dicta ecclesia sancti Odorlici iuxta Tulmentum negligere uideamur, decernimus et ordinamus, quod in utraque earumdem unus perpetuus existat uicarius, presbyter uidelicet qui per nos et successores nostros instituatur, et destituatur ibidem quoties fuerit opportunum. Alii uero presbyteri titularii siue filiarum ecclesiarum dictarum plebis et ecclesie in suis prioribus remaneant iuribus, quorum etiam institutionem et destitutionem nobis et eisdem successoribus reseruamus. Insuper cum sicut  ad nostram peruenit notitiam bone mem. Gregorius predecessor noster ex certis causis non iustis nec rationabilibus medietatem reddituum ecclesie supradicte sancte Marie Utinensis, que plebs sancti Odorlici tunc temporis uocabatur, eidem ecclesie suisque ministris nulla seruata iuris solemnitate subtraxit, ipsamque medietatem archidiacono Aquilegen. qui tunc erat et suis successoribus assignauit; uolentes Ecclesie predicte indemnitatibus prouidere, ipsamque uelut matricem insignis et populosi loci honoribus et prouentibus augmentare, dictam assignationem, que de facto, non de iure processerat, annullamus de nostri capituli predicti consilio et assensu, dictamque medietatem reddituum, quam uigore predicte consignationis Aquilegen. archidiaconus sibi hactenus indebite uindicauit, in quibuscunque rebus uel iuribus consistere dignoscatur, auctoritate ordinaria de consilio tamen et assensu nostri capituli memorati ad ius et proprietatem eiusdem ecclesie Utinen. reuocamus; decernentes quod de  fructibus et obuentionibus ipsius medietatis fiant due portiones equales, quarum una inter decanum et canonicos residentes, qui tamen diuinis officiis interfuerint, pro quotidianis distributionibus diuidatur: de altera uero quatuor constituantur prebende pro quatuor canonicis, uidelicet Tristano nato Fedrici de Sauorgnano, Nicolao Gabrielis quondam Henrigini de Pistoriis de Cremona, Francisco Missotti de Meduno et Raymundino Iacobini de Paona clericis Utinen. quos ex nunc ad predictas prebendas ultra numerum consuetum ibidem canonicos de nouo constituimus et creamus. Insuper statuendo decernimus, quod quotiescunque dignitas decanatus in ecclesia predicta Utinen. uacabit, electio decani ad capitulum ipsius ecclesie spectet, confirmatione tamen ipsius nobis in omnibus reseruata. Porro quando continget decanum uel aliquem canonicum ecclesie predicte Utinen. decedere, fructus et obuentiones primi anni post ipsum decessum integraliter  sicuti si uiuerent, et diuinis officiis interessent, pro anniuersario in ipsa duntaxat Ecclesia celebrando per capitulum debeant reseruari, et de ipsis alique possessiones emantur, quarum redditus et prouentus singulis annis inter decanum et canonicos anniuersario interessentes fideliter diuidantur. In quorum omnium testimonium presentes litteras seu publicum instrumentum per Petrum Ioannem de Baono notarium infrascriptum scribi et publicari mandauimus, et nostro sigillo pendenti muniri.

Datum et actum in predicta ecclesia Utinensi sub anno Natiuitatis Dominice 1334, indict. 2. Presentibus uenerabilibus et discretis uiris domino fratre Ioanne abbate monasterii Rosacensis, et domino fratre Giberto abbate monasterii Mosacensis diecesis  prefate Aquilegen. domino Guilelmo decano Aquilegen. domino Guidone de Manzano decano ecclesie sancte Marie Ciuitaten. diecesis predicte, ac domino fratre Albertino custode conuentus ordinis Fratrum Minorum Utinen., fratre Paulo de Mantua eiusdem conuentus, et fratribus Artrusio de Brazzacho priore et Gregorio lectore conuentus ordinis Fratrum Predicatorum Utinen. ac dominis Guilelmo Maiorani decretorum doctore, Geraldo Regis priore de Saumana Caualicen. diecesis. Guilelmo de Saluagnaco rectore ecclesie de Able Tolosan. et Guilelmo Bertrandi rectore ecclesie sancti Martini de Monte equino capellanis ipsius domini patriarche, domino Morando de Porciliis canonico Aquilegen. ac dominis Odorlico de Cuchanea, Hectore de Sauorgnano, et Guilelmo de Grusimpach militibus, necnon Gerardo nato dicti domini Odorlici de Cuchaneo, Frederico Sauorgnano, et Hermanno et Endrico fratribus de Carnea, Philippusio et Thoma fratribus de ciuitate habitatoribus  Utini s. Odorlico notario de Utino, magistro Francisco de Utino grammatice professore, magistris Bonauentura, et Manino Phisicis de Utino, et aliis quampluribus tam clericis quam Laicis in multitudine copiosa ad premissa uocatis specialiter et rogatis. Die uigesimo tertio mensis Decembris, anno Natiuitatis Domini et indictione supradictis.

Et ego Petrus Ioannis de Roano clericus Teruisinus publicus apostolica et imperiali auctoritate notarius predictis omnibus et singulis una cum supradictis testibus et aliis pluribus presens interfui, eaque de mandato dicti reuerendi patris domini patriarche ac rogatus scripsi, et in hanc publicam formam redegi, signoque meo consueto signaui in testimonium premissorum.

S. N.



270 XXu. [a 1Kb] CHARTA DE ACCESSU NICOLAI PATRIARCHAE Prima uice ad sedem Aquileiensem.


In Christi nomine, amen. Anno natiuitatis eiusdem millesimo trecentesimo quinquagesimo primo die sabbati uigesimo primo mensis Maii, indictione quarta.

Congregato canonicorum, mansionariorum, capellanorum, et clericorum omnium ecclesie Aquileiensis in unum capitulo, et processione facta cum cruce, uexillis usque ad portam omnium Sanctorum ad quam obuiam iuimus domno patriarche infrascripto, in qua processione fuerunt reuerendi Patres domni episcopus Ioannes Aemon, Albertus, abbas sancti Prosperi de Regio, et Guido abbas Mosacen. Ex canonicis interfuerunt domni Guilelmus decanus, Oduinus de Pergamo, Gambinus de Roddan, Conradus Ambrosius, Franciscus, et Beltramolus de Laturre, Guill., Mattheus, Maffeus, Iacobus, Ioannes de Cãr., canonici. Ex mansionariis fuerunt Simoninus, Henricus, Bassanus, Iacobus, Mazochus, Liberalis,  Dondinus, Iohanninus Lanzelotus, Zanetus et Iacobus de Ciuitate, etc.

Cum peruentum fuit ad ecclesiam, dominus patriarcha descendit de equo super lapidem consignatum: intrato in ecclesiam et genuflexo in medio Ecclesie dominus decanus fecit benedictionem. Facta benedictione monachi exspoliauerunt eum capa qua indutus erat. Tunc domni decanus una cum canonicis duxerunt eum ad sedem, et ibidem eundem reuerendum in Christo patrem et dominum dominum N. sancte sedis Aquilegen. patriarcham installarunt in sede, qui dominus patriarcha omnes canonicos ibidem ad pacis osculum recepit, et ibidem resedit cantato Te Deum laudamus, et tunc patriarchatum accessit.

S. N. [b 1Kb] .

 Ego Iacobus quondam Ture ciuitatis Austrie clericus Aquilegen. supradictas notas et abbreuiaturas in anno Natiuitatis Domini millesimo trecentesimo quinquagesimo primo, indict. 4, mea propria manu et signo et nomine apposito consuetis scripsi, signaui, et abbreuiaui rogatus et interfui cum testibus ubilibet nominatis.



XXuI. [a 1Kb] MANUMISSIO SERuI CUIUSDAM Per testamentum commissa.

In Christi nomine, amen. Anno Natiuitatis eiusdem 1351, ind. 4, die 14 mensis Aprilis. In ecclesia Aquilegensi. Presentibus presbytero Nicolussio plebano Aquilegen. Lancelotto de Cucanea mansionario Aquilegen. Iohanne quondam Lamfranchini de Utino et aliis.

uen. uir dominus Gambinus de Rodan, canonicus Aquilegen. nomine et uice Aquilegen. ecclesie predicte obtulit Leonardum quondam Lazarini de uillalta  super altare sancte Marie Aquilegen. Qui Leonardus ibidem produxit quoddam pubblicum instrumentum faciens fidem de manumissione de eo facta tenoris infrascripti.

In Christi nomine, amen. Anno eiusdem Domini 1348, ind. prima, die primo mensis Octobris, Utini in domo que fuit olim Galdenerii de Burgo superiori Utini. Presentibus domino presbytero Francisco de Mugla capellano in Colloreto, nobb. uiris dominis uicardo de Colloreto, Nicolusio quondam domini Federici de uillalta, Iohanne filio domini Francisci de uillalta, Clizogo filio domini Bernardi de Colloreto, Iohannino dicto testera de Faganea, Bruno de ciuitate in uillalta commorante, Machoro de Castro nouo quondam Lempse, et Arnosto de Colloreto testibus, et aliis pluribus ad hoc specialiter per infrascriptum testatorem uocatis et rogatis.

Nobilis uir dominus Nicolusius de uillalta quondam domini Odorici de dicto loco sanus per Dei gratiam  mente, sensu, et intellectu, licet corpore languens, nolens ab intestato decedere, suarum rerum, et bonorum omnium mobilium et immobilium, presentium et futurorum dispositionem suam per presens suum nuncupatiuum testamentum sine scriptis in hunc modum facere procurauit. In primis quidem sepulturam sui corporis elegit apud ecclesiam sancte Marie Madalene de uillalta, cui ecclesie legauit pro anima sua pro anno presenti denarios XL Aquilegenses Item inter cetera, que legauit in suo ultimo testamento, legauit, uoluit, et ordinauit, et reliquit ecclesie sancte Marie Aquilegen. pro anima sua Leonardum quondam Lazarini de uillalta animo manumettendi, et eum totaliter manumittens, et heredes suos nascituros de cetero ex ipso tam masculos quam feminas, cum toto eius peculio, et eum absoluens et liberans et descendentes ab eo, ut dictum est, ab omni uinculo seruitutis: ita quod de cetero ipse possit et ualeat quemadmodum liber homo facere potest,  testari, uendere, obligare, donare, emere, recipere, contrahere, et alia omnia et singula facere, et liberaliter exercere tam in iudicio quam extra que quelibet legitima persona et libera facere potest. Item legauit predicto Leonardo campos tres, quos sibi dictus testator acceperat ipsi Leonardo dandos, et assignandos per heredem infrascriptum sitos in pertinentiis de uillalta ad faciendum de ipsis campis omnimodam suam uoluntatem. In omnibus autem aliis suis bonis mobilibus et immobilibus, iuribus, et actionibus, et excossis sibi heredem uniuersalem instituit et esse uoluit nob. uirum dominum Maynardum de uillalta filium quondam domini Henrici de dicto loco. Et hanc uoluit esse suam ultimam uoluntatem, et suum ultimum testamentum, quam et quod ualere uoluit iure testamenti et ultime uoluntatis, et si ualere  non posset iure testamenti, ualeat saltem iure codicilorum, et cuiuscumque alterius ultime uoluntatis, et iure quo et quibus melius ualere et tenere potest. Et ego Guirgelminus de Faganea notarius imperiali auctoritate hiis omnibus interfui et rogatus scripsi.

Quibus sic factis dictus dominus Gambinus duxit eumdem Leonardum ter per manum circum circha dictum altare, delato etiam sibi per me notarium sacramento de obseruando fidelitatem et legalitatem domino patriarche et ecclesie Aquilegen. ut moris est cetera faciendo in signum libertatis et manumissionis.



XXuII. [b 1Kb] MANUMISSIO ALIA Hominis de Masnata.

In Christi nomine, amen. Anno Natiuitatis eiusdem 1351, indict. 4, die 17, Nouembr. In ecclesia  Aquilegen. prope altare sancte Marie Aquileg. Presentibus Leonardo filio Missii clerico, presbytero Iohanne de Pergamo prebendato in dicta ecclesia, Francisco quondam Saraceni notarii de Aquilegia et aliis.

Constantinus filius s. Federici de Castilirio habitans Budrii, nomine dicti eius patris et heredum, et fratrum ipsius omnium, tanquam nuntius specialiter ad hoc deputatus per ipsum s. Federicum eius patrem, obtulit Martinum quondam uincentii de Ronches iuxta Palmatam, olim ipsorum hominem de Masnata, quem manumisit idem s. Federicus, et libere eum donauit ecclesie sancte Marie Maioris Aquilegen. super altare sancte Marie Maioris Aquilegen. et habere eum donauit eidem ecclesie cum omnibus heredibus suis presentibus et futuris, et cum toto eius peculio castrensi, uel quasi castrensi, et cum omnibus bonis suis presentibus et futuris, mobilibus et immobilibus, ita quod amodo possit facere, emere, uendere, testari, codicilari, contrahere,  et pacisci et omnia alia et singula facere quemadmodum liber homo ecclesie Aquilegen. et quod amodo nec dominus patriarcha nec capitulum uel aliquis alius uel alii, qui pro tempore essent rectores ecclesie Aquilegensis possint uel debeant eumdem in dicto seruitutis honore subiugare. Qui Martinus percepto debite fidelitatis sacramento in signum libertatis super dicto altare obtulit atque dimisit unum denarium nouum monete Aquilegen. atque alia faciens prout in talibus est fieri consuetum.

Cum omni melioratione, etc.



271 XXuIII. [c 1Kb] DENUNCIATIO LIBERTATIS Et declaratio solemnis manumissorum, quorum manumissio impugnabatur.

In Christi nomine, amen. Anno Natiuitatis eiusdem  1352, indict. 5, die 12 mensis Iulii. Presentibus presbitero Iacobo Florentino, et Anzelotto de Cuchanea mansionariis Aquileg. et presbitero Gabrielo supradictus et aliis.

Ioseph nuncius iuratus patriarchalis curie domini Nicolai patriarche Aquilegen. ex comissione et mandato domini Iacobi Mareli de Luca uicarii dicti domini patriarche, optulit super altare sancte Marie Aquilegen. Margaretam dictam Muyans, et Indrynam, et Catherinam sorores filias dicte Margarete, et Iohannem eorum fratrem, ut moris est . Qui ibidem exhibuit unam litteram infrascripti tenoris.

Iacobus Marelus de Luca domini nostri patriarche uicarius generalis Istrie marchio, etc., salutem. Cum Margareta dicta Muyans de sancta Margareta  cum tribus filiis et totidem filiabus coram nobis, ut comissario in hac parte domini nostri domini patriarche Aquilegen. per laudum et sententiam fuerint absoluti ab omni nebula seruitutis et libertate, ad quam Fradonus de Brazaco eosdem intendebat prouocare; honestatem uestram requirimus quatenus predictos Margaretam filios, atque filias in ecclesiis uestris, cum ibi aderit populi multitudo liberos, ut ceteros Aquilegen. ecclesie denuncietis, et propaletis.

Datum Utini die 10 Iunii, indict. 5, honestis uiris presbiteris Henrico, et Francisco capellanis plebis sancte Margarete, et ipsorum cuilibet. S. N. Et ego Iacobus quondam Ture notarius [a 1Kb] scripsi et notas suprascriptas abbreuiaui, et presentibus signo et nomine consuetis communiui.



XXIX. [b 1Kb] STATUTUM In perturbantem ius custodiendi Festum.


In Christi nomine, amen. Anno Natiuitatis eiusdem 1358, indict. 11, die 27 mensis Decembris. Presentibus reuerendo in Christo Patre Domino fratre Bartolomeo Dei gratia episcopo Caprulano, uen. et sapiente uiro domino Beneuenuto de Utino decano ciuitatensi decretorum doctore, ac nob. milite Domino Francisco de Sauorgnano Istrie marchione testibus et aliis.

Reuerendissimus in Christo pater et dominus dominus Nicolaus Dei gratia sancte sedis Aquilegen. patriarcha dixit, et protestatus fuit, quod Rizardus de Castello reinciderat penas et sententias proditionis et confiscationis omnium bonorum suorum secundum pacta cum eo habita per ipsum dominum patriarcham, quando eum reduxit ad gratiam suam. Et hoc quia contumaciter et uiolenter ac etiam pertinaciter contra mandata et inhibitiones ipsius domini patriarche, festum et forum sancti Pelegrini manu armata nouiter custodiuit, et custodiebat,  et expulit uice marescalcum eiusdem domini patriarche ac eius socios de hospitio in quod descenderant in Gonaro, missos ad custodiendum festum et forum huiusmodi nomine ipsius domini patriarche sine preiudicio predicti Rizardi et capituli Aquilegensis, quorum uterque asserit ad se dicti festi et fori custodiam pertinere.

Actum Aquilegie in palatio patriarcali.



XXX. [c 1Kb] OBLATIONES AD PRIMAM MISSAM Marquardi patriarche.

uocati ad primordialem missam parte reuerendissimi in Christo patris et D. D. Marquardi Dei gratia sancte sedis Aquileiensis patriarche dignissimi die Dominico 19 Aprilis in Aquileiensi ecclesia celebrata cum clenodiis, et aliis, etc.

Suffragia exhibita per infrascriptos ut quilibet in calce apparet.

 Episcopus Tridentinus dedit . . .

Capitulum . . . .

Episcopus Paduanus unum urceum coopertum, et unam cuppam sine pede planam coopertam.

Capitulum.

Episcopus ueronen. cereum unum cum duc. 22.

Capitulum.

Episcopus Tergestinus cereum unum cum denariis.

Capitulum.

Episcopus Cumanus.

Capitulum.

Episcopus uicentinus cereum unum cum duc. 22.

 Capitulum.

Episcopus Iustinopolitanus.

Capitulum.

Episcopus Concordiensis unam cuppam cum pede et smaltis.

Capitulum.

Episcopus Emonensis.

Capitulum.

Episcopus Polensis florenos 12.

Capitulum.

Episcopus Parentinus.

Capitulum.

Episcopus Treuisinus unam cuppam cum pede.

Capitulum duas taccias.

Episcopus Petenensis.

Capitulum.

Episcopus Cenetensis unum cyphum cum pede.

Capitulum.

Episcopus Mantuanus.

 Capitulum.

Episcopus Segniensis [d 1Kb] .

Episcopus Hasiensis.


Magnates cum certis Communitatibus.

Domini Mediolanen.

D. dux et commune uenetiarum duo bacilia, duas platinas, tres cyphos coopertos cum pedibus, et taccias et crateras 12.

D. Paduanus unam credentiam, et duas cuppas cum pedibus.

D. ueronen.

D. Marchio Estensis.

Commune Florentie.

Commune Pisarum [Al., Pisauri] unam bursam cum centum florenis.

Comes Croatie.

Comes Goritie.

Comes de Pisino.

Domini de Collalto.

 D. Guicellonus de Camino unam platenam magnam planam.

D. Gerardus de la Motha.

Communitas Tergesti tres cuppas cum pedibus.

D. comitissa Goritie.

Prelati Alemannie.

Archidiaconus Carinthie.

Archidiaconus Carniole et Marchie.

Archidiaconus Seunie [Al., Syenie.]

Abbas Ottemburgensis.

Abbas uictoniensis.

Abbas in Arnolstain.

Abbas Siticensis.

Prepositus Iunensis.

Prior in Ureneuit.

Abbas Milistatonensis.


Prelati cum clero intrinseco.

Decanus Aquileien. cereum unum cum denariis.

 Capitulum.

272 D. Paganus de la Turre unam cuppam plenam cum paruo pede.

D. Romagninus cereum unum cum denariis.

Decanus Ciuitatensis cereos duos cum denariis.

Capitulum.

Decanus Utinensis Marchas sol. septem.

Capitulum.

Abbas Bilinien. unam cuppam cum pede.

Abbas Sextensis.

Abbas Rosacensis.

Abbas Mosyacensis [e 1Kb] unam cuppam cum paruo pede.

 Prepositus sancti Stephani Aquileien.

Capitulum.

Prepositus sancti Felicis in Aquileia.

Capitulum.

Prepositus sancti Petri de Carnea.

Capitulum.

Abbas Sumagnensis unam cuppam cum pede.

Abbatissa monasterii Aquileiensis cuppam unam cum pede.

Abbatissa Ciuitatis Austrie unum cyphum cum pede.


Communitates Foriiulii.

Aquileia sex taccias.

Utinum duas cuppas unam magnam, et unam paruam cum pedibus.

Ciuitas Austrie duas taccias magnas sine pede.

Glemona quinque torcia cum Marchis denariorum XII.

Maranum duos cereos cum denariis.

 Monsfalco duos cereos cum denariis.

Sanctus uitus unum cereum cum denariis.

Sacillum unum cereum cum denariis.

Meduna.

Tumetium cum Carnea cereum unum cum denariis.

Contrata Cadubrii ducatos 60 in una bursa.

uenzonum unum Cyphum de Cristallo cum pede, et florenos 26.

Portus Gruarius unam cuppam cum pede.


Illi de marchionatu Istrie.

Mugla cereos duos cum denariis.

Buglis.

Portulis.

Pinuentum.

Roceum.

Colinum.

Duo Castra.

 Albona.

Flauona.


Nobiles de Patria Foriiulii.

Prata. D. Manfredus unam tacciam. Alii domini unam magnam cuppam cum pede.

Porcilee torcium unum cum denariis.

Pulcenicum torcios quatuor [Al., tres] cum denariis.

uillalta D. Mainardus de uillalta torcium unum cum denariis.

Castellum unam cuppam magnam sine pede.

Strasoldum, heredes D. Henrici torcium unum cum denariis. Gabriel et Bernardus cereos tres cum denariis.

Spegimbergum unam cuppam cum pede.

Auianum cereum unum cum denariis.

Maniacum.

La Frattina torcium [Al., cereum] unum cum denariis.

 Saluarolum.

Laurenzaga [Al., Laurenzona].

Sbroiauacca.

ualuasonum, D. Simon unam cuppam sine pede.

Azzanum.

uarmum.

Toppum.

Fricanum.

Colloretum, D. Simon de Colloreto cereum unum cum denariis.

D. Ioannes cereum unum cum denariis Mels.

 Pers.

Cauoriacum.

Morutium.

Cerneum.

Zeacum.

Brazaccum superius et inferius.

Fontana bona cereum unum cum denariis.

Faganea cereum unum cum denariis.

Sanctus Daniel cereum unum cum denariis.

Tricesimum.

Prampergum cereum unum cum denariis.

Partistagnum.

Attemps.

Cucanea, D. Odoricus unam cuppam sine pede.

Budrium.

Manzanum, Guarnerius et Pantaleo cereum unum cum denariis.

uendoium.

Ragonea.

 Zoppola.

Canipa, Communitas cereos duos cum denariis.


Alii domini et persone.

D. Franciscus de Sauorgnano unam cuppam cum pede coopertam.

D. Paganus de Sauorgnano unam credentiam cum linguis serpentinis,

D. Federicus de Sauorgnano unam cuppam sine pede coopertam.

Plebanus sancti Danielis cereum unum cum denariis.

Prior sancti Antonii de uenetiis unam platinam planam.

D. Nicolaus de la Turre unum magnum equum.

D. Nicolusius [Al., Nicolaus] Orbiti.

Filii D. Ioanoli de Lisono duas taccias.

D. Ioannes de Monticulis unam cuppam de nuce cum argento deaurato.

D. Phebusinus de la Turre unam cuppam cum  pede.

Antonius de Turrate Caniparius unum calicem.

Filii Castroni de Burlis [Al., de Bathis] unam confiteriam cum pede.

Plebanus Tricesimi unum cereum cum denariis.

Nota quod ultra premissa dati sunt tres anuli omnes auri, quorum unus est fulcitus margarita [Al., Margaritis fulcitus], et ignoratur quis dederit.

Item sunt due cuppe plane cum pede plano, et alie sine pede, et ignoratur similiter quis eas dederit.

Item est unam cuppa de Maseuo [Al. de Muxeco] ornata argento cooperta.

Potestas Aquileie cereum unum cum marca una.

Uxor D. Potestatis cereum unum cum marca dimidia [Al., marca ½].

Potestas Marani [a 1Kb] cereum unum cum denariis.

Plebanus uersie cereum unum cum denariis.

 D. Castellinus de la Turre cereum unum cum denariis.

Suprascripta omnia constant manu s. Ioannis de Susannis quondam s. Odorici Notarii quondam s. Andree de Utino 1366; omnia tamen in filzia quadam extraordinaria Bellonis senioris.



273 XXXI. [b 1Kb] URBANI u [c 2Kb] PONTIF. MAX. RESCRIPTUM MARQUARDO PATRIARCHAE AQUILEIENSI De abusu in iudiciis ferendis corrigendo [d 1Kb] .

Urbanus episcopus seruus seruorum Dei. uen. fratri . . . . .  patriarche Aquilegen. salutem et apostolicam benedictionem.

Nuper ad nostrum peruenit auditum, quod in ciuit. Aquilegen., Utinen., Ciuitatis Austrie, Glemone, uenzoni, Marani, Montisfalconis, Sacilli, Sancti uiti, Medurne locis, et nonnullis aliis locis ac terris, et castris, gastaldiis [Ughel. Castellenii], et oppidis patrie Foriiulii Aquilegen. diocesis tue temporali iurisdictioni subiectis in criminali et ciuili temporali foro [fere] quedam abusiua consuetudo, que potius corruptela dici debet, incoleuit, rectorum iudiciorum quamplurimum peruersiua, ex eo quia in iudiciis antedictis tam in preceptis, monitionibus, interlocutoriis et definitiuis sententiis, quam aliis quibuscunque actibus [alia quibuscunque aliis actibus] iudicialibus, patriarcha qui pro tempore est, et ipsius officiales examinare, cognoscere, definire, terminare, et alios actus iudiciales facere ex ponderata et matura deliberatione non possunt [non possit], sed solum in  quantum in instanti per astantes, seu maiorem partem astantium indifferenter et passim siue nobiles, ignobiles, literati et illiterati, artifices, seu cuiusuis alterius conditionis, dignitatis, et status homines existant, etiam per patriarcham seu ipsius officiales in iudicio presidentes non uocati, sed eorum motu proprio, uel ex casu, temporibus [ex causa temporalibus], quibus idem patriarcha et ipsius officiales pro iure reddendo sedere contigerit [contineret] in loco iudicii conuenientes, et facto [et facta] per partes, seu ipsarum [ipsorum] aduocatos uel procuratores, atque omnibus que ipse partes dicere seu allegare in ipso instanti uoluerint respectu articuli cause, de quo in termino ipsis partibus [pluribus] statuto litigare contigerit, enarratis [a 1Kb] , tunc ad uocationem patriarche seu officialium eiusdem, quasi more preconis eosdem astantes requirentium, quid in premissis actibus seu articulis iudicialibus de iure uidetur [de iure uestro seruatum], sententiatum et dictum fuerit, ipso instanti nulla alia deliberatione premissa, qualis  et quantacunque fuerit causa seu negotium in iudicio deducta [deducto], non attentis iidem patriarcha et ipsius officiales, ita et totaliter, sicut per predictos astantes seu maiorem partem dictum sententiatum [summatim] exstiterit, ipso instanti promulgare et sententiare tenentur [et summarie tenent], et que predictorum [dictorum] astantium, sicut premittitur, sententiantium [summatim] maior pars existat per eleuationem et numerationem [indicationem] digitorum eorumdem, diuisim et successiue factas demonstratur, ex quibus incaute et absque congrua deliberatione, et sepe cum fraude partium et dictorum astantium uel conuenientium [astantium conuenientes] in loco et tempore iudicii ante dicti, ad amicorum, parentum [presentiam], seu aliquorum potentium litigantium actus iudiciarii, interlocutorie sententie et definitiue [interlocutionem sententie et definitionem] ac precepta indebite promulgantur. Nos igitur attendentes quod consuetudo, que canonicis  obuiat institutis, nullius debet esse momenti, quodque sententia a non suo lata iudice nullam obtinet firmitatem, ut tam tu, quam officiales tui predicti in causis subiectorum tuorum postquam tibi et ipsis de meritis earum constiterit, sententias proferre  ualeatis, sicut ordo postulat rationis, premissa consuetudine non obstante, fraternitati tue auctoritate presentium concedimus facultatem.

Datum uiterbii XIII Kal. Augusti. Pontificatus nostri anno quinto.



XXXII. [b 1Kb] CHARTA OBLATIONIS Litterarum apostolicarum Urbani uI pape capitulo Aquileiensi, in gratiam Philippi de Alenconio patriarche Aquileien. commendatarii designati.

In Christi nomine, amen. Anno natiuitatis eiusdem millesimo trecentesimo octuagesimo primo, indictione 4, die tertio mensis Augusti.

Actum in terra Sacilli Aquileien. diecesis in sacristia ecclesie seu plebis sancti Nicolai, presentibus nobilibus et potentibus uiris dominis Andrea milite marchione de Caualcabobus de Cremona, legum doctore, ac Iacomutio ac Iohanne Furlano comitibus  de Purcilliis et Zifridino de la Ture testibus et aliis pluribus ad infrascripta uocatis specialiter et rogatis. Ibique conuocato et congregato capitulo Ecclesie Aquileiensis die et loco suprascriptis de mane post missam per uen. uiros dominos Federicum comitem de Purcilliis, Iohannem iuniorem de la Ture, et Ottobonum de Ceneta dicte Aquileiensis Ecclesie canonicos, habentes facultatem, commissionem, et potestatem ipsum capitulum conuocandi et congregandi pro infrascriptis agendis et expediendis a uen. uiro domino Iohanne de Spiritellis de ciuitate Bellunensi uice-decano, canonicis, et capitulo Aquileien., prout de predicta facultatis, commissionis, et potestatis concessione constat publico instrumento scripto manu Iohannis Lancelloti de Chuchanea, notarri clerici Aquileien. diecesis, sub instantibus millesimo et indictione, die uero penultimo mensis Iulii a me Alexandro notario infrascripto uiso et lecto. In quo quidem capitulo interfuerunt uen. uiri domini Federicus,  Iohannes, et Ottobonus supradicti, ac Iohannes senior condam Phebusini de la Turre, Thomasinus de Pontirollis de Forliuio, Odoricus de Ragone, Antonius de Ronchonis et Iohannes ambo de Utino, Bartholomeus de Bobio et Honofrius . . . . . de Regio Ecclesie Aquileien. canonici prebendati, et ad capitulum, ut premittitur, uocati et congregati, prout ibidem omnes et singuli supradicti se ad capitulum uocatos ad diem, locum, et horam presentes publice dixerunt et confessi fuerunt. Coram predictis dominis canonicis et capitulo, ut premittitur, capitulariter congregatis comparuit uen. uir magister Hugo de Hernorst in artibus magister, et baccalaurus in theologia, decanus ecclesie sanctorum apostolorum Coloniensis, procurator, et procuratorio nomine. Reuerendissimi in Christo patris et serenissimi principis domini Philippi de Alenconio, miseratione diuina sancte Romane Ecclesie Sabinensis episcopi cardinalis, Ecclesie patriarchalis Aquileien. tam in  spiritualibus quam in temporalibus administratoris per sanctissimum in Christo patrem et dominum nostrum dominum Urbanum diuina prouidentia papam Sextum deputati, et commissionem plene administrationis habentis: habens idem dominus Hugo ad infrascripta et nonnulla alia plenum, legitimum, et  sufficiens mandatum, prout de dicto mandato siue procuratorio constat publico instrumento superinde confecto, scripto manu Egidii de Doullie de Rotomago publici apostolica et imperiali auctoritate notarii in 1381, indictione 4, die secundo mensis Maii, pontificatus sanctissimi in Christo patris et domini nostri domini Urbani diuina prouidentia pape uI, anno quarto, a me notario infrascripto uiso et lecto: eisdem dominis canonicis et capitulo exhibuit et presentauit litteras apostolicas supradicti domini nostri pape integras et illesas, non 274 abrasas uel cancellatas, neque corruptas, uel in aliqua earum parte suspectas, sed omni prorsus uitio et suspicione carentes, ipsius domini nostri pape uera bulla plumbea ad cordulam canapis pendente more Romane curie bullatas, super commissionem administrationis prefate patriarchalis Ecclesie Aquilei. confectas, quarum litterarum tenor de uerbo ad uerbum sequitur, et est talis.

Urbanus episcopus seruus seruorum Dei . . . uen.  fratri Philippo episcopo Sabinensi administratori in spiritualibus et temporalibus ecclesie Aquilegen. per sedem apostolicam deputato salutem et apostolicam benedictionem.

Regimini uniuersali Ecclesie quanquam insufficientibus meritis disponente Domino presidentes de uniuersis orbis ecclesiis ac ipsorum pastoribus pro eorum statu salubriter dirigendo sollicite, quantum nobis ex alto conceditur, cogitamus: sed illa propensius sollicitudo nos urget, ut ecclesiis illis, que suis sunt destitute pastoribus, ne ecclesie ipse in spiritualibus et temporalibus detrimenta sustineant, de salubri remedio, prout ipsarum ecclesiarum necessitas et temporis qualitas exigunt, consulamus. Dudum siquidem bone memorie Marquardo patriarche Aquilegen. regimini Aquilegen. ecclesie presidente, nos cupientes eidem ecclesie cum eamdem uacare contingeret per apostolice sedis prouidentiam utilem et ydoneam preesse personam, prouisionem eiusdem ecclesie ordinationi et dispositioni nostre ea uice duximus  specialiter reseruandam, decernendo ex tunc irritum et inane si secus super hiis per quoscumque quauis auctoritate scienter uel ignoranter contingeret attemptari. Postmodum uero eadem ecclesia per ipsius Marquardi patriarche obitum, qui extra Romanam curiam debitum nature persoluit, uacante, nos ex certis rationabilibus causis ad id nostrum mouentibus animum ecclesiam ipsam ad manus nostras duximus retinendam, donec de ipsa duceremus aliter ordinandum. uolentes igitur dicte ecclesie de gubernatore secundum cor nostrum utili et ydoneo, per quem ecclesia ipsa utiliter regi et salubriter gubernari ualeat, prouidere, ac sperantes quod tu eidem ecclesie esse poteris admodum utilis et multipliciter fructuosus, ipsamque ecclesiam scies et poteris a peruersorum conatibus uiriliter defensare, te administratorem eiusdem ecclesie sic uacantis ac omnium iurium et pertinentium ipsius usque ad nostrum beneplacitum tam in spiritualibus, quam in temporalibus de fratrum  nostrorum consilio auctoritate apostolica constituimus et deputamus, curam, regimen, gubernationem, et administrationem plenam et liberam eiusdem Aquileien. ecclesie tibi in eisdem spiritualibus et temporalibus plenarie committentes, alienationem tamen bonorum immobilium et pretiosorum mobilium ipsius ecclesie tibi penitus interdictam. uolumus autem quod debitis consuetisque ipsius ecclesie oneribus supportatis de residuis fructibus, redditibus, et prouentibus ad mensam patriarchalem Aquileien. spectantibus huiusmodi beneplacito durante, libere  disponere ualeas sicuti de illis patriarche Aquilegenqui fuerunt pro tempore disponere potuerunt seu etiam debuerunt. Quocirca fraternitati tue per apostolica scripta mandamus quatenus curam, regimen, gubernationem, et administrationem predictam durante huiusmodi beneplacito per te, uel alium, seu alios sic geras sollicite, fideliter, et prudenter quod Aquilegen. ecclesia utili et fructuoso gubernatori gaudeat se commissam, tuque preter retributionis eterne premium et humane laudis preconium, que perinde mereberis, nostram et dicte sedis benedictionem et gratiam uberius exinde consequi merearis.

Datum Rome apud sanctum Petrum III Id. Februarii pontificatus nostri anno tertio.

Quas quidem litteras apostolicas prefati domini canonici et capitulum reuerenter et humiliter receperunt, offerentes se mandatis apostolicis in omnibus, in quibus poterunt, reuerenter et humiliter paraturos [a 1Kb] .

 S. N. Et ego Alexander notarius s. Bartholomei notarii de Ceneta publicus apostolica et imperiali auctoritate notarius suprascriptis litterarum apostolicarum presentationi et receptioni aliisque omnibus et singulis suprascriptis, dum, ut premittitur, agerentur, et fierent, una cum prenominatis testibus presens fui, eaque rogatus et requisitus propria manu scripsi, et in hanc publicam formam redegi, meumque signum consuetum et nomen apposui in fidem et testimonium omnium premissorum.



XXXIII. [b 1Kb] CHARTA REuOCATIONIS A Ciuitate Austrie duorum Utinentium ciuium, ne sequantur partes patriarche Aquileien. commendatarii.

In Consilio magnifice ciuitatis Utini. Die octaua Octobris 1381.

Omnes deputati super guerra et per arrengum ad  faciendam iustitiam contra quoscumque excedentes arua. s. Fantus Arcoloniani et Odoricus notarius q. Andree de Utino permanent in Ciuitate Austria, et sequuntur tacite dominum cardinalem, qui habet patriarchatum Aquileien. in commendam. Commune Utini uolens obtinere statum et libertatem ecclesie Aquileien. et patrie Foriiulii, quoniam Aquileien. ecclesia nunquam fuit data in commendam alicui persone nisi modo; et quia etiam hec mansio per eosdem s. Fantum et Odoricum uidetur fieri contra honorem et statum specialiter terre Utini et Consilii, facta fuit eidem s. Fanto et Odorico quedam monitio, uidelicet quod in quindecim dies uenire debeant Utinum ad standum et habitandum sicuti stabant antequam dominus cardinalis ueniret ciuitatem Austriam: et si non uenirent, noscerent, quod fieret condemnatio contra eos secundum deliberationem Consilii terre Utini, condemnando eosdem s. Fantum et Odoricum non comparentes, non uenientes,  et non uolentes attendere mandatis Consilii, spernentes Consilium.

Ex annalibus magnifice ciuitatis Utini Ferandus Ornianus cancell. Die 28 Ianuarii 1734.



XXXIu. [c 1Kb] CHARTA CONSULTATIONIS Date per communitatem Ciuitatis Austrie, de Fhilippo de Alenconio patriarche Aquileien. commendatario contra Utinenses.

1388. Die ueneris septimo Februarii in Ciuitate  Austrie in stupha Consilii in pleno Consilio iuxta morem, etc.

Super eo quod dominus noster dominus Philippus de Alenconio episcopus Sabinensis cardinalis et patriarcha Aquileiensis petiit sibi consilium dari per commune Ciuitatense de modo tenendo et uia per quam contra Utinenses et collegatos sibi recusantes obedire tanquam eorum proprio domino ut debent et tenentur: item quomodo debeat ambulare postquam mansuetudines et humanitates in reducendo illos ad debitam obedientiam nullatenus profuerunt: deliberatum et definitum fuit quod eidem domino nostro ex parte communis consulatur, quod ipse supplicet domino nostro pape, ut contra ipsos Utinenses et alios recusantes obedire prefato domino nostro patriarche et cardinali mittat processus suos grauatos sicuti curia Romana sciuerit grauare, et quod per se dominus noster patriarcha petat et inducat prelatos, nobiles, et communitates, qui sunt sibi obedientes in  presenti, ut ad ipsum dominum nostrum papam super hoc mittant nuntios suos: et quod communitas facere intendit et uult libenter ex latere suo quod potest: et quod idem dominus noster utatur processibus papalibus, et etiam guerra utrinque, si fuerit opportunum. uerum antequam ad guerram procedat, posse suum et quantum potest inquirat diligenter tam a suis fidelibus, quam ab amicis: Quo suo posse tunc pensato, tunc nouum factum, nouum consilium. Preterea dicatur etiam ipsi domino patriarche, ut factum suum ostendat aliis suis fidelibus, et consilium petat ab eis, sicut 275 petiit a communi de uia et modo tenendi contra ipsos Utinenses. Preterea deliberatum fuit, quod si dominus noster predictus peteret cum quanto sibi uelit in guerra seruire: super hoc fiat generalis responsio, et non specialis: et quod interim illi deputati inquirant cum quanto commune potest seruire, et tunc relationem dent in Consilio: quo facto nouum Consilium, etc.

Ego Marcus Antonius Nicolettus ciuis et uice-cancellarius  ciuitatis Foriiulii presentes definitiones ex magno uolumine definitionum magnifice communitatis ciuitatis penes me existente fideliter exemplaui, et in fidem me subscripsi, etc.



XXXu. [a 1Kb] EPISTOLA REGIS IERUSALEM ET SICILIAE In gratiam cardinalis de Alenconio Utinensibus directa [b 1Kb] .

uiri nobiles deuoti karissimi,

Reuerendissimum in Christo patrem dominum patriarcham Dei gratia episcopum Sabinensem sancte Romane Ecclesie cardinalem, dictum de Langonio, consanguineum nostrum carissimum ex dignis considerationibus prosequentes sincere dilectionis affectu adeo quod ipsius procuraremus honores et commoda, et euitaremus libente: quelibet noxia detrimenta; propterea deuotionem uestram requirimus  et hortamur, quatenus considerantes, quod obedientie uirtus maximum donum condictionis humane  describitur, sicuti inobedientia ab omnibus detestatur, uelitis a quibuslibet inobedientie et contradictionis actibus erga dictum Dominum cardinalem desistere, et sibi ac officialibus suis tanquam domino ciuitatis ipsius, ut ponitur, in his in quibus rationabiliter tenemini et debetis, intendere et obedire uelitis, cum uobis id erit ad profectum et commodum, nobisque ad speciale obsequium ascribemus.

Datum Neapoli sub anulo nostro secreto die 14 Maii, 5 Indictionis [c 1Kb] .

Post datum addicimus quod quidquid fauoris uel assistentie, seu forsitan in contrarium per uos eidem Domino cardinali impensum fuerit, nobis proprie reputabimus factum.

Carolus rex Hierusalem et Sicilie.



XXXuI. [d 1Kb] EPISTOLA ELISABETH HUNGARIAE REGINA Ciuibus Utinensibus [e 1Kb] .


Nos Elisabeth Dei gratia regina Hungarie, Polonie, Dalmatie, etc.

uos sapientes et nobiles uiros regiminis, consules ciuitatis Utini, amicos nostros, amicabiliter hortamur et affectuose, quatenus illustrem principem dominum Leopoldum ducem Austrie fratrem nostrum carissimum cum sua gente armigera uersus partes Italie proficiscentem per tenutas dominiorum uestrorum pacifice gressus suos facere permittatis, et sibi ac sue genti predicte pro eorum pecunia uictualia necessaria dare faciatis nostre petitionis ob respectum, gratam nobis complacentiam exhibendo in premissis.

Datum in Kemphe 7 die mensis Octobris, anno Domini 1383.



XXXuII. [f 1Kb] QUERELA COMMUNIS FLORENTIAE In Utinenses [g 1Kb] .

 Amici karissimi,

Iam dudum audiuimus uos malis, ut putamus, suggestionibus informatos propter discordiam, quam cum reuerendissimo patre nostro de Alenconio patriarcha Aquilegen. multa bona mobilia et immobilia Ioannis olim Castronis de Bardi dilectissimi ciuis nostri et fratrum, auctoritate publica distraxisse ex eo quod predicti domini patriarche fautoribus adheret: quo quidem audito sumus multis respectibus admirati. Nam quod ipse uestrum patrem et uerum antistitem sequeretur, sibi non debuit ad culpam uel aliquod facinus imputari. Placeat igitur huiusmodi bona tam ei quam fratribus, que sine iusta causa, sicut uidemus, ablata sunt, que reperiuntur facere restitui, et que consumpta forent, restauratione debita resarciri. Nam cum dictus Ioannes et fratres ciues nostri sint, non possumus eis in tam manifesta iniuria iustitie debitum denegare [h 1Kb] .

Datum Florentie die 18 Febr. indict. 7, 1384.

 Priores artium et uexillifer iustitie populi et communis Florentie.



XXXuIII. [a 1Kb] CUIUSDAM PRIORIS CAMALDULENSIS Institutio in regimine monasterii sancti Gottardi prope Utinum.


In Christi nomine, amen. Anno sue Natiuitatis millesimo quadringentesimo uigesimo tertio, indictione uero prima, die octaua mensis Septembris. Actum in ecclesia sacre Camaldulensis heremi presentibus uenerabilibus religiosis dopmnis Iacobo sancti de Seraualle Aretine dyocesis, camerario dicti Camaldul. dopmno Benedicto Baldi de dicta ciuitate Aretii, et Bernardo condam Damiani de Arimino monacis dicti ordinis testibus ad hec uocatis, habitis, et rogatis.

Hoc publicum instrumentum inspecturis cunctis pateat euidenter, quod uacante monasterio sancti Gottardi de prope Utinum Aquilegensis dyocesis per promotionem dopmni Luce de Alemania immediate prioris dicti loci ad monasterium sancte Marie de  Orbiuio Paduane dyocesis: et gubernatore solito et debito destituto ad presens, etc.: congregato capitulo heremitarum sacre predicte heremi in ecclesia iam dicta ad sonum tabule, ut moris est, ubi interfuerunt dopmni et uenerabiles fratres Caspar Maior de Alemania, Ierolimus sacrista, Iohannes reclusus de Bononia et Placidus de Sotera monaci heremite dicti loci, qui faciunt maiorem partem dicti capituli: reuerendissimus in Christo pater et dominus dominus Benedictus sacre sepe dicte heremi Camaldulensis prior et totius eiusdem ordinis generalis habito maturo consilio et matura deliberatione super reformatione dicti loci sancti Gottardi, et nolens quod dictum monasterium sancti Gottardi ex rectoris carentia patiatur in spiritualibus uel temporalibus detrimentum: ad honorem Dei, et beate Marie Christi genitricis gloriose, beatique Gottardi, in cuius uocabulo dictum monasterium est fundatum, et aliorum sanctorum, et totius celestis curie, et ad reuerentiam  276 sancte Matris Ecclesie, et sanctissimi in Christo patris et domini domini Martini pape u eiusdem generalis et uniuersalis pastoris, et ad honorem sancte Camaldulensis heremi, et eiusdem ordinis uniuersi, nec non ad predicti monasterii statum pacificum et perfectum, in dopmnum Angelum Ciera de uenetiis commonacum sancti Michelis de Murano prefati ordinis expresse professum uerum utique legiptime etatis et ex legiptimis patribus procreatum, in sacerdotio constitutum, scientia et moribus decoratum direxerit aciem mentis sue, et eumdem dopmnum Angelum in ipsorum dicti prioris et heremitarum presentia constitutum, in priorem, rectorem, et administratorem prefati monasterii sancti Gottardi de Utino omni modo, iure, et forma, quibus magis et melius potuit, instituit et prefecit, curam et administrationem spiritualem et temporalem predicti monasterii, uice et nomine capituli heremi, eidem dopmno Angelo priori plenarie committendo usque ad sue et capituli predicte heremi dumtaxat  beneplacitum uoluntatis. Qui dompnus Angelus genuflexus coram predicto dopmno priore Camaldulensi predictam institutionem de se factam humiliter acceptauit, et eidem dopmno priori Camaldulensi intuitu administrationis predicti monasterii promisit obedientiam et reuerentiam manualem, et fidelitatis iuramentum, tacta manu dicti dopmni generalis; iurauit eidem dopmno priori Camald. recipienti uice et nomine successorum suorum canonice intrantium, quod ab hac ora in antea semper erit fidelis, obediens, et subiectus in omnibus, que secundum Deum et possibilitatem suam, salua conscientia, poterit, ipsum dopmnum priorem et heremitas, et predicte heremi familiam, et nunptios suos et heremitarum, et domus Camald. et alios homines predicti ordinis reuerenter, benigne, et caritatiue tam in eundo quam  in redeundo et stando recipiet, et tractabit secundum scientiam suam et sibi commissi monasterii facultatem. Consilium, quod fuerit ab eo per dopmnum priorem, seu per suos nuntios uel litteras suas seu alterius, locum et uices suas tenentes in heremo uel ordine Camald. petitum, sanum et fidele eis et cuilibet eorum iuxta discretionem sibi a Deo traditam in omnibus et per omnia exibebit. Secretum, quod sibi per eumdem dopmnum priorem et nuntios eiusdem uel litteras suas seu cuiuscunque siue in heremo seu alibi in ordine Camaldulen. aut per locum suum tenentem commissum fuerit, nulli in eius persone uel eius officii, status, uel honoris seu heremi uel domus Camalduli, aut ordinis predicti dapmnum uel iniuriam, periculum uel detrimentum aliquando pandet. Non erit in consilio uel tractatu, in quo, uel per quod ipse dompnus prior Camalduli aut aliquis heremitarum monacus uel conuersus siue familiaris aut numptius eiusdem heremi uel domus Camald.  iniuxte perdat uitam uel membrum: siue dictus dopmnus prior Camald. seu aliqua dictarum personarum aliquam realem uel personalem recipiat iniustitiam, iniuriam, uel iacturam. Et si contrarium per aliquos uel aliquem machinari uel attemptari sciuerit, illud in quantum poterit et licitum fuerit, impediet et turbabit. Imunitates, libertates, iura, et honores heremi et domus Camaldulen. Monasterii sancti Gottardi sibi commissi secundum uires defendet, manutenebit, et preseruabit contra omnes homines in quantum sibi Deus ministrauerit, et eius possibilitas poterit, et sui monasterii facultates ualuerint saluo continuo sui ordinis honore. Collectas et datia, quas ordo predictus sibi et aliis prelatis duxerit imponendas, soluet omni exceptione remota in terminis constitutis: et censum quod libere siue quod de iure heremo ac ordini predicto soluere haberet. uocatus ad synodum seu ad generale uel particulare capitulum per eumdem dopmnum priorem uel eius locum tenentem in heremo aut ordine, ueniet, nisi fuerit  aliqua canonica prepedictione impeditus. Preterea bona immobilia dicti monasterii sancti Gottardi non infeudabit denuo, nec alienabit uel contractum in deteriorem partem faciet de eiusdem terrarum ecclesie. Instrumenta priuilegia et quecunque alia pretiosa non alienabit, distrahet uel subpignorabit uel obligabit, seu debitum aliquod contrahet nisi permagna et ineuitabili necessitate, uel euidenti ipsius monasterii utilitate, uel summam in constitutionibus prefati ordinis pretaxatam absque dicti dopmni prioris Camald. licentia speciali: dicens, sic Deus me adiuuet ad sancta Dei Euangelia. Preterea subsequenter et immediate dictus dopmnus prior Camald. prefatum dopmnum Angelum priorem prelibati monasterii ad osculum pacis recepit, et per suum annulum de prioratu predicto presentialiter inuestiuit. Committentes uero fratribus nostris uidelicet dopmnis prioribus sancti Matie [Forte, Michelis] de Murano uel sancti Ioannis de Iudeca eiusdem ordinis cuilibet in solidum, quatenus eumdem dopmnum Angelum  priorem prefatum, siue eius legiptimum procuratorem eius nomine uel quouis alium ab illis uel ab illo substitutum inducant siue inducat in corporalem possessionem monasterii prelibati, eumque defendant uel defendat inductum. Contradictores et rebelles per censuram ecclesiasticam uice nostra compescendo, inuocato ad hoc, si opus fuerit, auxilio et brachio seculari. In quorum testimonium omnium sigillum nostrum consuetum nostri officii appensione apponi iussimus ad cautelam, necnon registrare fecimus.

S. N. Ego Iohannes dictus dopmnus olim Iacobi de Burgo sancti sepulcri apostolica auctoritate et imperiali notarius et iudex ordinarius nec non scriba prefati dopmni prioris generalis predicta dum agerentur interfui, et rogatus scribere scripsi et publicaui:  ideoque subscripsi, signumque meum apposui consuetum.



XXXIX. [a 1Kb] CHARTA CONuENTIONIS Pro structura pontis lapidei super Natisonem Ciuitatis Austrie, pacta inter magnificam communitatem Ciuitatis Austrie ex una, et magistrum Iacobum q.m Martini Daguro de Bissone Cumensis diocesis super lacu Lugani, de ponte sublicio destruente et lapideo construente.


IESUS CHRISTUS.

In Christi nomine, amen. Anno a Natiuitate eiusdem Domini nostri Iesu Christi millesimo quadringentesimo quadragesimo primo, indictione quarta, die undecimo mensis Decembris. Actum in stupha communis Ciuitatis Austrie Aquileiensis diocesis, presentibus ibidem uenerabili uiro domino Marco de Criuellis canonico Ciuitatensi, uen. presbytero Nicolao qu. Mathei Tresoldi de Iustins habitante in burgo  pontis, nobili uiro Ioanne Daniele qu. Ioannis Pizul de Meduno, prudenti uiro domino Nontin de dicta Ciuitate Austrie, prouidis uiris Iacobo qu. s. Nedoni de Formentinis, et Hermacora Cerdone qu. Bortulutii de burgo porte Broxane testibus ad hec uocatis specialiter et rogatis.

Ibique nobiles et circumspecti uiri s. Franciscus de Claricinis, s. Georgius Cont qu. s. Bernardi de burgo ponte, et s. Tanus qu. s. Philippi de Cotis ciues Ciuitatis Austrie pro infrascriptis peragendis in pleno consilio et arengo deputati, habentes ad hec specialem et plenam commissionem a magnifica communitate Ciuitatis Austrie predicte, ac uice et nomine ipsius magnifice communitatis, ac pro ipsa agentes ex una parte: considerantes opus et edificium infrascriptum peragendum non solum ad ornamentum et decorem ipsius Ciuitatis Austrie, sed etiam ad laudem communem et utilitatem reipublice sue accrescende, considerantes crebris sumptibus  et expensis, quibus prefacta magnifica communitas persepe onerari, et grauari solebat in reparatione infrascripti pontis lignei Maioris appellati, uolentesque tandem subleuari huiusmodi crebris et fere quotidianis sumptibus, pluriesque habita superinde matura et diligenti deliberatione, et cognito quod multo melius et utilius erat semel ipsum Pontem Maiorem appellatum ita fortiter ualideque construi, edificari, fundari, fieri, et fabricari facere, ut perpetuis temporibus uerisimiliter duraturus sit potius quam ipsum pontem ligneum putrescibilem tenere et habere, agentes et paciscentes uice et nomine prefacte magnifice communitatis, et pro ipsa communitate ex una parte: et prouidus uir magister Iacobus q. Martini Degaro de Bissono Cumensis diocesis super lacu Lugani pro se et uice et nomine . . . sociorum suorum et magistrorum, quos secum habere et conducere uolet pro infrascripto ponte seu edificio et laborario perficiendo, et pro quibus sociis, magistris, et coadiutoribus suis promisit de rato sub obligatione omnium  suorum bonorum ex altera, ad tales quidem compositiones, pacta, promissiones, 277 conuentiones, et obligationes inuicem hinc inde dictis nominibus per solemnem stipulationem et pactum unanimiter et concorditer deuenerunt. Et primo quidem actum, pactum, promissum, conuentum, et solemni stipulatione interueniente firmatum est dictis nominibus et inter dictas partes, quod prefactus magister Iacobus debeat, et teneatur, et obligatus sit prout ibidem solemniter promisit, conuenit, et se obligauit prefactis deputatis requirentibus et stipulantibus uice et nomine communitatis facere construere, fundare, fabricare, et edificare, et integraliter perficere, et complere pontem maiorem ipsius Ciuitatis Austrie super aqua Natisse existentem de lapidibus, largum siue latum tantum quantum fieri poterit cum  uno arcu duplicato transeunte de uno latere ad aliud latus cum fundamentis, et armaturis necessariis et opportunis quibuscunque et cuiuscunque generis uerbi gratia, tam de lignamine siue lignis, quam de ferro, et cum lapidibus quadratis et picatis a lateribus. Item quod dictus pons debeat esse releuatus a lateribus cum merlis honorabiliter factis de lapidibus etiam quadratis et picatis. Et si placuerit magnifice communitati Ciuitatis Austrie, ad quam spectat electio, prefactus magister Iacobus et socii sui magistri et coadiutores, quos secum accipiet, debeat, et teneatur, debeantque et teneantur edificare, facere, et construere dictum pontem cum duobus arcubus firmatis super pila de medio, quam ad presens exstat, et cum uno alio arcu super istos duos arcus transeunte de uno latere ad aliud uerbi gratia de parte uersus burgum pontis usque ad partem uersus ciuitatem cum armaturis et merlis, ut supra. Ita quod sit in libertate communitatis eligendi si uolet fieri ipsum pontem uel cum duobus arcubus uel cum tribus,  ut supra dictum est.

Item quod super dicto ponte debeat fieri unus pons leuatorius apud turrim ex latere ciuitatis seu uersus ciuitatem cum uno barbacano siue riuelino sufficienti.

Item quod dictus magister Iacobus debeat et teneatur inuenire, fodere, et laborare omnes et singulos et quoscunque lapides necessarios, sufficientes, et opportunos cuiuscunque generis et conditionis existant pro constructione et complemento tam ipsius pontis quam fundamentorum, et cum effectu totum pontem suis sumptibus et expensis perficere, et integre complere, et laborare sufficienter, fideliter, bona fide, et sine fraude, ita quod iudicio omnium bonorum magistrorum dictus pons bonus, et sufficienter sit et esse debeat, et uideatur esse constructus, factus, et laboratus, et uerisimiliter perpetuo duraturus, prout et sicut tale opus et edificium exigit et requirit tam in fundamentis et ligaturis  et armaturis, quam in arcubus, prout supra dictum est.

Et e conuerso prefacti domini deputati agentes uice et nomine communitatis et pro ipsa communitate, pro qua promiserunt de rato, et se solemniter obligauerunt prefacto magistro Iacobo pro omnibus et singulis suprascriptis perficiendis et integre complendis soluere, dare, et numerare ducatos auri mille quingentos uigintiquinque, quos prefacta communitas debeat et teneatur eidem magistro Iacobo dare et exbursare de tempore in tempus prout ipse magister Iacobus laborauerit, et prout necessitate cogetur. Super quibus mille quingentis uiginti quinque ducatis dictus magister Iacobus debeat et teneatur accipere in solutum tantum uinum et bladam, quantum sufficiet pro expensis suarum operationum pro eo pretio, quo uendetur in foro, et pro quo habere poterit ipsum uinum et bladam ab aliis personis.

Item actum, pactum, promissum, conuentum, et solemni stipulatione interueniente firmatum existit  inter dictas partes, quod prefactus magister Iacobus habere debeat totum pontem ligneum ad presens existentem, et omnia ferramenta ipsius, seu omnibus aliis ad ipsum pontem spectantibus et pertinentibus, possitque de dicto ponte disponere prout et sicut ei libuerit, et hoc quoniam dictus pons ligneus inde amoueri debebit.

Item actum, pactum, promissum, et solemni stipulatione interueniente firmatum existit inter dictas partes, quod prefacta communitas debeat et teneatur dare et conduci facere sumptibus et expensis ipsius communitatis calcem et arenam necessariam pro dicto ponte construendo.

Item quod prefacta communitas debeat et teneatur facere conduci sumptibus et expensis dicte communitatis omnes lapides paratos siue per ipsum magistrum  Iacobum effossos et alios quoscunque per ipsum magistrum Iacobum repertos pro dicto ponte construendo.

Item actum, pactum, et promissum est inter dictas partes: quod prefacta communitas debeat impetrare, seu obtinere licentiam . . . . . damno uel proprio ipsius magistri Iacobi, a quibuscunque habentibus fossaria seu loca in quibus habeat et effodi possint lapides sub gastaldia et dominio ipsius communitatis, ut dictus magister Iacobus impetrare possit effodere lapides quoscunque necessarios non damnificando tamen alias personas.

Item actum, pactum existit inter dictas partes quod prefactus magister Iacobus habeat et habere debeat omnem armaturam, quam ponet et faciet pro construendo et faciendo dictum pontem, ipsamque armaturam de dicto ponte amouere suis debitis loco et tempore et sine damno ipsius pontis.

Item quod prefacta communitas debeat bona fide  dare operam et exhibere debitam diligentiam in reperiendo duas sarthias, siue duas funes grossas sumptibus tamen et expensis ipsius magistri Iacobi, et impetrare licentiam a serenissimo dominio uenetiarum exportandi eas ex ciuitate uenetiarum, si obtineri poterit.

Item actum, pactum, et promissum est quod prefacta communitas debeat et teneatur inuenire eidem magistro Iacobo unam domum sine pretio per eum soluendo cum quatuor lectis fulcitis, in qua domo dictus magister Iacobus cum sociis suis possit se reducere.

Item actum existit inter dictas partes, quod si magister Iacobus reperiret lignamina necessaria pro armaturis et aliis necessariis pro ipso opere construendo, quod prefacta magnifica communitas teneatur facere ea conduci per suos subditos sumptibus et expensis honestis ipsius magistri Iacobi, et pro pretio competenti et honesto per eum soluendo.

Postremo et ultimo ne tarditate et difficultate  conducendi ligna et alias res necessarias pro dicto ponte construendo opus tantum retardaretur, actum, pactum, et promissum est inter dictas partes, quod prefacta communitas suis sumptibus et expensis habere debeat et tenere ad minus duos magnos currus preparatos, qui appellantur currus matti.

Que omnia et singula pacta, promissiones, et obligationes suprascriptas prefacti domini deputati uice et nomine prefacte magnifice communitatis, et pro ipsa communitate cum obligatione omnium bonorum ipsius communitatis mobilium et immobilium, presentium et futurorum ex una, et prefactus magister Iacobus pro se et sociis suis magistris, quos secum accipiet, et pro quibus promisit de rato ex altera cum obligatione omnium bonorum suorum mobilium et immobilium presentium et futurorum, refectionemque damnorum omnium, interesse et expensarum litis, et extra sibi uicissim hinc inde uerbi gratia una pars alteri, et altera alteri solemni stipulatione  et pacto interueniente solemniter promiserunt firma, rata, et grata habere, tenere, attendere bona fide, et sine fraude, et plenius obseruare, adimplere nunquam contradicere, uel contrafacere sub pena duplici eorum, de quo lis uel questio moueretur, qua pena soluta uel non, rata nichilominus maneant pacta suprascripta, et rogauerunt me dicte partes, ut de predictis omnibus et singulis publicum conficerem instrumentum cum omni me . . . . et consilio sapientis.

Publicatur et datur magistro Iacobo.



XL. [a 1Kb] QUORUMDAM IURIUM, Inter cetera festum custodiendi cessio et donatio.

In Christi nomine, amen. Anno a Natiuitate eiusdem  Dominici 1461, indict. 9, die uero 19 mensis Februarii. Actum in terra sancti Danielis, Aquilegen. diecesis, sub logia magna communis: presentibus prouidis uiris s. Colla stipendiario quondam Augustini de Neapoli armigero magnifici domini Christophori Folentini, s. Leonardo naso qu. Gabrielis de Pithianis de sancto Daniele, et s. Thomas quondam nob. uiri s. Federici de uarmo inferiori testibus ad hoc habitis, specialiterque uocatis, et rogatis.

Ibique nobiles consortes arcani superioris uidelicet s. Ioannes Antonius quondam nobilis uiri s. Rizzardi 278 de Arcano per se et procuratorio nomine nob. s. Ioannini eius patrui, ut de procuratorio constare dixit manu mei notarii infrascripti, nec non s. Antonius quondam nob. uiri Gabrielis de eodem loco ex causa donationis pure, mere, libere, simpliciter et irreuocabiliter inter uiuos dederunt, cesserunt, transtulerunt, et mandauerunt prestanti  iuueni s. Simoni Buccinato nob. uiri s. Christophoro de Strasoldo ibidem presenti pro se suisque heredibus recipienti omnia et singula ipsorum consortium iura et actiones reales, personales, utiles, et directas, tacitas et expressas, que uel quas habent, habebant, seu habere poterunt in uilla et pertinentiis uille Campilongi de Strata occasione iurisdictionis, seu garritus ad ipsos consortes spectantis et pertinentis in eadem uilla eiusque pertinentiis, uidel. festa in ea custodiendi et consciendi, gaudia, multas et condemnationes exigendi, et omnia et singula alia faciendi et exercendi que ad ipsos consortes spectare et pertinere pleno iure dignoscuntur seu dignosci possent, tam de iure quam de consuetudine facientes et constituentes eumdem s. Simonem cessionarium procuratorem tanquam in rem suam propriam, et ponentes in locum eorum ita et taliter quodammodo prefatus s. Simon cessionarius suo nomine, actionibus, utilibus et directis, tacitis et expressis agere, experiri, excipere, replicare, consequi, et se tueri possit  et ualeat a quibuscunque, et contra quoscunque occasionibus antedictis, et omnia et singula alia dicere, facere, et exercere quemadmodum ipsi prefati consortes facere et exercere poterant et potuissent ante huiusmodi cessionem et translationem, promittentes quoque prefati consortes cessores nominibus quibus supra per se eorumque heredes et successores, et cum obligatione omnium suorum bonorum mobilium, stabilium, presentium et futurorum refectioneque damnorum omnium et expensarum litis, et extra ac inter, se solemniter obligare antedicto s. Simoni cessionario stipulanti pro se suisque heredibus, aut cui ius suum dari uoluerit predictam cessionem, donationem, translationem, et omnia et singula in hoc instrumento contenta perpetuo firma, rata, grata habere, tenere, obseruare, et adimplere, et non contrafacere, dicere, uel uenire per se uel alium siue alios aliqua ratione uel causa de iure uel de facto, et ipsam donationem nulla ratione uel  ingratitudine reuocare sub pena dupli eius, de quo lis uel questio mota erit, paucioribus solidis quinque in singulis capitulis huius contractus stipulata ac promissa, qua pena soluta uel non, presens tamen instrumentum ac omnia et singula in eo contenta, plenum obtineant robur atque perpetuam firmitatem, etc.

Ex notis olim Eg. domini Iacobi Pithiani ciuis ac notarius sancti Danielis prout inueni manu propria fideliter extraxi. Ego Iacobus Iusta publicus imperiali auctoritate notarius eiusdem loci, me subscripsi ac signaui in fidem, etc.



XLI. [a 1Kb] DECRETUM CAPITULI AQUILEIENSIS Faciendi capita argentea quorumdam sanctorum presertim sancti Paulini.


Die Dominico 13 Iulii 1494.

Post prandium congregato capitulo in domibus habitationis reuerendi domni Doymi decani, in quo capitulo interfuerunt ipse domnus decanus, Filippus, Franciscus, Ottus, Thomeus, Ia. de Montegnaco, Petrus, Bod. Daniel, et Richardus omnes canonici, etc. Ibidem per prefatos dominos decanum, canonicos, et capitulum determinatum et deliberatum fuit construi et fieri debere capita argentea sanctorum Paulini, et Laurentii, ac Sigismundi, et ad minus caput sancti Paulini fiat anno presenti, hoc est usque ad Pascha prox. futurum, et deinde prosequantur alia quam citius fieri poterunt. Et quemadmodum alias determinatum fuit construi debere capellam  sancti Canciani sub choro clauso in prefata ecclesia deliberatum fuit hodie, quod in presenti anno incipiatur construi: et commissum fuit reuerendo domino Doymo decano tanquam camerario, et domino Richardo eius college premissa exsequendi, etc.



XLII. [b 1Kb] DOCUMENTUM CONSTRUCTIONIS Ecclesie maioris ciuitatis Austrie.

Concordium inter reuerendum dom. Hieronymum de Nordys decanum collegiate ecclesie beate Marie Ciuitatis Austrie, D. Bernardum Cont, D. Danielem de Puppis, et D. Laurentium canonicos interuenientes nomine reuerendi capituli, et sp. s. Federicum de Formentinis Gastaldionem, et s. Guarnerium de Manzano prouisores terre Ciuitatis Austrie pro communitate ex una, et magistrum Albertum de monte et magistrum Franciscum eius  nepotem ex alia.

In Christi nomine, amen. Anno Natiuitatis eiusdem Domini nostri Iesu Christi millesimo quadringentesimo nonagesimo quarto, indict. 12, die quinto mensis Aprilis, actum in Ciuitate Austrie Aquileiensis diecesis in platea, presentibus.

Ibique reuerendus dominus Hieronymus de Nordys decanus collegiate ecclesie beate Marie Ciuitatis Austrie. D. Daniel de Puppis, D. Laurentius deputati pro reuerendo capitulo Ciuitatis Austrie, nec non D. Bernardus Cont interueniens tanquam canonicus, et pro utilitate capituli, ac sp. dominus Federicus de Formentinis gastaldio, et Guarnerius de Manzano prouisor terre Ciuitatis Austrie, dominus Philippus de Portis fabricarius, et Nicolaus Zani tanquam deputati ad hoc: ac clarissimi doctores D. Ermanus de Claricinis, et D. Bartolomeus de Nordys interuenientes tanquam consiliarii, et interpellati a suprascriptis omnibus dominis deputatis ex una, et prouidus  uir magister Albertus a Monte de Padua ex alia, causa et occasione fabrice ecclesie maioris Ciuitatis Austrie in unum conuenientes, ad infrascripta pacta et conuentiones deuenerunt, quod dictus magister Albertus promisit et se obligauit construere et edificare omnes et singulos muros ad altitudinem necessariam suis uultibus, qui uadunt super colonis positis a parte curie patriarchalis omnibus suis sumptibus et expensis . . . dantibus predictis dominis deputatis ipsi magistro Alberto omnia preparamenta necessaria, que ad dictam fabricam et constitutionem opportuna fuerint. Item promisit et se obligauit dictus magister Albertus facere et eleuare omnes armaturas, que ad dictam constitutionem fuerint necessarie; dantibus similiter prefactis dominis  deputatis omnia necessaria ad dictas armaturas. Item quod dictus magister Albertus non teneatur ponere nisi operas manuales. Prefacti uero domini deputati quo supra nomine promiserunt et se obligauerunt dare et exbursare ipsi magistro Alberto pro eius mercede in ratione librarum septem cum dimidio pro singulo passu ad mensuram uenetam: ita tamen quod dictus magister Albertus teneatur laborare muros secundum latitudinem inceptam, quam apparet supra primis colonis in introitu ipsius ecclesie, et que etiam apparet supra aliis muris, super quibus fuerit necesse fabricare: et teneantur etiam ipsi domini deputati soluere et satisfacere ipsi magistro Alberto pro uacuo uultuum secundum consuetudinem omnium fabricantium. Item conuenerunt quod dictus magister Albertus teneatur accipere pro eius mercede uina et blada pro occurrenti pretio, que fuerint necessaria pro se et operariis suis. Item conuenerunt, quod dictus magister Albertus habere debeat pro tempore, quo stabit ad fabricam ecclesie  unam domum cum duobus lectis et pluribus secundum indigentiam dicti magistri Alberti. Item promiserunt dicti domini deputati dare omnes funes necessarios, nec non et rotas ac cidellas necessarias constructas: ita tamen quod dictus magister Albertus tenatur eas adaptare ad laborandum. Item dictus magister Albertus fuit contentus acceptare manuales necessarios ab intra super eius mercede: illi uero qui debebunt seruire a parte superiori, stent ac sint in eius dispositionem.



279 XLIII. [c 1Kb] DESCRIPTIO PRIMI ADuENTUS DOMINI MARINI GRIMANI Ad patriarchalem sedem Utinen. ciuitatis.

In Dei nomine, amen. Anno Domini 1524, indict 12, die uero Lune, ultimo Octobris, hora 17.

Reuerendissimus in Christo pater et dominus, dominus  Marinus Grimanus diuina prouidentia sacrosancte Aquileiensis ecclesie patriarcha, Ciuitatis peditatu equitatuue confertissimo, nec non excellentissimo uiro domino Andrea Fosculo totius patrie preside, cum pretoria cohorte illi obuiam facto ad editam planitiem in Torrentis Cormorii ripa, premisso equitatu domini Tadei uulpiani equitis aurati et leuium equitum illustrissimi uenetorum senatus ducis, totoque urbis clero cum Aquileiensi, supplicantium more, prodeunte usque ad portam Poscolli, ibiue ab adolescentulo nimphali habitu stante concinna recitata ode, eius preeunte crucigero, Utineam hanc urbem perinsigni mule insidens feliciter ingressus est. Cui quidem mule insidenti sub umbraculo, seu, ut uulgo dicunt, baldachino, statim ad portam ex equis desilientes astitere publico Ciuitatis nomine magnifici et preclari ciues domini Bartholomeus Brugnus, et Ioannes Candidus ad utramque habenam; Hieronymus Sanctoninus et Franciscus Maninus  a tergo, hi iureconsulti aureis torquibus insignes a collo pendentibus; Sebastianus Monteniacus, Antonius Maninus, Ioannes Luchatellus, et Laurentius Sacchia umbraculum gerentes omnes prestantissimi Ciuitatis Utinensis oratores ad ipsum reuerendissimum antistitem ad Portum . . . Gruarium usque destinati, stricti uestibus, et ut uulgo dicunt, ueluteis ornati, subsequentibus binis magnifico preside reuerendissimis episcopis dominis Ioanne Argentino Concordiensi, Ioanne Grimano Cenetensi, Daniele Rubeo Caprulano, Paulo Burgascio Nimosciensi, et Iacobo Nordio Urbinate. Quippe qui per Pascolli uicum, et utrumque forum nouum et uetus progressus ad portam cemeterii maioris urbis templi, e regione scilicet angiporti Candidiani, e mula desiliit templum ipsum  ingressurus. Quam quidem purpureis auratisque phaleris ornatam estimatione ducentorum aureorum ipso patriarcha annuente, eisdem reuerendissimis episcopis cum pluribusue equitibus et peditibus presentibus prenominati magnifici urbis oratores accepere, et pedites inde digressi quo ordine uenerant, Sanctonino et Manino aurata antistitis calcaria manibus tentis gerentibus uacuo ephippio per uetus et nouum forum peditum caterua comitante et ouante, ad lapideas reipublice palatii scalas deduxere. Quas cum ipsi dominus Bartholomeus Brugnus, Hieronymus Sanctoninus, et Antonius Maninus oratores, et ex septem uirorum ordine ascendissent, ubi aderant et dominus Ioannes Baptista Tursius, Gabriel Pauonius, et Daniel Baldanus colleghe, ipse dominus Ioannes Candidus iure consultus eosdem affatus hec ita locutus est:

»Magnifici e prestantissimi signori deputati, questa è la caualcatura con li ornamenti del reuerendissimo  monsignor patriarca, la quale per priuilegio di questa magnifica città nel solenne suo primo ingresso hoggi ha donata a noi uostri oratori et come ueri metropolitani della nuoua aquileia città Udinese, secundo la consuetudine della città nell'ingresso primo de' suoi antistiti, la quale noi in detta ragione accettando auemo al cospetto delle uostre magnificenze condutta, a quelle consignandola, acciocche dispongano di ella quanto li piaccia.«

Cui idem dominus Bartholomeus Brugnus, unus ex septem uiris omnium nomine respondit his uerbis:

»Magnifici oratori, ringraziamo infinite uolte le magnificenzie uostre delle opere dignissime per uoi in questa uostra magnifica legatione fatte, delle quali questa magnifica città è per tener buon conto. La mula a noi presentata, accettemo per nome di questa magnifica republica, della quale si disponerà quanto s'habbia a fare.«

His peractis mula ipsa eisdem phaleris ornata ad stabulum equorum in edibus domini Sebastiani Monteniaci  proximis a septem uirorum sic iubentium preconibus ducta fuit.

Que omnia rogatus ab ipsis septem uiris, ego Franciscus Stayner Utinensis Tabellio matriculatus notaui ad perpetuam rei memoriam: presentibus ad hunc septem uiris tradite mule actum magnifico domino Alexandro Raubero, domini Andree equitis, et uice decano Carinthie filio, nob. quondam Gabriele de Zucco, domino Nisidoro Sanctorio Spilimbergensi grammatices professore, s. Martino quondam s. Donadini de Salardis Bergamensi, s. Antonio Tonino uencionensi, et s. Antonio Tridentino Utini in uico Aquileiense commorante, magnaque popularis peditatus multitudine testibus a me notario antescripto alta uoce rogatis et uocatis, etc.

Ego idem Franciscus Stayner quondam s. Iacobi Stayneri de Utino pub. imp. auct. notarius predictis, affui et in notatu scripsi rogatus, publicauique manu propria, etc.



XLIu. [a 1Kb] EXCERPTA EX ACTIS CAPITULI AQUILEIENSIS, Quibus quomodo ritum ecclesiasticum, patriarchinum dictum, restitui tentatum est, ostenditur.


Interrogationes illustrissimi et reuerendissimi domini  uisitatoris apostolici pro reuerendo capitulo Aquileiensi sub die ueneris, 8 mensis Februarii 1585: ex lib. ms. rerum gestarum reuerendi capituli ab anno 1580 ad annum 1586, pag. 184 et seqq.

Interrogationes 7. Num distributiones quotidiane statute sint, et an singulis horis distincte assignate sint.

R. Solent singuli canonici residentes ex antiquissima  consuetudine lucrari singulo die quousque durat cursus canipe panes quatuor, et zasias quatuor uini, scilicet duos ad missam, et alios duos ad uesperas, et similiter de uino. Item gallinas duas et casei libras tres in singulas hebdomadas, et similiter auene et milei simul a die sancti Hermagore usque ad diem sancti Paulini, cuius festum celebratur die 11 Ianuarii circa staria sexdecim, et demum siliginis et fabe starium unum ad cursum ut supra, etc.

Inter. 9. An in celebratione missarum ea seruentur, que in cap. de obseruandis et euitandis in celebratione missarum sess. 22 a sancto concilio statuta sunt.

R. Quam diligentissime possunt obseruant prefatum decretum. uerum est tamen, quod secundum usum Aquileien. aliquibus diebus utuntur ad altare uestibus diuersis et diuerso modo quam Romana utitur ecclesia.

Inter. II. An psallant in choro; quale officium recitent;  et an iuxta ritum Ecclesie uel more Romano celebrent.

R. Sex pingues prebende canonicales auctoritate summi pontificis Innocentii Iu fuerunt diuise in duodecim mansionarios, quibus annexum fuit onus psallendi et recitandi in choro diuinum officium. Psallunt autem et recitant officium secundum usum Aquileie. Canonici uero Romanum dicunt officium. Misse autem in ecclesia celebrantur ab aliquibus secundum usum Aquileie: ab aliquibus uero secundum Romanum. Omissis, etc.

Die Sabbati 9 Februarii 1585 post prandium.

Congregati omnes prefati DD. canonici, etc.

Quia facta fuit admonitio et conscientia ab illustrissimo et reuerendissimo domino uisitatore apostolico de dicendo unico officio diuino in choro et extra chorum tam per omnes reuerendos canonicos quam mansionarios, proposita fuit pars quod continuetur ab omnibus psallere officium in choro secundum ritum sancte ecclesie Aquileiensis modo quo hucusque  fuit seruatum. Extra tamen chorum cum dispensatione dicatur secundum ritum Romanum donec et quousque reformentur, et typis nouis excudentur noui libri et breuiaria secundum ritum patriarchalem, id quod debeat fieri infra tempus biennii, et ex nunc prout ex tunc supplicetur illustrissimo domino patriarche, ut mandare uelit dicta noua breuiaria patriarchina corrigi et excudi. Capta omnibus uotis.

Pag. 189. Die Lune 18 prefati mensis et anni.

Congregatum fuit capitulum post uesperas loco solito capitulari, in quo interfuerunt RR. DD. Theupolus decanus, Carleuariis, Canussius, Ronchonus, Franciscus, Frumentinus, Sbroyauacca, Tritossius, et Andreutius omnes canonici prebendati et residentes, et capitulum integrum facientes: ubi ex communi omnium prefatorum DD. lecte fuere constitutiones prefati 280 domini uisitatoris per excellentem D. Othelium syndicum, et alternatim diligenter considerate, que sunt tenoris sequentis.

 Ordinationes et seu decreta facta ab illustrissimo et reuerendissimo in Christo P. D. D. Cesare de Nores episcopo Parentino uisitatore apostolico in uisitatione sancte patriarchalis ecclesie Aquileiensis.

uisitatio sancte ecclesie sanctorum Hermagore et Fortunati patriarchalis Aquileiensis.

I. Habet sancta hec patriarchalis ecclesia diuinorum officiorum ritus a sancta Romana ecclesia diuersos, propriumque Breuiarium ac Missale, et nichilominus in uisitatione compertum est non eumdem in diuinis celebrandis modum formulamque teneri; sed mansionarios aliosque perpaucos clericos iuxta formulam Breuiarii Aquileiensis horas canonicas in choro utrumque psallere seu recitare. Canonicos uero et reliquos eiusdem ecclesie clericos officium ritu et Breuiario Romano priuatim etiam ipso in choro dicere, missasque conuentuales duntaxat patriarchali  ritu, reliquas uero more ac ritu Romano etiam super Missali Romano a sacerdotibus celebrari: atque ita in eadem ecclesia, atque adeo in uno eodemque choro disparem cultum Deo ab eisdem ecclesie ministris quasi in boue et asino arantibus adhiberi. Quod cum sanctissimis canonum decretis, et sanctorum Patrum auctoritatibus, atque etiam huius ipsius ecclesie statutis hac de ipsa re non semel perspicue disponentibus repugnare, et non modicam in ipsa ecclesia in qua tanquam in domo Dei omnia ordine fieri debent perturbationem, summamque in ipso clero ceremoniarum ac rituum ipsius ecclesie ignorantiam, piorumque etiam animis offensionem et scandalum afferre dignoscatur: reuerendissimus domnus uisitator decreuit et declarauit, ut omnes tam canonici quam mansionarii, aliique ipsius ecclesie ministri officiis chori astricti unum eumdemque in choro et ecclesia psallendi ordinem ritumue Aquileien. teneant. Qui secus fecerint, preter fructuum et quotidianarum  distributionum amissionem aliasque penas per sacros canones, apostolicasque sanctiones, nec non ipsius ecclesie statuta, grauiter etiam illustrissimi domni patriarche arbitratu puniantur, nisi duorum mensium spatio a publicatione presentis decreti dispensationem aliudue remedium a sanctissimo domno nostro, sanctaque apostolica eius sede obtinuerint. Omissis, etc.

Utini die ueneris 4 Octobris 1585 .

Congregatum fuit capitulum in domo proprie habitationis R. D. P. Theupoli decani post uesperas, etc. Preterea prefati domni omnes unanimiter dedita opera conuenerunt reuerendissimum domnum episcopum Catharenum uicarium patriarchalem in edibus patriarchalibus proprie in presentiarum sue habitationis, qui in eius manibus reddiderunt et assignarunt litteras illustrissimi et reuerendissimi domni cardinalis de Sans Rome datas, etc. presentibus s. Francisco de Brixia economo prefati domni decani, et s. Ioanne Busina de sancto Daniele familiare  supradicti domni uicarii patriarchalis testibus, etc. Que deinde littere ex mandato eiusdem domni uicarii per Egr. Botana uice-cancellarium curie patriarchalis ibidem alta uoce fuerunt lecte presentibus et auscultantibus prefatis domnis decano et canonicis, et eisdem fuerunt intimate prout in Actu eiusdem Egr. Botane, etc.

Sequitur tenor litterarum, de quibus supra.

»Al molto reuerendo sig. come fratello il uescouo di Catharo uicario d'Aquileia.

»Molto reuerendo sig. come fratello,

»Il capitolo d'Aquileia per dui canonici procuratori mandati a li mesi passati quà a posta ha fatto sporgere a questa sacra congregazione alcuni capi contro alcuni decreti di monsig. uescouo di Parenzo uisitatore apostolico in cotesto patriarchato, e se bene li decreti sono stati fatti santamente e con buono e santo fondamento da quel prelato, la cui prudenza e  bontà congiunta col zelo del seruizio di Dio benedetto è assai nota; nondimeno questi miei signori illustrissimi dopo d' auer sentito più uolte li detti procuratori, et benissimo uisto detti decreti, hauendo sopra essi fatto matura considerazione e con diligente discorso pesato bene le qualitadi de tempi e del pese, e per altri buoni e giusti rispetti hanno fatto sopra essi la moderazione, e risoluzione, che qui mando a u. S. annotata sotto li stessi capi dati da esso capitolo. 1. Nel primo decreto obbliga li chierici a dire l'officio secondo il rito Aquileiese, il che è impossibile hora il poter esequire non essendo in quella patria più di breuiadiecirii Aquileiesi, ne ritrouandosene in alcun luogo da uendere: e quelli pochi sono appresso li mansionarii uecchi senza registro e numero di carte o rubriche, non essendone stampati da cento anni in  qua. Però si supplica uu. SS. illustrissime che ci concedano grazia, che extra chorum si possano legitimamente recitare i Romani, e questo sin tanto che si prouuederà di Breuiarii sufficientemente.

»R. E' cosa santa e conueniente, che si serua il rito di quella chiesa tanto antica et approuato, et tutti si confrontino nell' officio stesso. Però il capitolo si prouuederà di Breuiarii di quel rito. Il che potrà fare comodamente, sendo poco fu stampato in Como. Et quando non si possa far altrimenti, monsignor patriarca procuri che a sue spese tra dui anni sia stampato, et intanto sia lecito extra chorum solamente dir l'officio Romano. Omissis, etc.

»Piaccia dunque a u. S. di publicar queste risoluzioni al detto capitolo oprando colli rimedii opportuni, che si mettano ad esecuzione nel modo, che sono moderate. Dourà parimente u. S. mettere ogni pensiero che gli altri decreti fatti dal detto monsignore uisitatore apostolico siano esequiti onninamente  conforme a la santa intenzione sua, che cosi uogliono questi miei signori illustrissimi, poiche le fatiche e sudori spesi in detta uisita sarebbono stati fatti in darno, quando non si esequissero come si deue. Che mentre uoglio credere u. S. così farà per la sua pietà, sendo questo tutto per seruizio di Dio benedetto, e di coteste anime, resto con offerirmele di cuore pregandole dal Signore la sua santa grazia [a 1Kb] .

»Di Roma alli 10 Settembre 1535.

»Di u. S. molto reuerenda

»Come fratello

»Il Cardinale di Sans.«



XLu. [b 1Kb] DOMNI AUGUSTINI GRADONICI PATRIARCHAE AQUILEIEN. Pastoralis pedi donatio capitulo Utinensi.

Die Lune 25 Decembris, in qua celebratur festum Natiuitatis Domini nostri Iesu Christi 1629.

Illustrissimus et reuerendissimus in Christo pater  et dominus Augustinus Gradonicus patriarcha Aquileien. existens in collegiata ecclesia beate Marie Maioris ciuitatis Utini, que plena populo existebat, dum uespere solemni ritu canerentur, finito primo Psalmo iussit mihi cancellario ad hoc ad sedem patriarchalem, in qua dominatio sua illustrissima pontificalibus ornata indumentis consistebat, consedentibus hinc inde admodum reuerendis domnis decano et canonicis eiusdem ecclesie sacris uestibus de more indutis, uocato, ut adnotare deberem, qualiter eius illustrissima dominatio hac solemni festiuitate, qua Christus Dominus ex beata Maria uirgine nasci dignatus est, uolens amoris, quo admodum reuerendum capitulum eiusdem ecclesie prosequitur, signum aliquod dare, et predilectionis affectum euidenter ostendere, ipsi admodum reuerendo capitulo donauit baculum suum pastorale argenteum ibidem existens, quo in maioribus solemnitatibus utitur, ut perpetuo in huiusmodi predilectionis signo inter pretiosa capituli conseruetur  ad usum tamen semper et eius dominationis illustrissime, et futurorum patriarcharum. De et super quibus rogatus fui ego notarius publicus et cancellarius hoc presens publicum conficere instrumentum.

Actum ubi supra presentibus multis, et inter hos admodum reuerendo Mario Zerbo canonico Feltrensi, NN. DD. Thoma Colloreto, et Mario Turso familiaribus dominationis sue illustrissime et aliis, etc.

Ex notis quondam sp. D. Bernardini Amutii notarii collegiati huius ciuitatis, nec non cancellarii patriarchalis Aquileiensis premissum donationis instrumentum Gaspar Gazoldius A. u. cancellarieque patriarchalis Aquileien. notarius manu propria extraxit, seque rogatus in fidem subscripsit.

Utini die 9 Aprilis 1661.



XLuI. [a 1Kb] uERSUS PAULINI DE HERICO DUCE


[b 1Kb] Mecum Timaui
Saxa nouem flumina
Flete per nouem
Fontes redundantia.
Que saxa gluttit
Unda ponti Ionici
Histris Sausque
Tissa [c 1Kb] . Culpa Maruuio [d 1Kb] ?
Natissa [e 1Kb] Corea
Gurgites Isoncii [f 1Kb] .
Herico mihi
Dulce nomen plangite,
Syrmium Solla,
Tellus Aquilegie,
Iulii Forus,
Carmonis [g 1Kb] ruralia,
Rupes Osopi [h 1Kb]
Iuga Cetenensium,
Nastensis humus,
Ploret, et Albenganus [i 1Kb] .
Nec tu cessare
De cuius confinio
Est oriundus
Urbs diues argentea
Lugere multo
Grauique cum gemitu;
Ciuem famosum
Perdidisti nobili
Germine natum,
Claroque de sanguine.
Barbara lingua
Stratiburgus diceris:
Olim quod nomen
Amisisti celebre,
Hoc ego tibi
Reddidi mellisonum
Amici dulcis
Ob amorem qui fuit
Lacte nutritus
Iuxta flumen Quirnea.
Ecclesiarum
Largus in donariis,
Pauperum pater,
Miseris subsidium;
Hic uiduarum
Summa consolatio,
Preter quam multis
Carus sacerdotibus,
Potens in armis,
Subtilis ingenio.
Barbaras gentes
Domuit seuissimas,
Cingit quas Drauua,
Recludit Danubius,
Celat quas iunco
Paludes Meotides,
Ponti coarctat
Quas unda salsiflui,
Dalmatiarum
Quibus obstat terminus.
Turres Stratonis [i 1Kb]
Limitis principium
Scit Hiemettis,
Stracie qui cardinem
A se sequestrat
Utraque confinia
Hec Austro reddit,
Hec refundit Boree,
Tendit ad portas
Que dicuntur Caspie.
Libycum litus
Quo redundant maria,
Mons inimici
Laurentus [k 1Kb] , qui diceris,
uos super unquam
Imber, ros, nec pluuia
Descendant, flores
Nec tellus purpureas,
Germinet humus
Nec fructus triticeos.
Ulmus nec uitem
Gemmato cum pampino
Sustentet, uuas
Nec in ramis pendeat,
Frondeat ficus
Sicco semper stipite,
Ferat nec rubus
Mala granis punica,
Pro matre sutus
Nec globus castaneas.
Ubi cecidit
uir frontis in prelio,
Clypeo fracto,
Cruentata romphea,
Lancee summo
Retunsona iaculo,
Sagittis fossum
Fundis saxa fortia
Corpus ingesta
Contriuisse dicitur.
Heu quam durum
Quamque triste nuntium
Illa sub die
Deflenda percrepuit,
Nam clamor inde
Horrendus per plateas
Lacrymis dignus,
Genuitque tristitia
Eius per uerba
Mors . . . . exposita.
Matres, mariti,
Pueri, iuuencule,
Domini, serui,
Sexus omnis, tenera
Aetas, perualde
Sacerdotum inclyta
Caterua, pugnis
Sauciata pectora
Crinibus uulsis
Ululabunt pariter.
Deus eterne,
Limini qui de puluere
Psalmasti tuam
Primos ad imaginem
Parentes nostros
Per quos omnes morimur,
Misisti tuum
Sed dilectum Filium,
uiuimus omnes
Per quem mirabiliter.
Sanguine cuius
Redempti purpureo
Sumus, sacratam
Cuius carnem sumimus,
Herico tuo
Seruulo melliflua
Concede, queso,
Paradisi gaudia,
Et nunc et ultra
Per immensa secula.



[PeTA SAXO.]





PeTAE SAXONIS ANNALIUM DE GESTIS B. CAROLI MAGNI LIBRI QUINQUE.
[Pertz, Monumenta Germanie historica.]

Unicum, qui modo superest, pete nostri codicem, olim, inscriptione seculi XII in prima pagina  liber sancti adriani in lamespringe testante, ex monasterio ditionis Hildesheimensis bibliothece Iulie illatum,  primus Helmstadii an. 1596 in-4o typis dedit Reinerus Reineccius. Prestitit id editione sua, ut textum nonnullis locis uitiatum emendaret, annorum numeros aliquoties omissos restitueret, librorum diuisionem clarius efferret, queque in codice anno 781 perperam inserta essent, loco redderet suo. Reineccii auctoritatem Chesnius T. II p. 136; et Kulpis, T., Iu, p. 3, secuti sunt, nec ante Leibnitium tuit, qui eum nonnunquam a uera codicis lectione aberrasse sentiret, quod quidem uir magnus, tomo I Scriptorum Brunsuicensium petam denuo editurus, adhibito ipso codice expertus est. ueram igitur haud raro lectionem textui Reinecciano subiiciens, notas perpaucas addidit, quarum que ad rem facere uidebantur, auctoris nomine indicato retinui. Quinta Bouqueti editio eo ceteris prestat, quod in ea prolate a Leibnitio codicis lectiones textui, ut par erat, inserte, uersuumque numeri signati sunt. Nobis aliam que Monumentis insereretur editionem meditatis, Ebertus noster solita sua humanitate codicem ipsum  transmisit, cuius igitur ad normam textum restituere uisum est. Est membranaceus in quarto, et foliis quinquaginta quinque prioribus nostrum, reliquis passionem sancti Adalberti, et Iuuenci presbyteri de uita Christi libros, omnia eadem seculi XI manu exarata, continet. uersus per paginam uiginti quinque. Locis aliquot a scriptore ipso , aliis secunda  quadam manu ceua correctis, duplicem lectionem notaui, preter, quod quando secunda manu melior ut sepius uocum diuisio instituta esset, priorem lectionem sensu carentem minime adducendam existimaui. Glossas uel Latinas uel dialecto Saxonie nostre inferioris scriptas, quamuis paucas et ab editoribus neglectas, rerum harum studiosis non minus quam litteram antiquam d quater in uocibus adernam an. 778; ferdi an. 782; padarbrunnon an. 799; hludouicus lib. u, occurrentem acceptas fore iudicaui. Et ille quidem secunda manu adsperse, hanc non errore aliquo inductam, sed ueteris reliquias  autographi quisquis esse consentiat, cum uel in Ottonis II, Saxonici imperatoris, diplomatibus anno 986 editis, eamdem litteram nomini loci nordana scribendo adhibitam reperire liceat. In textu igitur constituendo in consilii secutus sum, ut codicis uestig a religiose legens, locis tamen paucis, eisque sine dubio scriptoris uitio corruptis, aut Reieccii Leibnitiiue coniecturas amplecterer, aut propriis, si que non absone occurrerent, aliquid tribuendum censerem. Qua in re cum ut plurimum Einhardi Annales, quos noster fere ad amussim sequitur, una cum metrica ratione errorem precluderent, eo tamen pete seculo indulgendum erat, ut non quecunque antiquis regulis aduersarentur, ea indistincte tollerem, sed aliorum e. g. Nigelli exemplo ductus, elisionem in littera h aliquoties non admittendam esse concederem. Notis non nisi paucis opus erat,  cum Einhardi Annales et uita Caroli amplissimi commentarii molem grauitate sua longe superent. Ceterum magna illa libri secundi lacuna sine alterius ope codicis expleri uix poterit; quot tamen uersus deessent, facili negotio indicaui. Iam enim Leibnitius, triginta uersus, quos in editionibus anno 783 iure adscriptos legimus, in codice inter uersum duodecimum anni 781 et uersum primum anni 782, nulla annorum distinctione indicata, collocari animaduerterat. Qui grauissimus error cum nonnisi folii, quo uersus inscripti essent, permutatione committi potuerit, in codice autem modo superstite, cuius singula folia quinquaginta uersibus constant, ligando non commissus sit, unumquodque autographi folium triginta uersus exhibuisse necessario efficitur. Unde subito quidem prodit, e medio anni 782, qui nunc, superscriptione  pro uersu computata, nonnisi 89 uersibus constat, iam uersum unum excidisse; quonam uero in loco, cum, reliquis omnibus optime connexis, post uersum trigesimum  quartum Woradi, tertii e ducibus Francorum de quibus pete sermo est, nomen desideretur, non diu dubitaueris. Lacunas alias duas Leibnitius indicauit, nec est, qui, Einhardi Annalium ratione habita, post duodecimum anni 781 et ante primum anni 783 uersum multos deesse negauerit, et illic quidem aut unum aut duo folia, hic uero unum excidisse coniicere liceat. Anno igitur 781 preter duodecim qui exstant, triginta aut sexaginta uersus alios tribui, anno autem 783 non triginta sed uiginti septem cum, superscriptione pro uicesimo octauo computata, duo reliqui adhuc ad annum precedentem pertineant, in quo peta Annalium uerba in hiberna concessit, ibique natalem Domini, ibi et Pascha more solito celebrauit nondum expresserat. Hanc igitur quartam lacunam mihi deprehendisse uideor.

De ceteris uix est quod moneam. Aduerbia in fine sepius e caudato scribi, non magis inusitatum, quam litteras e, e, e, e, inuicem permutari.

 Petam Arnulfo imperante uixisse, uersus libri u: Quesumus, Arnulfus, etc., et Nunc tamen Arnulfo, etc., euincunt, Saxonem et clericum monachumue totum opus arguit; Padrabrunni uixisse, uersibus anni 777, Quem Pathalbrunnon uocitant; etc: minime efficitur: multo minus iis aduersarer, qui propter locum, ubi codex seculo XII seruatus sit, Lamspringensibus eum annumerare uelint; monasterium enim Lamspringa iam anno 872 fundatum, annoque sequenti a Ludouico rege confirmatum erat. Fides auctoris, paucissimis locis exceptis, quibus ipse, probus quidem et sincerus spectator, que uiderat audieratque refert, tota ex Einhardi Annalibus et uita Caroli pendet; usus igitur eius in historia imperatoris fere nullus, sed ut preclarum nascentis apud Saxones rei litterarie monumentum, a nostratibus magni semper habebitur.



uITA CAROLI.


 Saluator mundi, postquam de uirgine nasci
Dignatus, nostri se corporis induit artus,
Euoluit septingentos rota temporis annos.
Et decies septem, sed et unus pene peractus
Insuper annus erat, cum iure monarchia regni
Francorum Carolo diuinitus est data magno.
Nam Carolomannus frater decesserat eius
Presentis iam supremis prope partibus anni.
Et Carolus uillam, que Carbonata uocatur,
Adueniens, summos proceres omnesque potentes
Fraterne quondam partis susceperat illic,
 Haud retractantes domino se subdere tali;
Exceptis tantum paucis, quos forte prioris
Magnus amor domini cum coniuge fecerat eius
Et natis remanere, quibus comitata petiuit
Italiam, sperans se degere posse quietam
Sub regis Desiderii munimine uitam.
Rex autem Carolus celebrauit in Attiniaco
Natalem Domini, nec non paschalia festa.

Anno 722. Indict. 9.

Paulo Romane defuncto presule sedis,
Suscepit post hunc Adrianus pontificatum.
 Et rex Wormatiam Carolus collegit in urbem
Francorum proceres ad concilium generale,
Cum quibus ut bello Saxones aggrederetur
Decreuit; [a 1Kb] quoniam Saxonum proxima Francis
Adiacet ad Boream tellus, uix limite certo
Diuisi gentis fines utriusque coherent.
Que tum uicine quo plus regione fuere,
Tanto seiunctas animis discordia fecit.
Finitimos sed enim per agros utrimque solebant
Assidue fieri cedes, incendia, prede.
Saxonum natura ferox et pectora dura,
Ferre iugum Christi nec dum dignata suaue,
Demonico nimium fuerant errore subacta.
Christicole uero iam longo tempore Franci
Catholicam tenuere fidem, multisque per orbem
 Iam dominabantur populis, quibus undique fulti,
Precipue uirtute Dei, quem rite colebant,
Hanc unam poterant nimirum uincere gentem.
Que nec rege fuit saltem sociata sub uno,
Ut se militie pariter defenderet usu,
Sed uariis diuisa modis plebs omnis, habebat
Quot pagos tot pene duces, uelut unius artus
Corporis in diuersa forent hinc inde reuulsi.
Sed generalis habet populos diuisio ternos,
Insignita quibus Saxonia floruit olim.
Nomina nunc remanent, uirtus antiqua recessit.
Denique Westfalos uocitant in parte manentes
Occidua, quorum non longe terminus amne
A Rheno distat; regionem solis ad ortum
[b 1Kb] Inhabitabant Osterliudi, quos nomine quidam
 Ostualos alio uocitant, confinia quorum
Infestant coniuncta suis gens perfida Sclaui.
Inter predictos media regione morantur
Angarii, populus Saxonum tertius; horum
Patria Francorum terris sotiatur ab austro,
Oceanoque eadem coniungitur ex aquilone.
Hanc igitur Carolus statuit sibi subdere gentem.
Nec mora, cum totis Francorum uiribus ipsam
Aggressus, late ferro uastauit et igni.
Castellum naturali munimine forte
ualde, manu quoque firmatum, quod barbara lingua
Nominat Eresburg, ualido cum robore cepit.
Gens eadem coluit simulacrum, quod uocitabant
Irminsul, cuius similis factura [c 1Kb] columne
 Non operis parui fuerat pariterque decoris.
Hoc rex euertens, mansit tribus ipse diebus
In castris iuxta positis, tum continuato
Aestatis feruore diu, celoque sereno
Ardebant agri, nec in ipsis fontibus humor
Ullus erat, multo squalebant [d 1Kb] puluere riui.
Iamque fatigabat grauiter regalia castra
Aucta calore sitis, sed uis dedit omnipotentis,
Cui placuit [e 1Kb] fani subuersio iusta profani,
Ut mediante die subito per concaua sicci
 Cuiusdam torrentis, erat qui proximus illis,
Sufficiens exercitui prorumperet unda.
His gestis cum rex Wisuram uenisset ad amnem,
Obsidibus bis sex ipsa de gente receptis,
Ad patriam rediit magna cum prosperitate.

Anno 773. Indict. 10.

Missis legatis, Adrianus papa sacratus
Auxilium Caroli studuit deposcere magni
Aduersus Langobardos, quorum fuit illo
Tempore rex Desiderius; nam ualde premebat
Improba Romanos huius uiolentia gentis.
Et quia tunc illi pars maxima subdita regni
Italie totius erat, terrasque per illas,
Scilicet hostiles, non quenquam mittere [f 1Kb] tute
Romanus presul potuit, qui tramite recto
 Francorum terras peteret, conscendere nauem
Fecit apud Romam legatum nomine Petrum,
Ut mare circuitu longo fluctusque pererrans
Susspectum uitaret iter: sic sepe uidetur
Tucior oceani feruor pelagique procella,
Quam mentes hominum, quas turbida commouet ira.
Hic igitur Petrus Roma directus ab urbe,
Per mare Massiliam petiit, longumque deinde
Preteriens iter, in uilla Theodone uocata
Insignis Caroli pietatem regis adiuit,
Orans deuote satis, ut defendere uellet
Ecclesiam Petri, summus qui clauiger aule
Illi celestis dare premia maxima posset.
Nec non pontificis succurreret anxietati,
Romanique simul populi mala plurima passi,
 Cui libertatis iam spes, uiteque tenende
Unica post Dominum, tantum restaret in illo.
Talibus auditis, causam rex protinus omnem
Sollicito uoluens animo, satis affore iustum
Perpendit, gratumque Deo, defensor ut ipse
Sedis apostolice totis pro uiribus esset.
Atque suo statim regno collegit ab omni
Roboris inmensi uariis ex gentibus agmen.
Quod secum ducens, Genuam peruenit in urbem,
Quam rapido cursu Rhodanus preterfluit amnis;
Tum gemino Langobardos inuadere bello
Decreuit, populumque suum diuisit, et unam
Cum duce Bernhardo partem preceperat ire
Per montem Iouis---id nomen uetus indidit error---
 At reliquam per Cinisium rex duxerat ipse.
Transcensis igitur horrendis Alpibus, instar
Turbinis Ausonie duplex exercitus arua
Irruerat, late regnum uastans opulentum.
Iamque metus cunctos Francorum perculit ingens.
Nam Desiderium, primo qui bella parabat,
Se frustra Carolo sperans obsistere posse,
Congressu necdum facto, terrore fugauit,
Et clausum Ticino, cui nunc est Papia nomen,
Regius admotis exercitus undique castris
 Obsedit, uariisque modis per plurima temptans
Temporis hiberni spatio molimina toto,
Non urbis poterat muros irrumpere ferro.

Anno 774. Indict. 11.

Tales Italicis dum res agerentur in horis [a 1Kb] ,
Saxones sibi contiguos inuadere fines
Ausi Francorum, pagum qui dicitur Hassi
Predantur, flammisque simul populantur et armis.
Quos animauit ad hoc longinqua profectio regis,
Credentes ulciscendi sibi tunc fore tempus
Damna, prius per eum que maxima sustinuere.
Qui tamen usque locum qui Frideshlar uocitatur
Progressi, quandam cupierunt tradere flammis
Ecclesiam, quam sacrauit Bonifacius illic
Martir et antistes Christo dilectus in euum.
 Hoc frustra nisos facinus complere nefandum,
Inuasit subito terror diuinitus ingens,
Atque fuga turpi trepidos repedare coëgit
Ad patriam, quos non hostes, non arma fugarunt.
At rex, dispositis legionibus ad Ticinensum [b 1Kb]
Obsidione iugi populum belloque premendum,
Orandi causa Rome loca sancta petiuit.
Illic supplicibus uotis ex corde peractis,
Ad Ticinum rediit, que iam certamine longo
Fessa repugnandi uires amiserat omnes.
Dedita tum Francis hec urbs clarissima, cunctis
Exemplo fuerat reliquis; nam protinus omnes
Tradiderant Carolo sese concorditer urbes
Eiusdem regni, quod iam sibi iure subactum
Disposuit, quantum potuit pro tempore tali
 Ad sedes etenim cupiens remeare paternas,
Accelerabat iter, secum ducens memoratum
Italie regem, nouiter quem ceperat armis.
Hic humanarum uideas ludibria rerum,
Quam uario cursu uite rota uoluitur huius:
Hesterno Desiderius diademate regni
Floruit, en hodie est pauper, captiuus et exul.
Filius illius, cognomine dictus Adalgis,
Cum Langobardis in eo spes ampla maneret,
Diffidens rebus patrie, se contulit inde
Ad Constantinum, Grecorum sceptra regentem;
A quo patricius preclaro munere factus,
Hoc in honore sue permansit ad ultima uite.
Rex autem Carolus ueniens, dum cognitus eius
 uelox aduentus nec dum Saxonibus esset,
Fecerat, ut triplex exercitus in regiones
Illorum missus, multis affligeret ipsos
Cedibus ac predis, loca denique plurima uastans
Hinc est cum spoliis uictor regressus opimis

Anno 775. Indict. 12.

Rex hiemis tempus ducens in Carisiaco,
Nomine quo quedam regalis uilla uocatur,
Illuc Francorum proceres totumque senatum
Conuocat, ac multum tractans de rebus agendis,
Et uariis, quibus indiguit res publica, curis,
Inprimis hoc consilium perhibetur inisse,
Ut iugiter bellum Saxonibus ingereretur,
 Quos expertus erat fidei uel federis omnis
Immemores, nunquam sub pace quiescere uelle.
Hinc statuit, requies illis ut nulla daretur,
Donec gentili ritu cultuque relicto,
Christicole fierent, aut delerentur in euum
O pietas benedicta Dei, que uult genus omne
Humanum fieri saluum, quia nouerat huius
Non aliter gentis molliri pectora posse,
Disceret ut ceruix reflectere dura rigorem
Ingenitum, mitique iugo se subdere Christi.
Ob hoc doctorem talem fideique magistrum,
Scilicet insignem Carolum donauit eisdem,
Qui bello premeret, quos non ratione domaret,
Sicque uel inuitos saluari cogeret ipsos.
Hoc inspiratum cordi diuinitus eius
 Utile consilium comitantur strenua facta.
Quippe duces omnisque simul delecta iuuentus
Ad Duriam uicum properant: nam rege iubente
Illic conuentus populi generalis habetur.
Atque dehinc grandi transmisso flumine Rheno,
Saxonum Carolus fines hostiliter intrat
Ac primo Sigiburg castellum cepit, et inde
Eresburg petiit, quam captam diximus urbem.
Sed ne presidio Francis fore posset, eandem
Indigene destruxerunt: hanc denique rursus
Muniuit, posuitque suas illic legiones;
Inde gradu celeri Wisuram peruenit ad amnem.
Cui iuxta montem qui Brunes-berg uocitatur,
Obuia magna fuit cupiens obsistere turba,
Ne fluuium transiret, et hoc conamine casso.
 Fugit enim primo statim certamine pulsa,
Innumerosque die ferrum prostrauerat illo.
Inde mouens Carolus regiones uenit ad illas,
Quas Osterliudi [c 1Kb] retinent, seditque locatis
Ad fluuium castris, qui nunc Ouaccra uocatur.
Tunc illi quidam, qui de primoribus eius
Gentis erat, supplex occurrit nomine Hessi,
Partis et illius pariter plebs obuia tota
uenerat, obsidibusque datis quos iusserat ipse,
Se seruare fidem regi per maxima spondent
Iuramenta. Quibus cunctis hoc ordine gestis,
In pagum rediit, quem dicunt nomine Bukki.
Illic occurrere duces simul Angariorum
Cum populo, similique modo regalibus omnes
Dum parent iussis, iuramentisque fideles
 Se fore confirmant, reditum parat ilico uictor.
Interea iuxta Wisuram dimissa manebat
Pars exercituum regis, locus ipse uocatur
Hlidbeki, quo castris idem sedere locatis.
Sed male securos res prospera fecerat illos,
Qua rex usus erat, cum cunctis hostibus esset
Terrori, iam tunc audente resistere nullo.
Hinc erat in castris cautela remissior illis,
Ut possent nimia Saxonum fraude noceri.
Sol summo celi pronus uergebat ab axe,
Et uespertinas iam tendere cepit ad horas;
Tunc ut equis quidam deferrent pabula longe,
 De castris prius egressi pariter redierunt.
His se Saxonum quoddam permiscuit agmen,
Fingentum semet socios animoque fideles.
Tum se quisque nouo blande sociabat amico,
Hostis quo seuus latuit sub nomine tectus.
Adhibitumque fidem uerbis fallacibus auget
Obsequium; cuncti simul in commune laborant,
Pars subuectat onus uiridis simul utraque feni.
Sic introgressi Francorum castra dolosi,
Quod ui non poterant, egerunt arte; sed olim
Est dictum »Dolus an uirtus, quis in hoste requirat?«
Depressos somno Francos instanter adorti
Saxones, cedem nimiam fecere feroces,
Donec discusso tandem torpore soporis,
Quidam correptis obstare uiriliter armis
 Ceperunt, pugnaque de hinc utcunque remota,
Scilicet ex pacto, quod tunc angustia talis
Dictabat, hostes celeri rediere recursu.
His rex auditis illuc properare sategit,
Atque satis uelox fugientum terga secutus,
Prostrauit multos auctores criminis huius.
Hinc ad Westfalhos uenit, statimque receptis
Obsidibus, quos tradiderant, abscesserat inde:
Ac suscepit ouans redeuntem Francia regem.

Anno 776. Indict. 13.

Cumque domum rediens princeps iter acceleraret,
Comperit Ausoniis in partibus esse tirannum,
Nomine Hrodgaudum, noua qui molimina temptans,
Nec, quem rex illi dederat, contentus honore,
Italie latum uoluit sibi subdere regnum.
 Quippe ducem comitemque Foroiulensibus ipsum
Constituit Carolus, primo cum clara triumpho
De Langobardis uictor uexilla reuexit.
Huic nimis ingratus dono male sollicitabat
Urbibus ex multis populos, ac fecit ut ad se
Deficerent, iusto Caroli spreto dominatu.
Hos ut comprimeret motus, nil ipse moratus,
Strenua quam celeri raptim uocat agmina iussu,
Cum quibus Italiam properans, meritoque tyrannum
Interitu plectens, urbes seruare receptas
Francorum comites, quos ipse locabat in illis,
Iussit, et ut uenit, uelox sic inde recessit.
   uix Alpinarum niuium iuga proxima celo
Illi transgresso tristis fuit obuia fama,
Eresburg referens urbem, quam ceperat olim
 Militibusque suis mandauerat ipse tuendam,
Saxones expugnatam cepisse, suumque
Expulsum fore presidium uiolenter ab illis.
Tum Sigiburg [a 1Kb] aliud multo conamine castrum
Oppugnare quidem studuit, nec uincere quiuit
Gens eadem, cupiens ab ea regis legiones
Pellere; sed pugne populus Saxonicus instans,
A tergo circumuentus fuit atque fugatus,
Interius [b 1Kb] positis simul erumpentibus, atque
Incautos plaga facile sternentibus ampla.
 Hic rumor Caroli cum primum uenit ad aures,
Conuentum procerum fieri precepit in urbe
Wormacia, statuitque moras innectere nullas,
Quin lueret tanti sceleris gens perfida penas.
Ergo suis exercitibus rex undique lectis,
Conatus celer hostiles preuertitur omnes,
Temptauere quibus primo defendere sese.
Nam fontes adiens, ubi Lyppia nascitur amnis,
Repperit ex ipsa numerosas gente cateruas
Illic collectas, humiles ueniamque precantes,
Quod non seruassent anno promissa priori.
Cum uero Carolus clemens ignosceret illis,
Complures, domino se Christo credere uelle
Spondentes simulacrorumque relinquere cultus,
Purgari iussit sacri baptismatis unda,
 Seruandeque iterum fidei promissa recepit
Obsidibus firmata datis, quibus ipse uolebat.
Eresburg iterum firmat munimine forti,
Et iuxta fluuium quem Lyppia diximus ante
Castellum condens aliud, compleuit utrumque
Militibus lectis; tum Gallica rursus ad arua
Regrediens, hiemis tempus transegit in aula,
Nomen Heristalli dederat cui barbara lingua.

Anno 777. Indict. 14.

Aspirante noui placido cum tempore ueris
Horrida iam transisset hiems, rex Nouiomagum [c 1Kb]
Adueniens, celebrauit ibi sollempnia pasche.
Tum quia Saxones suspectos [d 1Kb] semper habebat,
Haud dubitans, illos pro libertate tenenda
Artibus acturos uariis quodcumque ualerent,
 Et nisi continui premerentur pondere belli,
Federa rupturos, secum condicta frequenter,
Rursus in illorum patriam fortissima ducit
Agmina: conuentum placiti generalis habere
Cum ducibus se uelle suis denunciat illic.
Tanto concilio locus est electus agendo,
Quem Pathalbrunnon uocitant, quo non habet ipsa
Gens alium naturali plus nobilitate
Insignem, qui precipue redimitus abundat
Fontibus et nitidis et pluribus, et trahit inde
Barbarice nomen lingue sermone uetustum.
Tunc ibi uilla fuit tantum, nunc pontificalis
Ecclesie constructa nitet clarissima sedes.
Quo Carolus ueniens, collectos repperit omnes
Pene duces, populumque simul, totumque senatum
 Saxonum, nisi quod quidam Widokindus abinde
Aufugit, regem ueritus; nam conscius idem
Audacis sibimet facti multique reatus,
Sifridum petiit Danorum sceptra regentem.
Porro duces illic alii cum plebe gregati [e 1Kb]
Suppliciter cuncti ueniam pacemque petentes,
Paruerant regi sub tali conditione,
Ut cuncta scelerum dimissa mole priorum,
Si post auderent eius uiolare statuta,
Libertate simul prisca patriaque carerent.
 Quorum tum Christo se credere uelle professa
Magna salutiferum suscepit turba lauacrum.
Sed simulata fides uersuto prodiit ore,
Quod notum multis fecere sequentia gesta.
Tunc Sarracenus quidam peruenerat illuc,
Nomine qui patrio dictus fuit Ibinalarbi.
Hic cum non paucis sociis ac ciuibus, ipsum
Qui comitabantur, fines regionis Hibere
Linquentem, Carolo se dedidit, ac simul urbes,
Rex Sarracenus quibus hunc prefecerat olim.
Ob hoc Saxonum tandem regione relicta,
Gallica regna petit; post hec Aquitania regem
Insignem Carolum tenet ad paschalia festa.

Anno 778. Indict. 15.

Hortatu Sarraceni cum se memorati
 Hispanas urbes quasdam sibi subdere posse
Haud frustra speraret, eo sua maxima cepit
Agmina per celsos Wasconum ducere montes.
Qui cum prima Pyrenei iuga iam superasset,
Ad Pompelonem, quod fertur nobile castrum
Esse Nauarrorum, ueniens id ceperat armis;
Traiciensque uado famosum flumen Hiberum,
Cesaris Augusti quandam de nomine dictam
Urbem precipuam terris penetrauit in illis.
Acceptis tamen obsidibus, quos Ibinalarbi
Iam dictus pariterque sua de gente fideles
Illustresque uiri dederant, sic inde recessit.
Ac Pompelonem rediens, deiecerat eius
Ad terram muros, fieret ne forte rebellis.
 Cumque Pyrenei regressus ad intima saltus,
Milite cum lasso calles transcenderet artos
Insidias eius summo sub uertice montis
Tendere Wascones ausi, noua prelia temptant.
Denique postremos populi regalis adorti,
Missilibus primo sternunt ex collibus altis,
Et Francos, quamuis armis animisque priores,
Impar fecit et angustus locus inferiores.
Rex iam precessit, tardumque remanserat agmen.
Cura uehendarum quod rerum prepediebat.
Fit pauor hinc exercitibus, subitoque tumultu
Turbantur, uictrix latronum turba nefanda
Ingentem rapuit predam, pluresque necauit.
Namque palatini quidam cecidere ministri,
Commendata quibus regalis copia gaze,
 Predones illos spoliis ditauit opimis.
His gestis, hostes uasti per deuia saltus
Fugerunt, celerant [a 1Kb] , fuerant quibus ardua montis
Abdita siluarum uallis loca nota profunde
Quos fuga dilapsos inuestigabilis et nox
Instans eripuit, sequeretur ut ultio nulla.
Ac facinus tantum quoniam permansit inultum,
Tristia regali subduxit nubila menti,
Prospera quam fecere prius complura serenam.
   Aptum preterea se tempus habere putantes
Saxones ulciscendi quam plurima dampna
A Francis illata sibi, quia rex erat absens,
 Infesto Rheni petierunt agmine litus.
Quem transire tamen nulla ratione ualentes,
Francorum terras in eadem parte iacentes
Qua uenere nimis uastare ferociter ausi,
A muris urbis, que dicta Diutia nunc est,
Donec peruenias ubi Rhenus confluit idem,
Litoribusque ferens fontes Musella Liei [b 1Kb] .
Cunctas quas poterant uillas inuadere, flammis
Tradiderant, ipsis etiam non ira pepercit
Aecclesiis, nec erat hominum cedis modus ullus.
Non aliquod sexus, etatis, condicionis
Ullius furor immitis discrimen agebat,
Omnia sed ferrum uel edax consumserat ignis.
Hinc non predandi studio, sed ut ultio quedam
In Francos fieret, hoc eos gessisse probatur.
 Hoc rex Hispanis didicit regressus ab horis.
Tunc orientales Francos nec non Alamannos
Obuia ferre iubet statim Saxonibus arma.
Quos cum iam patriam redeuntes insequerentur,
In Baddanfeldun---sic est locus ille uocatus---
Adernam iuxta fluuium constanter in ipsos
Irruerant, nutuque Dei quem crimina tanta
In populo commissa suo dampnare decebat,
Saxones tanta ceciderunt strage perempti,
Ut de pregrandi superessent agmine pauci.

Anno 779. Indict. 1.

uere nouo Carolus causa poscente peragrans
Gallorum quondam terras, ad Wirciniacum [c 1Kb]
Accessit uicum, quo tunc occurrit eidem
 Dux Spoletanus, Hildibrandus uocitatus.
Qui preciosa ferens insigni munera regi,
Ad sua cum magno satis dimissus honore.
At rex intente meditans inuadere terras
Saxonum, citius Rhenum traiecerat amnem.
Cui se spe uana gens ipsa resistere posse
Confidens, pariter sumptis occurrerat armis,
In quodam collecta loco Bocholt uocitato.
Sed cum cepissent acie confligere, statim
Terga dedit, numero Francorum territa grandi.
Accepit tunc Westfalos in deditionem.
Progressusque dehinc, Wisuram peruenit ad amnem,
Atque dies aliquot mansit stacione locata.
Angarios sed et Ostfalhos ad se uenientes
Promissam firmare fidem, qua semet eidem
 Subiectos fore spondebant, animoque fideles,
Obsidibusque datis sacramentisque cegit.
[d 1Kb] His gestis rex Wormaciam remeauit ad urbem.

Anno 780. Indict. 2.

Inde mouens oportuno sua tempore castra,
Saxonum rursus properauerat in regionem.
Eresburg primo petiit, post hec ubi fontes
Lyppia flumen habet, perplurima dispositurus
In castris aliquot fertur mansisse diebus.
Hinc orientis iter sumens, ad flumen Ouacerum
uenit, et eiusdem gentis quam maxima turba
 Illuc precepto parens occurrerat, atque
Credere se Christo simulans baptisma recepit.
Indeque festinus pergens, ibi castra locauit,
Albia qua grandis fluuius miscetur et Ora [a 1Kb] .
Nam res [b 1Kb] Saxonum uoluit componere, nec non
Sclauorum, medius quos Albia diuidit amnis.
Citra Saxones degunt, in litore uero
Sclauorum pagana manet gens ulteriori.
Dispositis sane rebus pro tempore cunctis,
Ad sedes tandem studuit remeare paternas.
Tum quia precipuo semper flagrabat amore
 Petri, qui summe preclarus apostolus extat,
Ipsius Rome decreuit limina sancta
Querere, uota precesque Deo persoluere curans.
Atque citus properans, assumpta coniuge secum
Et natis, urbem peruenerat ad Ticinensem,
In qua natalis Domini festum celebrauit.
   Hic igitur statui prime cum fine decadis
Annorum Caroli, postquam rex ceperat esse
Francorum solus, primum finire libellum,
uiribus ut paruis requies solatia prestet.



ANNALIUM DE GESTIS CAROLI MAGNI LIBER PRIMUS EXPLICIT. INCIPIT SECUNDUS.


 Octonis decies septingentisque peractis
Annis, est genitus postquam de uirgine Christus,
Hic primus sequitur, Carolus quo rex pius arces
Romanas adiit, Domino ducente secundo.
Tunc Adrianus eum, iamdudum commemoratus
Presul apostolicus, cum magno letus honore
Suscepit, populusque simul Romanus ad ipsum,
Ut defensorem libertatisque datorem,
Unanimis concurrit ouans, gratesque rependens.
Illic cum presens foret ad sollempnia pasche,
Fonte salutifero Pippinum nomine natum
Abluit ipsius presul uenerabilis idem [a 1Kb] .
. . . . . . . . . . . . . . .

 Anno 782. Indict. 4.

 Exoriens estas ubi primum gramine pulcro
uestierat terras, poteratque exercitus apte
Educi, quoniam molles animalibus herbe
Dultia prebuerant florentis pabula feni,
Innumeris fultus populis et milite claro,
Saxonum rursus rex inclitus in regionem
uenit, et ad fontes fluuii cui Lyppia nomen,
Conuentum fieri procerum iussit generalem.
Illic disponens complura negocia regni,
Danorum regis Sigifridi nomine missos,
Et quos Iugurgus pariterque Caganus ad ipsum,
Hunorum misere duces, pro pace petenda,
Audiit [b 1Kb] , absoluitque datis prudenter eisdem
Responsis. Posthec Rhenum traiecerat amnem,
Gallica seque dehinc rex magnus in arua recepit.
 Interea patrie quondam Widukindus ab oris
Qui fuerat profugus Normanorumque petiuit
Auxilium, rediens uana spe sollicitabat
Saxones, initum cum Francis rumpere fedus
 Ut conarentur, multosque uocauit in arma
E populo, fecitque nouum consurgere bellum.
Gens quoque Sclauorum Sorabi cognomine dicta
Audacter sumtis subito preruperat armis
uicinas sibi Saxonum terras populando
Atque Thuringorum fecundos frugibus agros,
Qui medias Sorabi terras camposque iacentes
Inhabitant inter fluuios: hinc uoluitur amnis,
Qui Sala nomen habet, fluit Albia latior inde.
Ast ubi Sclauorum Carolo sunt cognita gesta,
Protinus illorum reprimendos censuit ausus
Arcendosque sui regni de finibus hostes.
Unde palatinis ad se tribus ipse uocatis
Principibus, quorum fuerat camerarius unus
Regis Adalgisus, Geilo [c 1Kb] stabuli comes alter
 . . . . . . . . . . . . . . . [d 1Kb]
Ductores exercituum fore iussit eosdem.
Quos orientali Francorum de regione
Collectos contra Sclauos preceperat ire,
Nec non Saxones, sibi quos parere iubebat,
Auxilio fieri ducibus mandauerat ipsis.
Sed cum legati per eorum ducere terras
Agmina cepissent---nam sic inuadere Sclauos
Tramite debuerant recto---fit protinus ipsis
Cognita iam dicte grandis defectio gentis.
Ob hoc iter ceptum flectunt, primo cupientes
Saxones, numero freti, prosternere bello.
Quod nimis incaute ceptum pariterque superbe,
Francorum misera fuerat cum clade peractum.
Namque duces ubi compererant, quod se Widukindus
 Ad pugnam multa stipatus plebe parasset,
Et iuxta montem Suntal sua castra locasset,
Illuc infestis properarunt ilico signis,
Ad predam pocius quam pugnam semet ituros
 Sperantes, ipsam patriam rex ipse quotannis
Cum prius inpugnans uires exhauserit [a 1Kb] eius.
Immemores morum gentis simul ingeniique,
Quod tanto uaria plus nititur arte doloque,
Quo premitur bellis, et uicta quiescere nescit,
uindicte rediuiua parans conamina semper.
Ergo palatinis ducibus properantibus ad se,
Saxones, atie longo satis ordine structa,
Pro castris occurrerunt; ibi protinus atrox
Conseritur fundens ingentem pugna cruorem,
Francorumque truci proceres sunt cede necati,
Interfectus Adalgisus pariter quoque Geillo,
Regis legati, preclari quattuor illic
Extincti comites, cum uiginti uenerandis
Nobilibusque uiris aliis ac clade peremptis.
 At reliquus bello populus consumptus in illo,
Censeri numero nequid, altum denique montem
Qui uicinus erat fugiens paucissima turma
Expetiit, siluisque latens euaserat hostem.
Nuncius hec tristis narrauerat omnia regi;
Ille suis exercitibus festinus in unum
Collectis, statim Saxonica uenit harena.
Quem cum primores eiusdem gentis adissent,
Illud se certo non commisisse probantes,
Et rex auctores facti perquireret, una
Esse reum clamant Widukindum criminis huius,
Et quos hortatu proprio sibi consotiauit.
Nec potuit tradi, quia rursus contulerat se
Ad Northmannorum patriam post prelia gesta.
Tradita sunt sane reliquorum bis duo leto
 Milia quingentique uiri, qui tam graue bellum
Illius contra Francos gessere suasu.
Hosque die cunctos rex decollauerat una
Iuxta Alaram fluuium, locus idem Ferdi uocatur.
Hac ibi uindicta regum clarissimus acta,
Ad propriam rediit uillam Theodone uocatam [b 1Kb] .
. . . . . . . . . . . . . . .
. . . . . . . . . . . . . . .

Anno 783. Indict. 5.

. . . . . . . . . . . . . . .



Gloria, certabat, sibi ne consueta periret.
Alter iam nullam statuens sperare salutem,
In ferrum prisca pro libertate ruebat
Sed tandem Carolus diuino munere uictor,
 Cesis innumeris reliquos exinde fugauit.
Transierantque dies pauci, cum rursus eodem
Comperit in populo repetitum surgere bellum.
Scilicet in Westfalhorum regione gregatis
Pluribus in ripa fluuii, Hasa nomine, rursus
Audebant animi plus quam uirtutis habentes,
Qui uicti totiens, atie confligere aperta [c 1Kb] .
Pergere rex ad quos meditans sociosque recensens,
Repperit in pugna plures cecidisse priori,
 Aegros uulneribus multos ibi forte receptos.
Sed subito nouus ex Francis exercitus illi
Aduenit, cunctisque suis legionibus auctis,
Ad debellandos studuit properare rebelles.
Qua dux egregie prudens dum cuncta parasset,
uirtutem, sicut solet, est fortuna secuta.
Saxones iterum cesi longeque fugati,
Abductus captiuorum numerus fuit ingens.
Inde plagas orientales rex uictor adiuit,
Omnia quam late ferro populatus et igni,
Donec ad fluuium qui dicitur Albia uenit.
Post hec ad patriam rediit; tunc est sociata
Regali thalamo coniunx Fastrada uocata,
Filia Radolphi comitis, sata germine claro.
Hibernas in Eristalli tum duxerat horas,
 Atque dies, quibus hunc nascens moriensque redemptor
Saluauit mundum, uoto celebrauerat almo.

Anno 784. Indict. 6.

Relliquias belli tandem fortissimus heros
Consummare uolens, tanto quod tempore gestum
Saxonum cum gente fuit, numerosa uirorum
Milia lectorum terris induxit eorum.
Ac primum Rheni transgressus [d 1Kb] fluminis undam,
uastabat pagos Westualorum regionis,
uenit et ad Wisuram, locus est ubi dictus Uculbi.
Inde Thuringorum per agros iter egerat atque
Saxonum campos, quos Albia uel Sala tangunt
Amnes uicini, lustrans uillas ibi plures
Tradiderat flammis, donec peruenit ad illum,
 Qui ueteri locus est Scannigi nomine dictus.
Hinc in Warmatiam rediens se contulit urbem.
Filius interea regis, qui par genitori
Indole mentis erat, tum nomine dictus eodem,
Cum patriis exercitibus quos ipse regebat
In Westualorum pago cognomine Dreini,
Eiusdem populi turbas ad bella paratas
Offendens, statim certamine uicit equestri,
uictor et ad patrem iam dicta uenit in urbe.
Qui ualida comitante manu Saxonica statim
Arua petens, iuxta fluuium consederat [e 1Kb] Ambram,
Est ubi castellum quod Skideronburg uocitatur.
In castris ibidem uotis sollempnibus actis
Natalis Domini, processit ad hostia Warne,
Qua fluit in Wisuram. Nec iam fuit ulla facultas
 Longius ad boream sicut cupiebat eundi.
Temporis obstabat simul asperitas hiemalis,
Atque iugis pluuie cursus uehementer inundans;
Ob hoc in Eresburg residens se contulit urbem.

Anno 785. Indict. 7.

Cumque dies reliquos brumalis frigoris illic
Ipse manere suum decreuisset comitatum,
Accersiuit eo propriam cum coniuge prolem.
Cum quibus, ut decuit, fido firmoque relicto
 Presidio, iuuenes animis ac uiribus acres
Assumpsit secum, lateque uagatus in omnes
Illius regionis agros, sed et oppida queque,
Cuncta simul flammis, spoliis ac cede feroci
Miscuerat, cupiens animos quos sepe rebelles
Expertus fuerat, tali prosternere clade.
Hec lugubris hiems illi funestaque genti
Cum tandem finita foret, uernalis et aura
Iocundum spirans ornaret floribus arua,
Publicus in Padarbrunnon conuentus habetur.
Quo rex insignis sollempni more peracto,
In pagum quendam, uocitat [a 1Kb] quem barbara lingua
Berdango, celeri studuit se tramite ferre.
Tunc ibi compererat Widokindum iam memoratum
Abbonemque simul, qui de maioribus eius
 Gentis erant, memores scelerum latitare suorum
Finibus in patriis, quos sepserat ad borealem
Albia lata plagam iuxta confinia terre
Danorum, primo mittens de ciuibus ipsis
Legatos, ortatur eos, quo flectere tandem
Colla sibi, fideique sue se credere uellent,
Commissi ueniam, necnon et premia spondens.
Conscia sed magni dubitarunt corda reatus
His de promissis, donec firmata salutis
Spes est obsidibus missis quos expetierunt.
Quos ut Amulwinus quidam uernaculus aule
Ipsius adduxit, properarunt protinus ambo
Ad regem, iam tunc fuerat qui forte reuersus
Ad uillam propriam que dicitur Attiniacus.
Hic idem proceres sacri baptismatis unda
 Perfusi, tandem regi mansere fideles,
Ipsaque gens aliquot requieuerat inde per annos.
Interea quidam coniurauere maligni,
Ut dirum facinus scelerato corde patrarent,
uel ferro regem, uel qualibet arte necando.
Criminis incentor Hardradus tunc comes huius
Extiterat, sed ut indicio delata fideli
Factio seua fuit, statim sedata quieuit,
Ingens ualde foret licet et nimis acriter orta.
Auctores eius priuari lumine quosdam,
Exilio reliquos dampnari iusserat ipse
Rex summe prudens, cuius clementia nulli
Reddiderat dignam tanto pro crimine penam.

Anno 786. Indict. 8.

 Magni decreto Caroli sacrique senatus
Missus in occiduas exercitus exiit horas,
Subdere Brettones, gentem tunc forte rebellem.
Insula cuius erat fecunda Britannia dudum
Patria; namque illic habitabat tempore multo,
Cumque nouas Angli sedes sibi querere uellent,
Saxonesque simul hanc inuasere feroces,
Expulsi statim ueteres cessere coloni:
Maxima pars quorum fugiens mare transiit, atque
Gallia qua fines habet extremos, ibi tandem
Fluctibus oceani que proxima uiderat arua
 Detinuit, quibus in terris huc usque moratur,
Indicium patrie solo dans nomine prisce.
Hec a principibus Francorum gens superata,
Soluere uectigal quamuis inuita solebat.
Cum temptaret eo dominorum tempore iussa
Spernere, directus multis cum milibus illuc
Dux Audulfus eam celeri uirtute repressit,
Et satis edomuit populi fera corda rebellis
Tum regis regum Christi pietate iuuante,
Disposito Carolus regno, placidaque per orbem
Undique pace data, statuit Romam proficisci,
Nec non Italie reliquam sibi subdere partem,
Cuius erat uictum caput et pars maxima, capto
Iam Desiderio, Langobardisque subactis.
Ducatus Beneuentane tantum regionis
Non illi subiectus erat, cui prefuit illo
 Tempore dux Aragisus. Eum tunc aggrediendi
Accensus studio, partesque profectus in illas,
Accelerabat iter, quem non tardare ualebat
uel glacialis hiems solitis iam mensibus instans,
uel uia terribiles uisu scandenda per Alpes
Montibus in summis, ubi tecte nubibus atris
Ac niue perpetua rupes ad sidera surgunt,
Transcensis quibus Italicas intrauerat urbes.
Ex quibus est quedam Florentia nomine dicta,
In qua uirginei partus florem ueneratus,
Christi sanctificum supplex celebrauerat hortum.
Inde cito Romam cursu penetrare sategit.
Quo cum suscepti tractans molimina belli
Paruum transigeret tempus, cupiens Aragisus
 Hunc auro quem non potuit depellere ferro,
Per natum misit proprium quam maxima dona,
Suppliciter pacem rogitans. Sed rex sibi longe
De rebus ceptis aliter ratus esse gerendum,
Qua prebet latos Campania fertilis agros,
Illuc progressus, Capua consedit in urbe,
Gesturus statim bellum, nisi dux memoratus
Prudenti sibimet facto bene consuluisset.
Nam primo firma se clausit in urbe Salerno
Tum natos utrosque suos, quorum uocitatus
Rumoldus maior fuerat, Grimoldus et alter,
Missis legatis regi contradidit, ac se
Ipsius imperiis subiectum mente fideli
Mansurum populumque suum promiserat omnem.
Talibus oblatis, Caroli requieuerat ardor,
 Precipueque Deum metuens, ne christicolarum
Sanguinis effusi posthec reus ipse maneret,
Abstinuit bello, non iam curans latitantem
Expugnare ducem, nec non et filius ipsi
Concessus maior, minor est detentus, ut obses
Esset apud regem; Beneuentanus quoque cunctus
Dedere se populus non distulit, obsidibusque
Undenis pro pace datis, hoc deditionis
Confirmans fedus, per sacramenta spopondit,
Ut Francis, rerum dominis [b 1Kb] , seruiret in euum.
Tunc Romam regressus ouans, ibi pectore leto
Maxima pascalis celebrauit gaudia festi.

 Anno 787. Indict. 9.

Adhuc Romulea dum rex mansisset in urbe,
Tassilo legatos Adrianum misit ad almum
Pontificem, quorum fuit Arnus episcopus unus,
Abbas alter erat Hunricus nomine dictus,
Obnixe rogitans, idem mediator ut esset
Inter se et Carolum pacis fideique sequester [a 1Kb] .
Hoc antistes apostolicus ratus esse decorum,
Ut Petri de sede sacra concordia pacis
Restaurata daret ducibus populisque quietem,
Instanter regem petiit deponere cunctas
Corde simultates. Ad que cum mente benigna
Annueret, ducis ab missis inquirere cepit,
Pactio quo presens esset firmanda tenore.
Legati nichil iniunctum de re sibi tali,
 Sed domino responsa suo, que rex daret et que
Presul apostolicus, tantum referenda fatentur.
Quapropter tamquam fallacia, fraudeque plena
Papa sacratus eos spreuit mandata ferentes,
Damnandos etiam statuens anathemate diro,
Promisse dudum fidei si rumpere fedus
Temptarent, quod cum Carolo papigere uolentes.
Sicque relinquentes infecta negotia pacis,
Ad patriam rediere suam. Rex, his quoque gestis,
Francorum letus remeauerat in regionem,
Conciliumque dehinc procerum generale suorum
Intra Wormacie muros collegit, et illic
Decreuit, certo quo disceret experimento,
Utrumnam sibimet memoratus Tassilo uellet
Iuratam seruare fidem subiectus et esse.
 Unde suo populos regno perduxit ad omnes
Fortia castra nimis, ternis in partibus ipsa
Disponens, Baioarii quo tanta pauerent
Agmina; nam terrore magis, quam sanguine fuso
Christicole uoluit plebis superare tumorem.
Pippinus, regis natus, cum milite multo
Italicis illuc fultus legionibus ibat,
Perque Tredentinam sua duxerat agmina uallem.
Ast orientalis quos hec in prelia misit
Francia, Saxones etiam tum signa sequentes
Regia, sic iussi, quendam Pheringa uocatum
Armati petiere locum, prope litora magni
Danubii, prisco qui nomine dicitur Hister.
Ipse super Lecchum, certus qui terminus amnis
 Est inter Baioarios nec non Alamannos,
Urbis ad Auguste confinia castra locauit.
Stipatusque manu ualida, cum Norica regna,
Tassilo que tenuit, ferro prosternere uellet,
Undique dux idem circumsessum [b 1Kb] fore sese
Conspiciens, supplex adiit uestigia regis,
Deuotis uitam precibus ueniamque precatus.
Qui quia natura fuerat mitissimus, illi,
Quem penitus uictum uidit humilemque, pepercit.
Federa prisca tamen rursus Baioariorum
Firmantur, populo per sacramenta coacto
 Perpetuam spondere fidem seu subditionem.
Preterea regi duodenus traditur obses [c 1Kb] .
Regressusque dehinc, hiberno tempore toto
Mansit in Ingulenheim, sedes ubi regia fulget.

Anno 788. Indict. 10.

Cum rex in uilla fieri iussisset eadem
Conuentum procerum sollempni more suorum,
Cum reliquis etiam fuit illic Tassilo presens.
Quem proprius quondam populus, cui prefuit ipse,
Criminibus magnis maiestatisque reatu
Accusans, regis merito commouerat iram,
Obiciens primo, quod federe deditionis
Neglecto, quo subiectum seu pectore fidum
Se fore iurauit, donis crebroque rogatu
Instigans Hunos, Francis ita fecerat hostes,
 Ut uellent sumptis uastare ferociter armis
Illorum fines Carolumque lacessere bello.
Eius ut hoc faceret Leutberga suaserat uxor,
Que Desiderii fuerat quia filia regis,
Post patris exilium Francis inimica manebat,
Femineique gerens odii sub pectore flammas,
Mittere iam populos in summa pericula prauo
Consilio studuit, non curans, sanguine quanto
Humani generis fuso, quot utrimque perirent
Milia, dum tantum Francis inferre labores
Bellorum satagens nec non dispendia rerum,
Ulcisci patrem tali ratione ualeret.
Preterea dictis seu factis pluribus illi
Obiectis, quibus indicio clarebat aperto,
Quod uiolata fides esset, quod federe spreto
 Tassilo molitus fuerit contraria regi,
Ipse nichil horum uel ceperat inficiari
uel poterat, sed conuictus noxe, capitali
Dampnatur pena. Merito sic euenit illi,
Consilium quisquis fuerit muliebre secutus.
At regis pietas dampnatum protinus illum
Absoluit, retrahens ipso de limine mortis,
Et factum monachum seruare monasteriale
Propositum iussit. Iuuenis quoque natus ab illo,
Nomen habens Theodo, genitoris facta [d 1Kb] secutus,
Contemplatiue susceperat otia uite.
At uero Huni, studiis gens aspera belli,
Prefato promissa duci complere studentes.
Instructis exercitibus cepere duobus
 Francorum regni fines inuadere quosdam.
Italie partes unum penetrauerat agmen,
Quaque Foro nomen dederas clarissime Iuli,
Urbis ad eiusdem confinia uenerat hostis.
Inuasit Baioarios exercitus alter,
Sed frustra: totus quoniam conatus inanis
Is fuerat, uictique loco ceduntur utroque.
His quoque temporibus Grecorum nobile rexit
Imperium Constantinus, qui splendidus ortu
Debitus augustis patribus successerat heres.
Qui iam preterito missis orauerat anno
 Legatis, ut se generum dignantis habere
Susciperet natam Caroli sibi consociandam
Federe coniugii: sed spes frustrata petentum
More leues solito Grecos commouit in iram.
Hinc dedit augusto pariter sua curia tale
Consilium, penitus quo non pateretur inultum,
Quod rex contempsit Carolus prestare petitos
uirginis amplexus illi, cui summa potestas
Mortalem uix esse parem permitteret ullum.
Ob hoc prefecto, cui procurare Sicanas
Officium fuerat regiones, nomine dicto
Theodoro, iunctis ducibus quoque pluribus illi,
Hoc opus edicto mandauerat imperiali,
Ut sibi contiguas uastaret protinus oras
Regni Francorum, sic incentiua moueri
 Disponens belli generalis suscipiendi.
Sed cum primores Grai sibi iussa secuti,
Hesperium litus forti cum classe petissent
Ut Beneuentane uillas regionis et urbes
Depopularentur ferro flammaque uoraci,
Occurrere duces Caroli, quibus illa tueri
Cura fuit loca, precipue Grimoldus, in ipso
Dux anno factus patre pro defuncto Aragiso,
Nec non Spoleti rector cum milite multo
Hildibrandus ad hoc bellum properabat agendum.
Cumque nouos hostes opibus numeroque potentes
Ignotos lingua celebris iam fama referret
Aduentasse, maris traiecto gurgite uasto,
Urbibus Italicis ex pluribus arma suasit
Obuia ferre uiros coniunctis uiribus omnes
 Ut sibi consulerent predonibus inde repulsis,
Quo motu prorsus concussa Calabria tota
uix umquam fertur similes spectata tumultus [a 1Kb] ,
In qua conseritur pugne certamen utrimque.
Ingenti studio sumit pars iusta tropheum.
Cedit Achiua cohors, Danaum dant terga phalanges,
Grecorum quoniam semper gens strenua lingua,
Pigra manu, tantum facilis solet esse mouendis,
Sed bene tractandis haud extat idonea bellis.
uictores igitur Caroli rediere fideles,
Hostibus innumeris cesis; preda quoque multa
Et captiuorum turba sua castra replentes,
Absque graui dampno magnum cepere triumphum.
Tum Baioariam se contulit in regionem
Rex Carolus, cunctisque suis cum finibus ipsam
 Disponens commendauit rectoribus aptis.
Et rediens in Aquisgrani, quam condidit ipse
Aulam magnificam, sibimet gratissima festa
Natalis Domini, sanctum quoque pascha peregit.

Anno 789. Indict. 11.

Gens est Slauorum Wilti cognomine dicta,
Proxima litoribus que possidet arua supremis,
Iungit ubi oceano proprios Germania fines.
Hec Francis inimica nimis cum tempore multo
Esset, eis uel subiectos uel federe iunctos
Sclauorum populos sibimet regione propinquos
Insectans odiis, bello quoque sepe premebat.
 Nec potuit tolerare diu hoc inclitus archos,
Sed populis secum uariis legioneque multa
Assumpta, gentem studuit penetrare procacem.
Cui per Saxonum terras iter istud agenti
Albia traiciendus erat latissimus amnis.
Illic immensum, positis in littore castris,
Est opus aggressus, celeri quod fine peregit.
Nam gemino strauit quam maxima ponte fluenta,
Et caput ipsius uallo muniuit utrumque,
Imponens et presidium, ne forte regresso
Quis prohibere uiam super alto flumine stratam,
Lignorum rupta fragili compage, ualeret.
Exin Wiltorum [b 1Kb] terras inuaserat amne
Transmisso, quas cum ferro uastaret et igni,
Barbaricum subito domuit terrore tumorem.
 Denique Francorum multis ubi castra referta
Conspiciunt populis Wilti, fortissima quamuis
Gens foret et numero pollens, certamina belli
Omnimodis fugiens se dedidit ilico regi,
Inprimis rex Dragawiti, quem nobile clarum
Pre reliquis fecit genus et maturior etas.
Namque propinquaret cum rex illius ad urbem,
Obuius ipse suo pariter processerat omni
Cum populo, Caroli sese tradens dicioni.
Sic quoque cum ducibus gens et primoribus illa
Cuncta suis seruituram se mente fideli
Francorum dominis dans iuramenta spopondit.
Tum rex obsidibus quos iusserat ipse receptis,
Et simul hoc populo tali ratione subacto,
Tramite quo uenit memoratum rursus ad amnem
 Felici cursu rediit, cunctisque reductis
Per pontem propriis legionibus, ipse reuersus
Wormatia tempus hiemis transegit in urbe.

Anno 790. Indict. 12.

Hic modo Musa nouam Caroli deprome quietem.
Est hic primus enim postquam regnauerat annus,
Quo non cum propriis foret in longinqua profectus
Militibus, seu diuersos ut sterneret hostes,
Aut aliis quoque pro causis ac rebus agendis.
Cui cum Wormatie tandem residere liceret,
Illic Hunorum missos audiuit, ad illos
Ipse suos etiam misit: nam maxima causa
Hos inter populos litem commouit atrocem,
Dum quo regnorum confinia certa suorum
Esse loco ueteri deberent iure statuta,
 Ingenti studio disceptaretur utrimque.
Hec et origo fuit belli, quod posteriori
Tempore cum Hunis Franci gessisse probantur.
Sed rex nec spatium torpere per otia paruum
Dignatus, semper sed strenuus indole mentis,
Est aggressus iter Moinum nauale per amnem,
Ascenditque per hunc, donec prope menia uenit
Magna palatine sedis, Salt nomine dicta,
Nascenti uicina Sale; nam fluminis huius
Riuus adhuc modicus hec ipsa palatia cingit,
uix raucum per saxa ciens resonantia murmur.
Dispositis ibi rebus, aqua redeundo secunda
 Wormatiam petiit, qua cum per tempora brume
Mansisset, subito regales funditus edes
Illic constructas noctu consumpserat ignis.
Ipse redemptoris nati passique sacrata
Festa gerens ibidem ueris transegerat ortum,
Expectans uestita foret dum gramine tellus,
 Fronderent silue, possent et sole sereno,
Et celo, de diuersis regionibus apte
Ad bellum gentes uarie populique uocari.
Namque nouum rursus uoluit certamen inire,
Atque labore graui modicam mutare quietem.



ANNALIUM DE GESTIS CAROLI MAGNI LIBER SECUNDUS EXPLICIT. INCIPIT TERTIUS.


 Aurea siderei transcendere cornua Tauri
Fulgentesque polo iam sol intrare Laconas
Ceperat, et gelidis breuiate noctibus umbre,
 Auraque producte spatio iucunda diei,
Florenti semper studiis animoque uigenti
Dant gratum Carolo tempus, quo uiribus uti
Posset et ad bellum proprias educere turmas.
Qui post annorum centena uolumina cursu
Septeno transacta, decem quoque circiter annis
Emensis nouies, postquam Deus est homo natus,
Hoc fuit aggressus Hunos certamine primo.
Nec sibi cunctandum ratus est, quin redderet illis
Quam meruere uicem, ueteris hoc denique cause
Poscebant odii. [a 1Kb] Nam gens dum floruit illa,
Innumeris dominans aliis, quas subdidit armis,
Tum Francis inferre malum persepe solebant.
Sic ueteres memorare solent, quod funditus olim
 Illorum terras immani cede furentes
uastarint, dederintque uoracibus omnia flammis
Oppida, rura, domos, urbes, cenobia, uillas
Nam furor hostilis uoluit nec parcere sacris
Aedibus, et regno uix una remansit in illo
Mettenses intra muros constructa decenter
Ecclesia Stephani, martyr qui primus habetur
Denique continuis Francos compluribus annis
Sic impugnabant Huni, rex donec eorum
Attila, multorum totiens uictor populorum,
Feminea, [b 1Kb] periit dextra sub tartara trusus.
Namque ferunt, quod eum uino somnoque grauatum,
Cum nox omnigenis animantibus alta quietem
Suggereret [c 1Kb] , ceptis crudelibus effera coniunx,
Ducens insomnes odiis stimulantibus umbras,
 Horrendo regem regina peremerit ausu.
Ulta necem proprii tamen est hoc crimine patris.
Hoc res Hunorum tristi uelut omine lapsa,
Post rediit retro, nec prosperitate priori
Sunt posthec usi. Prius oppressere profan
Christicolas [d 1Kb] Francos antiqui temporis euo,
Castigante Deo caros sibi more benigno.
Ergo patrum cladis nota mansit inusta nepotum
Pectoribus, seruans ire monimenta uetuste.
Tum noua preterea de causis orta simultas
Iam dictis, animum Caroli commouit, ut illos
Francorum totis cum uiribus aggrederetur.
 Protinus edicto producitur imperiali
Ex cunctis ingens populis exercitus illi
Subiectis, et cunctarum ualidissima rerum
 Copia, quas tanti belli instrumenta gerendi
Poscebant, uigili cura studioque paratur.
Sed numerosa nimis quoniam produxerat ex hoc
Agmina, per partes eadem seiunxerat, ac sic
Pannoniam, gens Hunorum quam seua tenebat,
Tramite distantem longo penetrare sategit.
Tunc unam populi partem comiti Theodrico
Atque Magenfrido, ducibus hoc tempore primis,
Committens, aquilonales per fluminis horas
Danubii precepit eos iter accelerare.
Ipse per australis tendebat litoris agros,
Milibus innumeris stipatus et agmine forti.
In medio fluuius cunctis alimenta uehebat
Agminibus, regis speciosa classe repletus,
Quam Baioariis fuit ingens cura tueri.
 Ipsos in ratibus descendere quippe secunda
Iussit aqua. Sic ad fluuium rex uenit Anesum,
Qui medius Baioarios seiungit et Hunos.
Hunc iuxta positis per prata uirentia castris,
Communi uoto ternis statuere diebus
Suppliciter celebrare preces, ac pectore toto
Auxilium regis regum deposcere Christi,
Ut ceptis pius annueret, quo cuncta darentur
Prospera, tot populis in tam longinqua profectis,
Munitis signo fidei, contraque nefandos
Gentiles felix fieret certamen agendum.
Atque dehinc motis memorate proclia castris
Intulerat genti, cuius munimina statim
Pulsis presidiis destruxerat, ex quibus unum
 Non operis parui Cambus preterfluit amnis,
Atque super dictum Cumberg munitio montem
Altera pregrandi fuerat circumdata uallo.
Destructis utrisque tamen cum robore forti,
Aequatisque solo, ferro uastabat et igni
Hostiles late terras, ad ostia donec
Perueniens Arrabonis, qua fertur in undas
Danubii, lassis ibidem statione locata
Militibus paruum dederat requiescere tempus.
Sic ubi Pannonie fuerat pars maxima late
Diuitiis spoliata suis ac tradita flammis,
Incolumem uictor populum rex inde reduxit,
 Cui fuit hostilis hec tota profectio plane
Prospera, res in ea nec contigit ulla moleste,
Excepto quod tanta lues eius legionis,
Quam rex duxit, equos morbo consumpsit atroci,
Ut decimam partem uix de tot milibus huius
Expertem cladis tradant potuisse reduci.
Rex autem ueniens Reginum, quam Reganesburg
Nunc uocitant, ibidem natalis gaudia Christi
Cordeque sacratum celebrauit pascha fideli.

Anno 792. Indict. 14.

Celsa Pyrenei supra iuga condita montis
Urbs est Orgellis, presul cui nomine Felix
Prefuit. Hic heresim molitus condere prauam,
Dogmata tradebat fidei contraria sancte,
Affirmans, Christus dominus quia corpore sumpto
 Est homo dignatus fieri, non proprius ex hoc,
Sed quod adoptiuus sit Filius omnipotentis.
Responsumque Toletano dedit hoc Helipando
Pontifice, de re tanta consultus ab ipso,
Atque suum scriptis defendere dogma libellis,
Omni quo potuit studio curauit et arte.
Hinc ad catholici deductus principis aulam---
Idem Regino [a 1Kb] nam tum hiemabat in urbe---
A multis ibi presulibus synodoque frequenti
Est auditus, et errorem docuisse nefandum
Conuictus, posthec Adriano mittitur almo,
Sedis apostolice fuit hoc qui tempore presul.
Quo presente, Petri correctus in ede beati,
Pontificum coram sancto celebrique senatu,
Dampnauit Felix prius infeliciter a se
 Ortam perfidie sectam, meruitque reuerti
Ad proprie rursus retinendum sedis honorem.
At Baioaricis estiuum tempus in horis
Dum rex duxisset, suprema pericula pene
Incurrit, nisi quod pietas diuina resistens
Ausibus humanis, seuas euerterat iras.
Horror inest animis tales recolentibus ausus,
Quod fuerit rutilum Francorum tam prope lumen
Extinctum, facinus uel concepisse malignos
Tantum mente uiros. Carolum nam tradere morti
Omnimodis satagunt: hinc coniuratio fertur
Inter Francorum proceres crudeliter acta.
Precipue regis materno [b 1Kb] sanguine cretus,
Sed plus nequitia morum, quam degener ortu,
 Auctorem sceleris demens se prebuit huius.
Non tamen hoc odium regem meruisse, uel ipse
Hostis iure queri poterat, regina sed atrox,
Ac seuum gestans animi Fastrada tumorem.
Insidiatores partim suspenderat illos
Informis leti laqueus, natoque pepercit
Rex tantum proprio, tonsumque monasteriali
Proposito purgare scelus iussit meditatum.
In Baioarica uero regione moratus,
Instabat princeps naualem condere pontem,
Qui per Danubium bello prodesset agendo,
 Quod contra seuos olim susceperat Hunos.
Hinc et natalem Domini celebrauerat illic,
Ipsius et merito clarissima festa triumpho,
Quo pariter uicit mortem mortisque ministrum.

Anno 793. Indict. 15.

Cum rex ad ceptum statuisset conficiendum
Belli certamen Hunos inuadere rursus,
Comperit extinctas, Theodricus dux legiones
Quas per Fresonum pagum Hriustri uocitatum
Ducebat: nam Saxonum periere dolosis
Insidiis, capte Wisure prope litora pulchre.
Dissimulans igitur tanti infortunia dampni.
Intermisit iter, quo disponebat adire
Pannonias, et cum Hunis committere pugnam.
 Interea suasere sibi, qui nota ferebant
Talia, quod fluuios inter, Radantia quorum
Unus habet nomen, sed et Alcmona dicitur alter,
Si fieret tantus fossa tellure paratus
Alueus, inductis ambos dum tangeret amnes
Gurgitibus, posset puppes ut ferre natantes,
In Rhenum de Danubio celer efficeretur,
Et facilis cursus ratibus. Radantia namque
Se Moino, Moinus [c 1Kb] Rheno miscere probatur;
Alcmona Danubii rabidis illabitur undis.
Consilium credens igitur sibi dantibus istud,
Ipse locum princeps operi quem credidit aptum
Expetiit tanto, multis quoque milibus illuc
Conductis operatorum, simul omnia pene
Autumni studio consumpsit tempora casso.
 At tamen in longum passus duo milia ducta
Fossa fuit, pedibus tercentum lata patebat,
Sed non perfectum poterat consistere prorsus
Hoc opus, assiduus quoniam nimis offuit imber,
Et naturalis terram dissoluerat humor,
Egestumque fuit quantum sudore diurno,
Rursus humi tantum rediit sub nocte relapsa.
Cumque lutum semper madidis incresceret aruis,
Alueus et firmo constaret litore nusquam,
Ima petens inmensa palus per lubrica fluxit,
Ac densum scrobibus cenum subsedit in altis.
Cum tamen in cepto persisteret ipse labore,
Hunc tristi tandem fama reuocante reliquit,
Est totius enim subito defectio gentis
Saxonum rursus bellum narrata mouentis.
 Preterea Sarraceni permaxima damna
Intulerant, quedam regni confinia ferro
uastantes, ducibus Francorum denique cesis,
Cum spoliis letoque nimis rediere tropheo.
Tum rex aduersis commotus talibus, inde
Ad Francos rediit, natalis gaudia Christi
Deuote celebrans Moini prope clara fluenta,
Qua locus insignis Kiliani martyris almi
Nomine seu meritis fulget: sanctum quoque pascha
Est in Franconoford magno ueneratus honore.

 Anno 794. Indict. 1.

Dira uenenifere conatus semina secte,
Que Felix infelici male sparserat ausu,
uellere de sacro Domini radicitus agro,
Catholicus princeps, synodum celebrare uocatos
Undique pontifices iam dictam fecit ad aulam.
Nec non affuerat Stephanus cum Theophilacto:
Nam fuit antistes sedis legatus uterque
Romane, quos papa sacer mittens Adrianus,
Rite suam seruare uicem mandauerat illic.
Tunc igitur cuncti cum decreto generali
Hanc condemnarunt heresim, scriptusque libellus
Est illam contra, quem confirmauerat ille
Pontificum cetus, simul et subscripserat omnis.
 Annis preterea synodum non pluribus ante
Constantinopoli celebrari fecit in urbe
Grecorum princeps, qui Constantinus habebat
Nomen, et eiusdem genetrix Herena uocata,
Et condixerunt, ut septima seu generalis
Appellaretur; sed eam non nomine tali
Dignam concilium pariter cognouerat istud,
Utque superuacuam spernendam censuit iste.
Tunc ibi regalis Fastrada migrauerat uxor
Hac ex luce, diem tandem sortita supremum.
Cuius in Albani speciosa martyris ede,
Iuncta Mogontiace fulget que menibus urbis,
Cum magno fecit sepeliri corpus honore.
Atque dehinc Carolus cunctis hoc ordine gestis,
Fedifragis rursum Saxonibus intulit arma.
 Ac geminis exercitibus decreuerat ipsos.
Instructis terrore simul ferroque domare,
Ut cito gens bellis succumberet una duobus,
Ex quibus haud unum penitus sufferre ualeret.
Regis ab australi properabant agmina parte,
Saxonum miseras late uastantia terras;
Filius ipsius Carolus traiecerat undas
Rheni, quem comitabatur delecta iuuentus,
Inuadens ex occidua regione rebelles.
Quos statim terror merito peruaserat ingens:
Et magni quamuis campi per plana Sinothfeld
Collecti, pugnaque forent certare parati,
Hoc animi cecidere metu, nec spes erat illis
Ulla resistendi Francis, quos tot populorum
Agminibus fultos uinci non posse uidebant.
 Protinus omisso sese certamine belli
Subiciunt regi, iuramentis quoque firmant
Obsidibusque datis hec federa deditionis.
Ipse regressus Aquasgrani---sic regia sedes
Inclita nomen habet, nec non uocitatur Aquensis---
Illic more suo celebrauit tempora sancta,
In quibus est unita Deo substantia nostra,
Morsque redemptoris mundum reparauerat omnem.

Anno 795. Indict. 2.

Cum nimium suspecta foret gens facta rebellis
Saxonum totiens, crebro quoque federe rupto
Sub iusta regis ditione quiescere nolens,
Haud ullum respirandi dare censuit illi
 Atque rebellandi spacium fortissimus archos,
Sed rursum terram populans hostiliter ipsam,
Eius in extremo tandem prope limite castris
Consedit positis, uicus qua nobilis extat,
Nomine Bardonwich dictus, quo iusserat ad se
Pergere Sclauorum proceres sibi federe iunctos.
Illic aduentum quorum dum forte maneret
Operiens, ex his extinctum comperit unum.
Rex Abodritorum fuit is, cognomine Witzun,
Iussus et ut fuerat, regem dum uellet adire,
Incidit insidias, illi quas ante pararunt
Saxones, quoniam Francis nouere fidelem.
Hinc ire stimulis animo commotus amaris,
Eiusdem regionis agros uillasque feroci
Quam late ferro populari iussit et igni.
 Tunc ex Hunorum quidam primoribus illuc,
Tudun habens nomen, uenit per longa uiarum,
uelle fatebatur regi qui subdere sese,
Et Christo domino deuota credere mente.
Hinc in Aquasgrani Carolus remeauerat aulam,
Ac memorata prius supplex ibi festa peregit.

Anno 796. Indict. 3.

Sedis apostolice sublimis culmine presul
Hoc Adrianus ab hac uita decesserat anno.
Post quem sortitus summum Leo pontificatum,
Confestim claues, quibus est confessio sancti.
Conseruata Petri, uexillaque miserat urbis
Romulee Carolo pariterque decentia dona.
Admonuitque piis precibus, quo mittere uellet
 Ex propriis aliquos primoribus, ac sibi plebem
Subdere Romanam, seruande federa cogens
Hanc fidei sacramentis promittere magnis.
Missus ad hoc Angilbertus, qui corpore sancti
Ricarii clare decoratam rexerat abbas
Ecclesiam, pariter regalia detulit illuc,
Deuote sancto misit que munera Petro.
Nam spoliata fuit Hunorum regia, Hringum
Quam uocitant. Hanc dux Erichus hoc ceperat anno,
Multimodos etiam regi deuexerat inde
Thesauros, euo quos collegere uetusto
Innumeris crebro spoliatis gentibus Huni.
Ex quibus est Romam tunc maxima copia missa,
De reliquo summos proceres auleque ministros
Multum larga manus ditauit principis omnes.
 His gestis iterum rex Saxonum regiones
Inuadens late uastauerat, atque reuersus
uictor Aquisgrani brumali tempore mansit.
At dux Italie Pippinus, regia proles,
Adiunctis Baioaricis legionibus illi,
Hunis intulerat bellum, sic patre iubente.
Cum quibus euentu certamina prospera leto
Trans fluuium Tizan gessit, cunctisque fugatis
Hostibus, a Francis Hunorum regia tota
Est equata solo, quam Hringum diximus ante.
Cuius pene gaze gentis tunc funditus omnes,
Magnus erat quarum numerus, cuncteque priorum
Diripiuntur opes regum, quas depopulantes
Plures in uariis sacras regionibus edes,
 Temporibus multis male congessisse feruntur.
Tunc quibus ablatis, tam clari iure triumphi
Ad patrem uictor memorata uenit in aula
Pippinus, regni cui thesauros spoliati
Attulit, exuuiasque ducum, uexillaque capta.
Cum quo iam dictus Tudun quoque uenerat illuc,
Promissisque fidem propriis adhibere sategit,
Cum toto comitum numero baptisma suorum
Percipiens etiam per sacramenta spopondit,
Se fore subiectum Francis fidumque per euum.
Sed postquam rediit, mutans promissa fidemque,
Perfidie luerat paruo post tempore penas.
At rex sollempni uoto celebrauerat illic
Tempora, que Christus nascens moriensque sacrauit.

 Anno 797. Indict. 4.

Cum pulchro renitens ortu claresceret estas.
Ad regem Sarracenus cognomine Zatus
Adueniens, a se peruasam reddidit urbem,
Barzinona cui nomen: nam limite structa
Constat in Hispano, uario cogenteque casu
Nunc Sarracenis fuerat, nunc subdita Francis,
Perque ducem tandem memoratum reddita, qui se
Sponte sua pariter Carolo permisit et urbem,
Francorum subiecta fuit posthec ditioni.
Inde suum gnatum, Hludowicum nomine, regem
Tunc Aquitanorum, direxit ad obsidionem
Osce nomen habet sic urbs Hispanica quedam.
Ipseque more suo rursum Saxonibus arma
Intulit, auderent duras ne forte leuare
 Ceruices iterum, quorum uastauerat omnes
Extremos etiam fines, quos Albia claudit,
Et qua diffuso miscent se gurgite salsis
Fluctibus oceani Wisure preclara fluenta.
Cumque rediret Aquisgrani, deuotus adiuit
Regis Abinmage Maurorum filius illum,
Abdelle cui nomen erat, quem rex ibi clemens
Cum suscipisset, collegerat inde senatum,
Et quo conficeret tandem Saxonica bella
Consilium prudens iniit, quo tempore toto
Instantis brume regione maneret in ipsa.
Ergo suo secum comitatu protinus omni
Assumpto, Wisure positis in litore castris
Sedit, Heristellique locum iussit uocitari,
Hactenus hoc et habet nomen, terramque per ipsam
 Adductos secum populos diuiserat, atque
Indigenas licet inuitos dare compulit ipsis
Hibernas sedes simul et stipendia cunctis.
Huc ex Italia uenit Pippinus ad ipsum;
Hispanis etiam rediens Hludowicus ab horis,
Hunorum quoque legati, nec non Hadefonsi,
Asturie regis, quam maxima dona ferentes,
Ex tam longinquis Carolum terris adierunt.
Hinc est in regnum proprium dimissus uterque
Regalis natus: misit quoque cum Hludowico
Abdellam, qui post patriam deductus, et illis
Est commissus, ad hoc quos tunc elegerat ipse,
Et quorum fidei se credere non dubitauit.
Rex autem residens in Saxonum regione,
 Prefatoque loco sanctissima festa peregit,
In quibus indutus processit corpore Christus,
Et posuit carnem moriens, sumpsitque resurgens.

Anno 798. Indict. 5.

ueris in initio facinus commiserat atrox
Saxonum populus quidam, quos claudit ab austro
Albia seiunctim positos aquilonis ad axem.
Nos Northalbingos patrio sermone uocamus.
Nam pro iustitia legali more gerenda
Cum rex legatos illuc transmitteret, ipsos
Impia fedifrage iugulauit factio gentis.
Cumque Godescalcus, regis legatus et ipse,
Ante dies missus paucos ad regna tenentem
Danorum, Sigifridus erat cui nomen, in ipso
Tempore regrediens foret interceptus ab Hunis,
Auctores huius fuerant qui seditionis,
 Pertulerat mortem pariter pro crimine nullo.
His rex commotus Wisuram properauit ad amnem,
Inque loco quem Munda uocant sua castra locauit,
Atque necis legatorum iustissimus ultor,
In desertores ire laxauit habenas,
uastari late sparsis legionibus illam
Precipiens terram. Tum seuus ubique furebat
Miles, ubique cruor riuis madefecerat arua,
Omnibus atque locis increuerat horrida clades,
uulnera, mors, luctus, clamor, fuga, flamma, rapine,
Omnia complebant, donec compescuit altis
Albia gurgitibus procedere longius arma.
At Northalbingi missos inpune peremptos
 A se cernentes Caroli---nam regia castra
Haud traiecerunt fluuium---superaddere magnos
Disponunt ausus, Abodritos denique, Francis
Qui tunc subiecti fuerant ac federe iuncti,
Nisibus ex totis cepere lacescere bello.
Ast illis Abodritorum dux nomine Thasco,
Comperto tali motu, tulit obuia signa,
Consertaque loco pugna, quem Suentana dicunt,
Quattuor hostilis prostrauit milia cetus,
Ac uictos fecit nimia cum clade reuerti.
Cumque regressus Aquisgrani rex esset in aula,
Constantinopoli missos suscepit ab urbe
Legatos, Augusta suis pro rebus ad ipsum
Quos misit Herena, preces ac dona ferentes
Nam Constantinus fuerat qui natus ab illa,
 Cum foret inmensa morum grauis improbitate,
A Grecis regni deiectus culmine, magnas
Nequitie dederat priuatus lumine penas.
Unus erat missus Michel, et presbiter alter
Theophilus, quibus est tandem poscentibus actum,
Ut magna regis pietate Sisinnius, olim
In bello captus, patriam dimissus abiret.
Is germanus erat prefate presulis urbis,
Que caput imperii Grecorum nobile fulget.
His quoque dimissis, Hadefonsi regis ab horis
Hispanis uenere uiri, qui munera magno
Attulerant Carolo, renouantes fedus auitum,
Semper amicitia reges quod iunxerat ipsos;
Magna quibus dederat susceptis dona benigne,
 Ac patriam tali letos dimisit honore.
Insule inuase Baleares esse feruntur
Hoc anno, quarum Maiorica dicitur una,
Altera nomen habet sermone Minorica prisco.
Has etenim Mauri deuastauere pyrate.
At rex prefata tempus celebrauit in aula,
Quo nasci uoluit celi terreque creator,
Et quo mors mortis fuit infernumque momordit,
Reddidit et nobis uitam de morte resurgens.

Anno 799. Indict. 6.

O quam triste nefas mortalia pectora crebro
Concipiunt, quam precipiti summersa profundo
Nequitie, dum non leges, non iura uerentur,
Horrificos nimium ceci labuntur in actus.
 Testis hic est annus, quo res indigna relatu
Crimine Romuleam seuo maculauerat urbem.
Nam sacer antistes, mundo uenerabilis omni,
Ciuibus a propriis penas Leo sumpsit atroces.
Credidimus tormenta quidem cessasse piorum,
Iamdudum seuis tortoribus igne gehenne
Damnatis, quos imperii dum sceptra tenentes
Fecerat elatos inmensa potentia secli.
Martyribus cesis implerunt sanguine Romam
Nunc in pace noui sceleratis ausibus orti [a 1Kb]
Carnifices ibidem, longe licet inferiores
Iure potestatis, simili sed mente feroces.
Temporibus tantum scelus admisere modernis,
Indicto cum iustitio, se publica uota
Cum precibus soluens plebs castigare fidelis
 Deberet, pariterque suos purgare reatus.
Tum celebrare uolens Christi mysteria cunctis
Pro sibi commissis, sollempni more sacerdos
uectus equo, Lateranensi processit ab aula,
Ad tua Laurenti pergens sacra limina martyr,
Qua decus ecclesie lectus modo ferreus auget,
uirtutis monimenta tue clarissima prebens,
Quod superimpositus prunis contempseris ignes,
Corporis ardescens Christi magis intus amore.
Sed neque tale tuum meritum sedare furores
Hostiles potuit, quin ad tua dum properaret
Antistes summus suffragia sancta petenda,
Insidias illi simul et tormenta pararent.
Cum celeraret iter, turba uallatus iniqua,
Crudelesque manus tolerans, amiserat ipsum
 Effossis oculis lumen, linguam quoque tortor
Precidit, nudumque dehinc liquere iacentem
Seminecemque foris, fedatum sanguine multo,
Inque monasterium posthec deductus Herasmi
Martyris---auctores facti sic nempe iubebant---
Curandi specie fuerat seruatus in ipso.
Donec cognoscens Wingisus [b 1Kb] res ita gestas,
Dux Spoletanus, Romam festinus adiuit,
Nocteque sublato per murum presule sacro,
In sua cum iustis deduxit honoribus ipsum.
Qui miserante Deo transacto tempore pauco,
 Amissum recipit uisum pariterque loquelam:
Seu quia festinans tortor trepidansque nefandis,
Dum concurrentes metuit non talia turbas
Passuras, sed uelle suum defendere papam,
Non quantum uoluit crudelia facta peregit:
Seu, quod credendum magis est, antiqua redemptor
Per meritum magni renouans miracula Petri,
Sanari successorem donauerat eius.
Hec Winigisus ut ad Caroli dux detulit aures,
Admonitus probitate uiri summeque colendo
Ordine sedis apostolice, rex iussit, ut ad se
Glorifico presul deductus honore ueniret.
Egit iter tamen ipse suum, decreuit ut ante,
Saxonum terras adiens, ibidemque locatis
 Ad Padarbrunnon [c 1Kb] multo cum milite castris,
Opperiebatur non paruo tempore summi
Presulis aduentum. Carolus quoque, regia proles,
A patre missus ad eiusdem confinia gentis,
Perrexit lato qua profluit Albia cursu,
Disponenda forent dum forte negotia quedam
Cum Wiltis et Abodritis, ac suscipiendi
Saxones aliqui, qui se de partibus illis
Iam delegerunt fidei committere regis.
Hec satis egregie peragens dum cuncta, moratus
Iunior esset in his Carolus, spectatque reuersum
Dum uideat natum patrio rex magnus amore,
uenit apostolicus, terrarum pene supremas
Iam penetrans horas. Illi uia tanta peracta
uisa breuis fuerat, quia compensauerat omnes
 Intuitu Caroli quos pertulit ante labores,
A quo cunctorum solamina digna malorum
Danda sibi merito spe certa credidit olim.
Namque propinquantem cum primum nouerat, illi
Obuius ipse loco de castrorum memorato
Stipatus multis populorum milibus ibat.
Pontificemque uicem Petri, cui claudere celos
Et reserare licet uerbo, sedemque tenentem
Suscepit cum magnifico reuerenter honore.
Cumque dies aliquot letos ibi duceret, idem
Insinuans presul sua queque negotia regi,
Illius facilem cognouit ad omnia mentem
Concedenda, pie uoluit quecumque precari
Inde reducendum digne primoribus illum
Francorum commendauit, qui iussa replentes
 Ingressi pariter Romam sua restituerunt
Omnia pontifici rursum, quo iura regende
Sedis apostolice iustosque teneret honores.
Et post discessum pape rex duxit eodem
Tempora pauca loco, subito cum tristis ad illum
Nuncius interitum procerum mortemque duorum
Detulit, insignes fecit quos maxima uirtus.
Unus erat Baioarie comes, isque uocatus
Geroldus, qui cum populum defendere Christi
Conatus, bello seuis obsisteret Hunis,
Finiuit uitam fragilem, sumpsitque perennem.
 Italici uero fuerat dux limitis alter,
Nomen habens Erichus, qui post bene plurima gesta
Prelia, post crebro sumptos ex hoste triumphos,
Oppugnare Liburnorum contenderat urbem
Tharsaticam, ciuesque loci quem robore semper
Inuictum nouere, dolis ac fraude necarunt.
   At Carolus, quantum tempus permiserat illud,
Saxonum rebus certo moderamine cunctis
Dispositis, in Aquisgrani se contulit aulam.
Ad quem Wido comes, cui Brettonum regiones
Commisse fuerant, gentis quam sepe rebellis
Detulit arma ducum, proprio que nomine quisque
Inscripto dederat: signum fore deditionis
Hoc statuere sue, Francis seruire coacti.
Nam sociis comes ille suis cum pluribus ipsam
 Hoc anno penitus terram lustrauerat omnem,
Corda domans belli terrore ferocia grandi.
Et iam perpetuo Brettones iure subacti
Parerent Francis, si non promissa fidemque
Perfida fallacis mutassent pectora plebis.
   Tunc quoque Sarracenus, Azan cognomine dictus,
Direxit Carolo claues cui prefuit urbis
Osce---sic illam uocitauit barbara lingua---
Magnaque dona simul mittens, hanc tradere sese
Promisit, si tempus ad hoc contingeret aptum.
   Tunc Hierosolima monachus directus ab urbe,
Inmenso nimium spacio terreque marisque
Transcurso, regi munus preciosius omni
Auro detulerat, mittente pio patriarcha
Pignera sancta loci, Christus quo carne sepultus
 Morte resurrexit uicta, quo gaudia mundo
Angelus hec celi missus narrauit ab arce.
Rex quoque natalem Domini celebrauit in aula
Iam dicta, monachumque dehinc remeare uolentem
Absoluit, comitemque simul coniunxerat illi
Zacariam, regalis erat qui presbyter aule.
Per quem magna locis misit donaria sanctis,
[a 1Kb] Atque uiris inopem uitam ducentibus illic,
Et mala perpessis mundi sub nomine Christi.

Anno 800. Indict. 7.

Martia cum medios explessent tempora cursus,
Phebus et initium mundi totius et anni
Arietis etherii gradiens in signa tonaret,
Florigerum rediit hiemis uer aspera pellens,
Frondibus exornans siluas, et prata uirenti
 Gramine, dans auibus uoces, augmenta diebus,
Tum decus egregium mundi, lux clara moderni
Temporis, ex aula Carolus progressus Aquensi,
Oceani litus, nomen cui Gallicus extat,
Lustrabat, classemque mari perfecit in ipso,
Infestum quod Northmanni fecere pyrate [b 1Kb] .
 Iam tunc Francorum nimium gens noxia regno.
Inque monasterio, sancti quo membra quiescunt
Ricarii, celebrauit ouans sollempnia pasche.
Tramite tum cepto properans peruenit ad urbem
Turonicam, Martine tuam sanctissime tumbam,
Qui confessor apostolica uirtute choruscus
Effulges, adiit querens suffragia supplex.
Coniugis hic illum tristis ualitudo morari
Compulit: extremas ibi uite clauserat horas,
Moribus et uite merito laudabilis omni,
Cui nomen Liudgardis erat. Tum funere digne
Illic curato, tumulique decore peracto,
Ipse Mogontiacum rediit, primisque suorum
Undique collectis, ibi conuentum generalem
Fecerat Augusti circa primordia mensis.
 Tunc et in Italiam multis iter aggrediendum
Condixit populis, illuc quos pergere secum
Decreuit, quod distulerat non tempore longo;
Agmine delecto sed eô comitante profectus,
Menia famose petiit preclara Rauenne.
Cumque dies esset septem non amplius illic,
Pippinum regem gentis cum milite multo
In Beneuentane direxerat oppida terre,
Ipseque Romanas ibat deuotus ad arces.
Obuius huic ad Nomentum Leo papa sacratus
uenerat, et gaudens multum ueneransque recepit,
Quem defensorem solum sibi senserat olim.
Dulcibus alloquiis ibi tunc epulisque peractis,
Antistes summus regem precessit ad urbem.
Postera cumque dies celebris, festiuaque prebens
 Gaudia Romanis, qua suscipiendus ab illis
Rex tantus fuerat, solis fulgesceret ortu,
Pontifices clerumque suum collegerat omnem
Papa. Quibus secum sumptis, ad limina magne
Basilice Petri qui summus apostolus extat
uenit, et in gradibus templi stipante sacrato
Constitit ipse choro: Carolum sic aduenientem
Suscepit, laudum modulamina dulcia cantans,
Atque Deo grates ex toto corde rependens,
Quod moderatorem defensoremque dedisset
Ecclesie talem, cui non ea nouerat etas
Mortalem similem, uel sic uirtute ualentem,
Omne bonum uel deuota sic mente uolentem.
Tantus honor, talis Francorum gloria regem
Magnaque Romane comitantur gaudia plebis,
 Aecclesiam Petri puro cum pectore magni
Intraret, fusis lacrimis humilique precatu
Implorans tanti suffragia sancta patroni.
Iam quoque solstitii glacialis tempore crescens
Asperitas brume tandem cogebat, ut illic
Militibus hiberna quies optata daretur.



INCIPIT LIBELLUS IIII ANNALIUM DE GESTIS CAROLI MAGNI IMPERATORIS.


 Festa dies celis, eadem celeberrima terris,
uirginei partus Christique refulserat ortus,
 Post octingentos ex quo processerat annos,
Tectus seruilis Dominus uelamine forme.
 Et iam natalis tanti cumulauerat omnem
Leticiam Roma Caroli presentia regis.
Hic, cum missarum sacro sollempnia ritu
Incipienda forent, magnam processit in aulam,
Que corpus mundo uenerandum continet omni
Petri, cui claues Christus dedit ipse polorum;
Eius et ante sacros artus cum mente fideli,
Effusis precibus, sese rex inde leuaret,
Ipsius imposuit capiti Leo papa coronam.
Conclamat pariter populus, sacra personat edes
Ingenti iubilo, uox fertur ad ethera plebis,
Romane sic concordi simul ore canentis:
Augusto Carolo magno, pacemque ferenti,
Imperii merito Romani sceptra tenenti,
Gloria, prosperitas, regnum, pax, uita, triumphus!
Post laudes igitur dictas, et summus eundem
 Presul adorauit, sicut mos debitus olim
Principibus fuit antiquis, ac nomine dempto
Patricii, quo dictus erat prius, inde uocari
Augustus meruit pius, imperii quoque princeps.
Tempore paucorum post hec abeunte dierum,
Ipse suum Carolus preceperat ante tribunal
Duci, iudiciumque uiros legale subire,
Per quos preterito fuerat tot cladibus anno
Affectus sacer antistes, legemque secundum
Romanam maiestatis cogente reatu,
Dampnauit pena merito cunctos capitali.
Sed licet indignis, interueniente benigno
Presule, concessit uitam, tamen esset inultum
Ne tantum scelus, exilio relegauerat omnes.
 Festaque transegit postquam paschalia Rome,
Egressus Spoletanam perrexit in urbem.
   Augustus uero quo tempore manserat illic,
Aprilis horam cum nox extrema secundam
Obscuram nimium tenebris inuolueret atris,
Ingenti subito tellus exterrita motu
Contremuit, sonitusque graues nimis et metuendos
Ediderat, stabilem cui sustulit ira quietem
Celestis, grandi sub mole latentia mundi
Intima concutiens impulsu uiscera diro.
Cumque procellosus penetrasset [a 1Kb] turbo cauernas
Occultas, ac uenarum loca tecta sub alto
Terrarum gremio, nec, qua prorumperet inde
uis uenti, patulos usquam reperiret hiatus,
Quassatis fluctus quosdam generauit in aruis.
 Tamque domi maior quam gurgite terror in ullo
Naufragii fuerat, tremulo sua culmine quisque
Dum fugeret subitam minitantia tecta ruinam.
Menia cuncta simul tetro sonuere tumultu,
Pendula crispanti stridunt ut lintea flatu,
 Aut dum que tenui squalebant puluere uela,
Exagitant famuli certatim discutientes.
Haud aliter muros omnes tremuisse uideres.
Hic tamen Italiam terror specialiter omnem
Perculerat, cuius plures subuerterat urbes,
Auulsosque ruit montes radicibus imis.
Tum Rome cecidere trabes uenerabilis edis,
Pigneribus propriis quam Paulus apostolus ornat.
Gallia nec tante fuit aut Germania cladis
Immunis, circa Rhenum loca denique motu
Plurima terrifico nimium concussa fuerunt.
Audiri quoque mugitus e montibus altis,
Et tetri sonitus reddi uariique boatus,
Morborumque lues fieri permaxima cepit.
   At Spoletanis Carolus regressus ab oris,
Ad Ticinum rediit, cui nunc est Papia nomen
 Italie linquens fines Augustus, Aquensem
Expetiit sedem, mansitque quietus hoc anno,
Perque sui partes regni direxerat omnes [b 1Kb]
Legatos, equo legum moderamine mandans
Iusticias facere et uarias componere lites,
Reddere ius ciuile bonis, terrere malignos:
Diuinas mundique pias ex ordine leges
Tunc exerceri mandauerat et renouari.

Anno 802. Indict. 9.

Hoc de longinquis elephans regionibus anno
Primitus adductus, mira spectacula regno
Francorum; dederat Persarum denique princeps
Hunc Aaron: idem, fuerat cui subditus Indis [c 1Kb]
Exceptis oriens totus, curauerat ultro
Eius amicitie se federe iungere firmo,
 Ac dignum duxit pre cunctis regibus ipsum
Temporis illius solum, cui munera larga
Precipui causa transmittere uellet honoris.
Nam gemmas, aurum, uestes et aromata crebro,
Ac reliquas orientis opes direxerat illi,
Ascribique locum sanctum Hierosolimorum
Concessit proprie Caroli semper dicioni.

[d 1Kb] Anno 803. Indict. 10.

Nobilis hic annus longi certamina belli
Tandem Saxones inter Francosque peracti
Firmo perpetue conclusit federe pacis.
Augustus pius ad sedem Salz nomine dictam
uenerat: huc omni Saxonum nobilitate
Collecta, simul has pacis leges inierunt,
 Ut toto penitus cultu rituque relicto
Gentili, quem demonica prius arte colebant
Decepti, post hec fidei se subdere uellent
Catholice, Christoque Deo seruire per euum.
At uero censum Francorum regibus ullum
 Soluere nec penitus deberent atque tributum,
Cunctorum pariter statuit sententia concors,
Sed tantum decimas diuina lege statutas
Offerrent, ac presulibus parere studerent,
Ipsorumque simul clero, qui dogmata sacra,
Quique fidem Domino placitam uitamque doceret.
Tum sub iudicibus [a 1Kb] , quos rex inponerat ipsis,
Legatisque [b 1Kb] suis, permissi legibus uti
Saxones patriis et libertatis honore.
Hoc sunt postremo sociati federe Francis,
Ut gens et populus fieret concorditer unus,
Ac semper regi parens equaliter uni.
Si tamen hoc dubium cuiquam fortasse uidetur,
De uita scriptum Caroli legat ipse libellum,
Quem Francos inter clarus ueraxque relator
 Ac summe prudens, Einhardus nomine, scripsit.
Hac igitur pacis sub conditione fideles
Se Carolo, natisque suis, stirpique nepotum
Ipsius, iurauerunt per secla futuros.
Quos per ter denos et tres tam duriter annos
Linquere protracti penitus conamina belli
Plus regis pietas et munificentia fecit,
Quam terror. Nam se quisquis commiserat eius
Egregie fidei, ritus spernendo profanos,
Hunc opibus ditans ornabat honoribus amplis.
Copia pauperibus Saxonibus agnita primum
Tunc fuerat rerum, quas Gallia fert opulenta,
Predia prestiterat cum rex cumpluribus illic,
Ex quibus acciperent preciose tegmina uestis,
 Argenti cumolos, dulcisque fluenta Liei.
His ubi primores donis illexerat, omnes
Subiectos sibimet reliquos obtriuerat armis,
Et multis experta modis innotuit eius
Tam dulcis pietas quam formidabilis ira,
Prefatum statuere fide seruare perenni
Fedus, et ulterius non id mutasse probantur.

Anno 804. Indict. 11.

Presul apostolicus Roma perrexit ab urbe,
Augusti Leo flagranti deductus amore,
Aecclesie quoque pro causis, quibus imperiali
Esse uidebat opus munimine, rursus adire
Francorum terras satagens per longa uiarum.
Hic ubi terribiles primum transcenderat Alpes,
Aduentasse uirum tantum rumore uolucri
 Indice compererat statim prope Gallia tota,
Protinus hoc etiam letus cognouit, et illi
Obuius Augustus Remensem uenit ad urbem,
Susceptumque satis digno ueneratus honore
Duxerat ad sedem, cui nomen Carisiacus.
Natalis Domini festis ibi rite peractis,
Sedis Aquensis abhinc petierunt menia pulchre,
Glorificeque simul celebrato tempore sancto,
Quo stella monstrante Magi cognoscere ueri
In terris nati meruerunt luminis ortum,
Colloquioque dehinc, pro quo presul uenerandus
uenerat, expleto, rex inclitus obtulit illi
 Munera, digna simul danti seu suscipienti,
Hic cum pontificum clarissimus, illeque regum
Temporis illius, nullo dubitante fuissent.
His gestis, propriam presul remeauit ad urbem,
Seque uiri seiunxerunt ibi corpore solo,
Mentis amore pio iuncti sine fine manentes.

Anno 805. Indict. 12.

Natio Sclauorum studio satis aspera belli,
Quos Behemos uocitant, in se leuitate procaci
Irritans Francos, Caroli commouerat iram.
Quos contra missus multis cum milibus eius
Natus et equiuocus, bellum uirtute sagaci
Commisit, celeri uictor quod fine peregit.

Anno 806. Indict. 13.

 Cum pius Augustus Domini munimine fultus,
Legitimo cunctos tanti moderamine fines
Imperii seruans, placidam daret undique pacem,
Sollerti meditabatur depellere causas
Mente simultatum, populo quas posse fideli
Tempore discidium uidit generare futuro.
Unde suos inter natos ne gignere posset
Post aliquam litem patrii diuisio regni,
Certas ipse dedit partes ut cuique uolebat.
[c 1Kb] Italico regi Baioariam simul omnem
Pippino addiderat; nec non Burgundia, quantum
Parte sub extrema celsas interiacet Alpes,
Cum paucis Alamannorum quoque finibus illi
Traditur. At Carolo reliquos donans Alamannos,
Saxones ac Fresones subiecit eidem,
 Cui simul ex magna fertur data Gallia parte,
Oceani donec uastis concluditur undis.
Hunc in Francorum sibimet succedere regnum
Disposuit, si non aliter Domino placuisset.
Subicitur uero sceptris Burgundia pene
Tota pii regis Hludowici, iure tenentis
Post hec imperium, nec non Aquitania cuncta,
Que commissa prius fuerat, nunc traditur illi
In regnum proprium, stabili dicione regendum.
Hinc omnes obtestatus, multumque precatus,
Admonuit seruare fidem, nec spernere pacem,
Ne proprio quisquam transgresso limite, causas
Rixarum bellique daret, fusique cruoris
Christicole plebis merito reus esset in euum,
Sed facerent inter sese, quo firma maneret
 Debita fraternas socians concordia mentes.
Ipse dehinc princeps in sede manebat Aquensi,
Nec post militie solitos exercuit usus,
Aut aliquos iuit bellum gesturus in hostes.
Nam nec opus fuerat, nec eum permiserat etas,
Iam quibus exsaciatus erat, renouare labores,
Cui grauis inrepens, et per momenta senectus
Singula succrescens, faceret decrescere uires.

Anno 807. Indict. 14.

Rex Sarracene gentis nimium truculente,
Atque grauis late mundo terraque marique,
 Muneribus tamen Augustum ueneratur opimis,
Transmittens etiam quoddam mirabile donum
Denique tunc, inter tentoria qualibet arte
Facta dedit maius cunctis et pulcrius unum.
Fama solet ueterum quicquam si dicere uerum,
Mirandum, collecta forent ubi carbasa tanta,
Aut quibus orta seges lini tam fertilis agris,
Materies operi que posset idonea tanto
Affore: non hominum tantam nisi milia molem
Erigerent. Spacium campi concluserat amplum
Textilis excelsis paries herendo columnis,
Nec summi culmen tecti superare uolatu
uiribus impulse magnis potuere sagitte.
Intus erant multi generis habitacula pulchra,
Quilibet egrediens ut non hec esse putaret
 uela mouenda loco, sed menia nobilis aule.
Interea Northmannorum dux, Alfdeni dictus,
Augusto magna sese comitante caterua
Subdidit, atque fidem studuit firmare perennem.

Anno 808. Indict. 15.

Sunt Sclaui quidam Lini cognomine dicti;
Hos contra, genitore suo mittente, profectus
Iunior est Carolus, cuius non Albia lata
Prepediebat iter, sed Francorum legiones,
Fluminis eiusdem traiecto gurgite, letis
Auspiciis usus, memoratos duxit in hostes,
Signaque gaudenti retulit uictricia patri.

Anno 809. Indict. 1.

Undique presentis pax letificauerat anni
 Cunctos imperii fines, sed tristia quedam
Multis contigerant terris: nam seuior omni
Hoste nefanda lues pecudum genus omne peremit.
Nam cum pastores agerent armenta gregesque
Mane foras letos in prata uirentia, sero
Aegra domum rediit uix pars paucissima, dire
Signa gerens pestis macie mortisque propinque.
At maior numerus campi per plana iacebat,
Qua dulces animas uirides efflauit ad herbas.
Iamque cadaueribus fetebant pascua stratis,
Extractis etiam, presepia queque labore
Purgari multo poterant, tum qui moriturum
Cernentes animal magis id prosternere ferro
Eligerent, statim stillans e uulnere tabo
 Prodiderat toto concretum corpore uirus.
Noricus ista sinus fertur specialiter esse
Perpessus cum uicinis regionibus illi.
Preterea steriles hoc facte tempore uites,
Impenso sibimet nulla mercede labori
Respondent, spes est auidi frustrata coloni,
Dum uineta carere suo pubentia fetu
Conspicit, et uane siluescit inutilis arbor,
Palmite diffuso nullas dum pampinus uuas
Contegit, et fructu uacua stat uinea lata.
Partibus in multis regni sic omine tristi
Bachica non solito perierunt pocula damno.
Tempore nimirum tanto licet ante, per orbem,
Augusto, luctum, terris abeunte, futurum
Iam ostendebat casus tristissimus iste.

 Anno 810. Indict. 2.

Pippinus rex Italie, lux inclita quondam
Francorum, nitido letum cum duceret euum,
Flore uigens simul etatis mentisque decore,
Cui preclara fuit uirtus, cui gloria summa,
Omnia fallacis pariter cui prospera mundi
Tunc aderant, morbo uitam finiuit acerbo.
Immaturus huic obitus iocundaque uita
Extitit, unde suo nimium de funere patri
Omnibus et Francis gemitum luctumque reliquit.

Anno 811. Indict. 3.

Rursus ut omnipotens caros sibi sepe flagellis
Erudit, eterne det ut illis gaudia uite,
Augusto uis iudicii ueneranda superni
Omnem preteriti luctum geminauerat anni,
 Ipsius assumens alium de corpore natum,
Mortalisque iubens uite finire tumultus.
Hic patris equiuocus fuerat, nec nomine solo,
Indole sed mentis clara probitateque morum,
Omnimodaque patrem uirtutum dote referret,
Si rectore frui meruisset Francia tali.
Hoc quoque Bernhardo regnum concesserat anno
Italicum pius Augustus; nam filius idem
Pippini merito patri successerat heres.

Anno 812. Indict. 4.

Maxima longinquis terrarum uenit ab horis
Grecorum de principibus legatio missa.
A quibus Augustus pacem donare rogatus,
Iure piis precibus, multum quas nouit utrique
Proficuas regno, consenserat ilico clemens,
 Fedus et inter se fidei pacisque tenende
Iurando partes firmarunt protinus ambe.

Anno 813. Indict. 5.

Iam grauis Augusto morbus simul atque senectus
Corpore sustulerant solitum marcente uigorem;
Curarumque, quibus res publica tanta regenda
Ac seruanda fuit, non se sufferre ualere
Immodicum pondus, placide sed sola quietis
Otia, supremo labentis tempore uite
uidit amanda sibi, quo procurare migranti
Hinc anime requiem proprie ueniamque studeret.
Unde duces ac primores sollempniter omnes
Atque magistratus ad concilium generale
Undique collegit, natoque suo Hludowico
Cunctorum cum consilio ius omne regendi
 Tradidit imperii, successoremque paterni
Imposito designauit diademate regni,
Consortemque sui factum totius honoris
Augustum pariter uocitari iusserat ipsum.
Quod cum magnifico satis accepere fauore
Consilium cuncti, cum prorsus id utile regno
Multimodis intellegerent. Hinc aucta refulsit
Maiestas Caroli, concordia facta futuris
Hinc est temporibus, cum tot caput extitit unum,
Unanimi populis monstratum mente sequendum.
Hinc metus externis incussus gentibus ingens.
Nil sperare dedit Caroli de morte propinqua.
Quo minui posset status et rectissimus ordo
Regni Francorum, cuius non ante reliquid
 Tam clarus princeps regimen, quam sumpsit id alter,
Quem merito patri similem uirtute putarent,
A quo non dubium, quin armis regna subacta
Cuncta simul miti regeret moderante sophia.
Ut quondam magnus pariter rex atque propheta,
Qui lyrico modulante melo celestia doctus
Carmina diuino completus pangere flatu,
Nunc cytharis Dauid digitos fidibusque canoris,
Nunc capulis aptare manus armisque solebat,
Innumeras postquam gentes hostesque triumphis
Subdiderat propriis, meritis maturus et annis,
Se uiuente, suus iussit quo filius omni
Hebrei Salomon regni frueretur honore.
Sic Carolus noster solitus tractare uicissim
 Prelia, demonicos etiam subuertere cultus,
Catholicam firmare fidem, damnareque sectas
Peruersas, ut doctrine celestis ubique
Corde concordes in Christi laude sonarent,
Magnifice bellis regnum nimis amplificatum
Prudenti nato pacemque reliquit amanti,
Quique labore patris bona conquisita quietus
Sumeret, exercens diuini dogmata cultus.
Hec ita dum fierent, passim permixta uideres
Gaudia tristitie. Nam res ex ordine gesta
Et ratione pia, multis cum iure placeret,
Amplius angebant cunctos tamen intus amari
Mestitie stimuli, quod carni debitus omni
Ex oculis carum Carolum rapturus adesset
Terminus. Id ualetudo simul cogebat et etas.
 Utque solet fieri, quotiens ammittitur ulla
Res bona, tunc melius cogit dolor ipse uideri,
Ipsius utilitas qualis preciumque fuisset:
 Sic morum probitas, animi sic maxima uirtus,
Sic pietas Caroli cunctorum mentibus herens,
Tunc perspecta magis fuerat, cum principe tali
Sese cernebant carituros esse per euum.
Multorumque graues sapientum pectora cure
Mordebant, in deterius iam iamque timentum
Lapsuras res Francorum, multas quoque clades
Post obitum tanti uenturas principis esse.
Ut sub fine cadit cum longior umbra diei,
Et sol oceani properans se tinguere fluctu
Pergit in cubitum, tegit et ferrugine uultum
Lucigenum, mixto maculis pallore nigellis,
Signa procellose dat noctis abinde sequentis,
Quamuis succedens, dum tramite fertur eodem,
Orbe ualet pleno sublustrem reddere luna.
 Haud aliter tum prudentes sensere futuras
Bellorum tempestates, meritoque gemendas
Regni Francorum Carolo moriente ruinas.
Soluitur interea populi conuentus, et inde
Qui fuerant proceres redituri tramite longo
Ad sedes proprias, sibimet iam conicientes,
Cari conspectum domini [a 1Kb] hunc esse supremum,
Interni gemitus dederant animique dolentis
Pallenti signum facie meroreque pressa.
Composito plures uultu, dum fingere letos
Se cupiunt, quo suspectum reperiret in illis
Nil nouus augustus, tamen et ridere uolentum
Ora madent lacrimis falsa inter gaudia ueris.
Non aulam tunc more suo complebat Aquensem
Leticie sonus, auditur uox musica nusquam,
 Alloquitur socium uix saltem murmure tristi
Quisque suum, prodens tacitus quid pectore gestet,
Cum dolor imponit gemebunda silentia multis.



ANNALIUM DE GESTIS CAROLI MAGNI LIBER QUARTUS EXPLICIT; INCIPIT QUINTUS DE uITA ET OBITU EIUSDEM.


 Pangite iam lacere carmen lugubre Camene,
   Dignus enim multis annus hic est lacrimis.
Ecce quater denis ternisque prioribus annis,
    Quid nisi prosperitas dicta fuit Caroli?
Annua cum uariis ipsius gesta triumphis
   Tum placuit leto connumerare stilo.
At modo lugentes obitum nos admonet ordo
   Et tempus tanti commemorare uiri.
Hic ueri plangunt elegi, nil fingere mestum
   Est opus, affectus res habet ipsa suos.
Quis recolens, qualis fuerit, modo defore terris
   Tale decus nimium non gemat et doleat?
Sed quia res consolatur hec sola fideles,
   Caros [a 1Kb] forte suos mors quibus abstulerit,
Pro iustis ut eos feliciter actibus esse
   Confidant regni participes superi:
Idcirco meritum, pro quo modo credimus illum
    uiuere cum Christo, iure libet canere.
Materiem tantam nimis audax barbara lingua
   Ingenii tenuis uiribus aggreditur;
 Sed me magnus amor, presentis carminis auctor.
   Ignarum fandi non reticere sinit.
Denique sum Carolo semper flagrantis amoris,
   Sum quoque perpetui debitor obsequii;
Is gentem nostram fidei cognoscere lucem
   Fecerat, abiectis perfidie tenebris.
Quam bellando diu, quam multa pericula passus,
   Quam sudore graui, quam studio uigili?
Pene recordantur populi hoc hactenus omnes
   Europe, tanti participes operis.
Nempe sui uires regni collegerat omnes,
   Ut nos demonicis cultibus abstraheret.
Denique barbariem quisnam mollire ferocem
   Posset adhortantis dogmatis alloquio?
 Ob hoc per Carolum clemens Deus est operatus,
   Id quod tunc aliter non potuit fieri.
Usus enim gemina, Saxonum saxea corda,
   Arte, suadebat subdere se Domino,
Nunc terrens bello, nunc donis alliciendo,
   Illic magnanimus, hic quoque munificus.
Nec prius abstiterat, Saxonia quam simul omnis
   Idola proiciens facta fidelis erat.
Quas igitur grates illi modo possumus omnes,
   uel quas quisque suo soluere pro modulo?
Si qua meam scripturarum scintillula mentem
   Artis, et illustrat si qua scientiola,
Nonne dabit iuste Carolo preconia laudum
   Per quem nancisci tale bonum merui?
Nostri non solum fidei documenta parentes,
    Sed penitus cunctos nescierant apices;
Per Carolum nuper nobis est huius honestas,
   Ac pariter uite spes data perpetue.
Ergo tibi primum dignas nos dicere laudes
   Da Deus, omnimodi fons et origo boni;
Muneris inde tui quamcumque retexere partem
   Nos in eo, nostri dux animi, tribue,
Quem pie Christe tuo multorum more saluti
   Prospiciens, talem prestiteras fieri.
Nam nostre miserans nature conditionem,
   Serpentis postquam fraus uitiauit eam,
Contuleras hominum generi solacia crebra
   Per claros homines atque tibi placitos,
Efficiens fortes, per quos fragiles regerentur
    Doctos, qui reliquos instruerent stolidos.
Ut lux illorum tenebras depelleret horum,
   Errantes reuocans, restituensque uie,
Stantes ut erigerent lapsos, miserisque piorum
   uirtus exemplo esset et auxilio.
Et tales semper dederas ab origine mundi,
   Apti saluandis qui fuerant aliis.
Inprimis patriarcharum sacer ordo, deinde
   Legifer, et uatum missus ad hoc chorus est.
Nec non in uariis imitabile gentibus olim
   Exemplar iusti, te quoque teste, dabant.
Sed quis per seruos seruis te consuluisse
   Miretur; donum sit licet eximium?
Cum per te mundi dominus plus egeris, immo
   Sis passus minimis maxima pro famulis.
 Pro quibus iniustis iustus, pro sontibus insons,
   In mortem propriam tradideras animam.
Tanta redemptor erat nostre tibi cura salutis.
   Perdita ne fieret prorsus imago tui.
Unde tibi laudes modulentur cuncta creata,
   Atque genu flectant inferus, arua, poli.
Nam neque dum compleuit opus, tua gratia, tantum,
   Cessauit, sine qua deperit omnis homo;
Sed post hec eadem lucrandis omnibus extat
   Cura per electos gentibus exhibita.
Oris apostolici terram sonus iuit in omnem,
   uerba per extremas intonuere plagas,
 Cui dedit, etherea celi demissus ab arce,
   Flammantes linguas Spiritus omnipotens.
O quam multorum purgatas sorde reatus
   Mentes ardentes fecit amore tuo!
Ordinis eiusdem nec non uirtutis honore
   Et studio plures post fuerant similes,
Qui simul exemplis animas et dogmate sacro
   Multas celesti reddiderant patrie.
Quid memorem, quanti pro te tormenta necemque
   Passi, lucrati hinc alios fuerint?
Hos animus constans, illos miracula uisa
   Credere hec danti commonuere tibi.
Mille modis tua magna, Deus, clementia gentes
   Saluat per sanctos egregiosque uiros.
Nec reges facis expertes fore muneris huius,
    Dum per eos animas corrigis atque doces;
Temporibus Carolus rex, te donante, modernis
   Quam multis summe causa salutis erat?
Credendi pulchre moderandis moribus aptus,
   Et mutare pie perfida corda potens.
[a 1Kb] Cuius nunc insigne genus si pandere coner,
   Compellor regum scribere catalogum.
Sed non est opus: excelsum quia non genus illi,
   Sed summo generi addidit ipse decus.
De claris genitus fulsit preclarior, atque
   Patribus inuictis fortior enituit.
Est quoque iam notum, uulgaria carmina magnis
   Laudibus eius auos et proauos celebrant
Pippinos, Carolos, Hludowicos et Theodricos,
    Et Carlomannos Hlothariosque canunt.
At Tamen hic quanto plus fecerit omnibus illis,
   Dicet presentis sermo sequens operis.
Unum commemorem, tanto de germine parem
   Quem sanctum Christi predicat ecclesia,
Scilicet Arnulfum, Francorum qui fuit olim
   Princeps, ac presul post satis egregius.
Ductus amore Dei qui spreuerat omnia mundi,
   Que mulcent oculos, queque trahunt animos,
Malens diuinas mundi quam tradere leges,
   Esse Dei famulus quam populi dominus.
Nunc ouat in celis, prebens miracula terris,
   Sublimis meriti signa decora sui,
Indeque nostrorum totam seriem dominorum,
   Stirpem nempe suam, protegit atque fouet.
 Pre cunctis igitur tibi cura nepotibus una,
   Quesumus, Arnulfus sit tuus omonimus.
Fac ut regnanti Christus sit preuius auctor,
   Quo nimis ipsius indiget ecclesia;
Qui modo iustificus rex est, defensor et unus
   Inter tot clades, nunc quibus atteritur.
Ex illo nobis igitur tam principe sancto
   Hactenus est dominans inclita progenies,
In quam descendit sancti benedictio Iacob,
   Quam Iude pandens ipse futura dedit,
Ut non deficeret de germine sceptriger eius,
   Sed foret inde manens longa ducum series.
Sic electa Deo mansit iam tempore longo
    Hec stirps in regno, atque diu maneat,
De qua non quisquam fortem pietateque plenum
   Miretur regem progenitum Carolum.
Cuius ut exterior uirtus roburque parentes,
   Sic satis ornabat religionis amor,
Et quo maior eis prouenit gloria mundi,
   Mens humilis tanto plus fuit ante Deum.
Sed huic nature quicquid bene prestitit ortus [a 1Kb] ,
   Hoc exercitio auxerat assiduo,
Intentus semper rebus constanter agendis,
   Et disponendis consilio stabili.
Unde nec in bellis quisquam felicior illo,
   Tempore nec pacis plus moderatus erat;
Et quod suscepit florens et nobile regnum,
   Reddiderat duplo latius et melius.
 Sicque suos, licet inuictos, uicisse parentes
   Noscitur, hac multo re magis egregius.
Nam plures unus terras populosque subegit,
   Quam totus regum uicerit ordo prior.
Regnabant inter Rhenum Ligeremque priores,
   Ad boream fuerat terminus oceanus,
Australemque dabant Balearica litora finem,
   Alpes et tecte perpetuis niuibus,
Et Francos orientales, nec non Alamannos,
   Ac Baioarios iam tenuere prius;
Fresones etiam, simul et rexere Thoringos:
   Et regnum Caroli hoc habuere patres.
Pippino patre defuncto, cum fratre regebat [b 1Kb]
   Id Carolomanno, sorte fruente sua.
Atque simultates illum rixasque mouentem
    Hic semper multum pertulerat paciens,
Ut mirum multis fuerit, quod uiderit ira
   Commotum causis nemo licet grauibus.
Annis sic geminis decesserat ille peractis,
   Et regnum soli iure datur Carolo.
Quod primo uictis Aquitanis gentibus auxit [c 1Kb] ,
   Wasconumque simul subiciens populum.
Et iuga cuncta Pyrenei superauit, Hiberum
   Donec ad fluuium tenderet imperium.
Italicasque dehinc regiones subdidit omnes,
   Dicere quas certo quis ualeat numero?
In longum decies centenis milibus atque
   Amplius, ut fertur, tenditur Italia.
Tum, quibus est ex non modica Germania parte
    Subdita, Saxones addidit imperio.
Ex hac in latum duplo plus denique Francis,
   In longum partem pene parem renitent.
Pannonias etiam uictor subiecit utrasque
   His cum uicinis urbibus innumeris.
Arua Liburnorum, uel que uocitantur ab Histro,
   Nec non Dalmatiam subdidit et Daciam.
Sclauorum populos censum sibi soluere fecit
   Plures, quam quisquam dinumerare queat.
Gesserit ista quibus bellis, signando priores
   Quattuor annales iam retulere libri.
Nunc studium, mores, ususque domesticus, eius
    Corporis et habitus, que fuerint referam.
Que quicumque sciet iam non mirabitur, illi
   Cur sic contigerint omnia leta foris.
Nam quod scire decet hominis meminisseque cunctos,
   Hic quoque lectorem commoneam breuiter.
Audiat hoc omnis rector, uel premia gestis
   Pro laudabilibus quisquis habere cupit:
Interius radix operum latet exteriorum,
   Mens moresque uiri facta palam generant.
Qui solet esse domi constans prudensque decenter,
   Perficit is crebro facta decora foris.
Intra se uitiis dominans, rationeque pollens
   Exteriora sibi nulla nocere sinit,
Fortiter in cunctis facienti seu pacienti
    Pro meritis animi gloria proueniet;
At cui mens torpet, mores neque corrigit in se,
   Illum iure manet dedecus exterius
Sic regnum terret cunctos extrinsecus hostes,
   In se quod pacem iusticiamque tenet;
At contra si quod scelus et discordia fedat,
   Raptores auidos clade sua faciat.
Ergo domi Carolum rationis iura secutum
   Est comitata foris gloria magna satis.
Assuescens potuit uirtutibus exuperare,
   Ferreque consilio cuncta pericla sua.
Et quia iusticia pacatum reddidit intus,
   Externis regnum cladibus eripuit.
Artibus ipse quidem cunctis instructus honestis [d 1Kb] ,
   Harum doctores magnifice coluit.
 A sene leuita quodam cognomine Petro
   Curauit primo discere grammaticam.
Artis rethorice, seu cui dialectica nomen,
   Sumpsit ab Alquini dogmate noticiam.
Hic etiam leuita gradu multumque peritus,
   Ex Anglis ueniens Saxo fuit genere.
A quo precipue studuit totam rationem
   Et legem cursus noscere siderei [e 1Kb] .
In causis iudex iustissimus, audiit ipsas
   Sepius, et finem litibus imposuit.
In sermone satis dulcis, facundus, abundans,
   Nec patrio tantum claruit eloquio,
Sed solitus lingua sepe est orare latina,
   Nec grece prorsus nescius extiterat;
 Intellexit eam melius, quam proprietates
   Illius posset uoce sonare sua.
Legerat assidue Scripture dicta sacrate,
   Quosque libros sancti composuere Patres;
Quos Augustinus celi de ciuibus almis
   Scripsit, amanter eos crebrius audierat.
Scribere temptabat: nam circumferre solebat
   Secum cum paruis codicibus tabulas,
Ac ponens ipsas ad ceruicalia lecti
   Regalis, numquam fecit abesse sibi:
Inter tot curas, tantique negotia regni,
   Rex exercuerat his animum studiis.
 Cuius ut ingenium multum resplenduit acre
   Sic omnis motus optima temperies.
Non umquam nimium letus, non ualde remissus,
   Non multum tristis atque seuerus erat;
Non lenis hominum uitiis, non turbidus ira.
   Plectebat iusta cum ratione reos.
Quod terrore magis fieri quam morte uolebat,
   Ni cum dira rei cogeret impietas.
O qualis probitas, quam constantissimus ordo
   In cunctis eius moribus enituit!
Fortis in aduersis rebus, cautusque secundis,
   Perpetue tenuit sobrietatis iter.
Tantum cum natos sibi Pippinum Carolumque
   Mors auferret, ob hoc ipse nimis doluit.
Nec non Rhuottrudis, reliquis que filia natu
    Maior erat, fleuit ualde gemens obitum.
Hanc et Grecorum luxerunt ditia regna,
   Quod non hac tali digna forent domina.
Sponsa fuit Constantini nam, sceptra regentis
   Illius semper nobilis imperii.
Inclita Constantinopolis de germine nostri
   Optabat Caroli nobilior fieri.
Tantum contigerant hec infortunia regi,
   In his que genuit pignora clara satis.
Tum concertabat constantia cum pietate,
   In Carolo uirtus utraque non modica.
Hec casus omnes iussit tolerare decenter,
   Illaque dilecte commonuit sobolis;
Ista magnanimus fulsit uirtute, sed illa
    Non minus ardebat plenus amore pio,
Quorcica uicit pietas in morte suorum,
   Et regem largas compulit ad lacrimas.
Nec non Romani mortem sibi fleuit amici
   Pontificis, nomen huic Adrianus erat.
Nam uelut in reliquis rebus, sic optimus eius
   Laudatur merito mos in amicitiis;
Admittebat eas caute, sed firmiter immo
   Ex se seruauit federe perpetuo.
Unde decus regni factis et nomen amicis
   Auxerat externis regibus et populis.
Ex quibus unus erat Hadefonsus nomine dictus,
   Qui rex Asturie Gallicieque fuit,
Qui dum legatos et munera mitteret illi,
   Mandabat dici se proprium Caroli.
 Scottorum reges ipsum dominum uocitabant,
   Ac se subiectos ipsius et famulos
Hoc apices ab eis missi testantur ad illum,
   Quorum claret amor maximus alloquio.
Persarum princeps illi deuinctus amore
   Precipuo fuerat, nomen habens Aaron.
Gratia cui Caroli pre cunctis regibus atque
   Illo principibus tempore cara fuit:
Augustis cum Grecorum poscentibus ultro
   Dignatus pactum pacis inire fuit.
Unde suos ad eum legatos mittere crebro
   Curauere Leo, Niciforus, Michahel.
Transgredimur metas, dum designamus amicos,
   Monstrandus magis est ipse stilo Carolus.
Hic se uenatu nec non equitando frequentor
    Fecerat ignarum desidie penitus;
uix illi glatialis hiemps auferre ualebat
   Usus castrenses gestaque militie.
Preterea solitus fuit exercere uenatum,
   Qua tunc arte magis nemo peritus erat;
Et naturali fontes feruore calentes
   Illi prestabant grata lauacra nimis.
Unde locum sedis sibimet delegit Aquensis,
   Plurima quo manat copia talis aque,
Balnea qua multo condens iucunda decore,
   Annis extremis mansit ibi iugiter.
Ac secum fecit natos proceresque lauari,
   Quodque sui custos corporis agmen erat.
Eiusdem nam commoditas spetiosa lauacri
   Centenos homines plusque ualet capere.
 Corpore robusto fuit ipse decenter et amplo,
   Incessu firmus, uiuidus atque agilis,
Egregie procerus, et hoc moderamine iusto,
   Septem namque suis longus erat pedibus.
Ipse rotundus apex capitis, ceruix et obesa,
   Naris plus paulo quam mediocris erat;
Late fulgentes oculi, facies quoque leta,
   Et uox clara satis, pulcraque canities.
Usus uestitu patrio, semper peregrinum
   Respuerat, quamuis pulcher et ipse foret.
Bis tantum Rome, summis rogitantibus ipsum
   Presulibus, longa usus erat tunica;
Tunc etiam clamidis speciose sumpsit amictum,
   Moreque Romano tegmina facta pedum;
Regalis habitus tantum gestabat honorem,
    Cum celebraretur ualde sacrata dies,
Aut quotiens aderant missi mandata ferentes
   Ex longe positis gentibus et ducibus.
Tunc auro textam nectebat fibula uestem
   Aurea, comebat gemma pedes uaria,
Distinctum uiridi gessit diadema smaragdo,
   Stellatus radiis iaspidis ensis erat.
Distabatque parum reliquis in ueste diebus
   A solito procerum uel populi habitu.
Felici semper ualitudine letus ad annos
   Supremos uite pene sue fuerat,
Nam seruauit eam uictu sumens moderato,
   Solum quod sensit esse salubre sibi.
Si tamen aduersum leuiter quicquam pateretur,
   Quod iam crescenti contigerat senio,
 Non admittebat medicos, sibi nempe perosos,
   Plus arbitratu cuncta suo faciens.
Cum reliquis uitiis specialiter oderat illud,
   Quo uertunt mentis pocula multa statum;
Hinc uinum parce potum quoque sumpserat omnem,
   Atque cibis paulo egrius abstinuit.
Nam uix ferre suum poterat ieiunia corpus,
   Que sibi nonnumquam noxia questus erat.
Cum numero solitus hominum conuiuia grandi,
   Sed tantum festis precipuis, agere.
Porro quaterna iugem prebebant fercula cenam,
   Preter uenantum que labor attulerat,
Assam qui uerubus longis inferre solebant,
   Illi gratus erat plus aliis cibus hic.
 Cenanti lector recitans non defuit umquam,
   Perque uices aliquod audiit acroama:
Res antiquorum gestas regumque piorum
   Ipse legi sibimet fecerat assidue.
Indulgere parum somno permiserat illum
   Mens semper magnis dedita consiliis,
Et res magnificas iugiter meditatio uoluens
   Reddiderat curis multimodis uigilem.
Ob hoc nocte quater fertur uel sepius, omni
   Somno depulso, membra leuasse toro.
O quantum curis respublica creuerat illis,
   Quam conseruatum floruit imperium!
Nam bene preuidit, nec qua ratione pateret
   In regnum uariis hostibus introitus.
Gallica prestruxit nec non Germanica classe
    Litora, qua fluuios suscipit oceanus,
Atque quod Europam pelagus seiungit ab austris,
   Et dirimit terras gurgitibus media,
Qua rapidos ex Gallorum regionibus amnes
   Aut capit ex magne partibus Italie,
Hostia seu portus, positis stationibus, omnes
   Fecit inaccessos hostibus omnimodis.
Hinc nec eo Mauri quicquam uiuente nocebant,
   Nec Northmannorum tunc metus ullus erat,
Ni Centumcelle---sic urbs Hetrusca uocatur---
   Quod tunc a Mauris depopulata fuit,
Et quod Northmannis uastantibus, insula quedam
   Paruula Fresonum dampna tulit grauia.
ue tibi, ue tali modo defensore carenti
   Frantia, quam uariis cladibus opprimeris?
 Gentibus ecce pates populantibus undique seuis,
   Et quondam felix nunc nimis es misera;
Quippe tuis hilares exultant fletibus hostes,
   Ditanturque tuis assidue spoliis,
Milia cesorum captiuaque turba tuorum
   Amplior est numero, quam sit harena maris.
Nam Carolo moriente, tuum decus et honor omnis
   Ex illo sensim fugit et interiit.
Nunc tamen Arnulfo merito sub principe gaudes,
   Qui similis tanto moribus est abauo,
Denique magnanimus, clemens, promptusque labore
   Peruigili lapsum corrigit imperium,
Francorumque mouet ueteri uirtute lacertos,
   Atque uocat resides rursus in arma uiros.
 Sed moles immensa, diu que corruit ante,
   Non restaurari se subito patitur.
Illi det uitam, qui uirtutem dedit amplam,
   Et magne nobis causa salutis erit.
uos que de Carolo restant dicenda, Camene,
   Strictim ueloci carmine concinite.
Cum fuerit regno tam clarus in amplificando,
   Intentus bellis continuis animo,
Ornatus operum uarios tamen, et decus ingens
   Fecerat, et uisu menia pulcra nimis;
Ex quibus inprimis merito laudatur Aquensis
   Sedis mirifice condita basilica,
Quam pie Christe tibi sancteque tue genetrici
   Ad laudem studuit perpetuam facere.
Ingylemhem dictus locus est, ubi condidit aulam,
    Aetas cui uidit nostra parem minime.
Quorum multiplicem si quis describere laudem
   Curabit, longum texet opus nimium.
Ad que marmoreas prestabat Roma columnas,
   Quasdam precipuas pulcra Rauenna dedit.
De tam longinqua potuit regione potestas
   Illius ornatum Francia ferre tibi.
Preterea Rheni constrauit ponte fluenta,
   Commoda dans urbi tanta Mogontiace.
Est ibidem latus quingentis passibus amnis,
   Ut pondus tanti scire queas operis.
Quodque magis stupeas, firmauerat ordine recto
   Colles ingentes fluctibus in mediis;
Supposuit basibus hec fundamenta locandis,
   Et supra celsam struxerat inde uiam.
 Hoc opus extremis illius pene sub annis
   Consumpsit subito flamma uorax penitus.
Quod reparare uolens, fieret quo saxeus illic
   Pons, ubi constructus ligneus ante fuit,
Prô dolor est obitu preuentus, opusque remansit
   Hoc imperfectum, sic quoque semper erit.
uirtutis monimenta manent tamen eius in euum,
   In uastis stantes gurgitibus tumuli.
Congeste saxis etenim tellureque moles
   Parent elatis flumine uerticibus,
Aggeribusque pari spacio distantibus ordo
   Metitur lati terga decens pelagi.
Condidit et Domino perplurima templa dicanda,
   Exornans eadem sumptibus ex propriis.
Neglectu dilapsa prius uel tempore longo
    In regno reparans cuncta suo nouiter.
Religionis enim sancte studiosus amator,
   Sectatorque fuit catholice fidei.
Tempore namque suo hereses extinxerat ortas,
   Quod iam premissis diximus ante libris.
Aecclesiam certis intrauerat impiger horis,
   Fundens deuotas nocte dieque preces,
Eius et omne ministerium cum uestibus atque
   uasis ornatu composuit nimio.
uerus quippe Dei cultor preponere sancto
   Eius nil umquam seruitio uoluit.
Nam regnum terrestre tenens, celestis amore
   Plus multo flagrans extitit et cupidus.
Quod sibi, pre cunctis clemens, et largus egenis,
   Curauit donis assiduis emere.
 Nemo peregrinos illo plus fertur amasse,
   Nemo pari cura suscipiebat eos:
In quo pene modum pietas excesserat eius,
   Si quid in hoc nimium quisque potest facere,
Cum non regali solum foret aduena turba
   Aule, sed toto iam grauis imperio,
Ipse pius compensabat dispendia rerum,
   Mercedis leto perpetis intuitu.
Hac inuitati fama cum partibus orbis
   De cunctis ad eum confluerent inopes,
Non tamen in proprio satis exercere putabat
   Regno gratuite largitionis opus,
Sed per legatos mittebat ad extera regna
   Christicolis crebro munera pauperibus;
 Quos Aegyptus Alexandrique ex nomine dicta
   Urbs inopes habuit, iuuit eos opibus.
Africa munificum Cartagoque senserat illum,
   Est experta satis largifluum Syria.
Ad Hierosolimam seu cetera que loca Christi
   Gestis corporeis sanctificata manent,
Sepius indiguis donanda fidelibus auri
   Misit et argenti pondera non modica.
Trans mare gentiles positos solum sibi reges
   Ad hoc firmata iunxit amicitia,
Quatinus illorum, qui sub ditione fideles
   Essent, perciperent inde refrigerium.
Preque locis sanctis aliis, specialiter eius
   Menti Romane sedis inhesit amor;
Nam sanctum uenerans Petrum, qui clauiger extat
    Celi, quique chori primus apostolici,
Eius ad ecclesiam donaria maxima sepe
   Mittens, thesauros contulit innumeros,
Atque sui magis in toto nil tempore regni
   Curauit, maius non habuit studium,
Quam sedes Romana suo munimine fulta,
   Ut ueteri pollens nobilitate foret.
Et tamen ipse quater tantum peruenerat illo,
   uota precesque pia soluere mente uolens,
Ultimus aduentus hac causa contigit eius,
   Quod turbatus erat tunc status ecclesie,
Scilicet eiecto simul et tormenta Leone
   Presule perpesso ciuibus a propriis.
Hoc quasi naufragio suprema pericula passum
   uexatumque loci sedicione statum,
 Ad portum placide statuit reuocare quietis,
   Illic per totam pene manens hiemem.
Tunc ibidem culmen susceperat imperiale,
   Ordine quo quarto diximus ante libro.
Quod tamen inuitus papa cogente recepit,
   Et multis populi Romulei precibus.
Qui si consilium prescisset presulis ante,
   Tunc se subtraheret prorsus ab ecclesia,
Denique sic multis coram iurauerat ipse,
   Quamuis illa dies ualde foret celebris.
uideris hoc illi tantum cur displicuisset,
   Quod mos est aliis regibus appetere.
Ipse decem posthec et ternos circiter annos
   Augusto letus uixit in imperio.
In quibus antiquas leges correxit, in ipsis
    Uniri mandans dissona que fuerant.
Addidit his etiam nouiter que congrua duxit,
   Pauca quidem numero ualde sed utilia,
Cunctorumque sui regni leges populorum
   Collegit, plures inde libros faciens.
Nec non que ueterum depromunt prelia regum,
   Barbara mandauit carmina litterulis.
Cepit et ingenii totis cum uiribus acris
   In linguam propriam uertere grammaticam.
Ardua phylosophis etiam res hec foret, artem
   Ad hanc sermonem cogere barbaricum.
Talibus a studiis non regni maxima cura,
   Non etas grauior tum reuocauit eum.
Compotus annalis fuerat notissimus illi,
    Quem rimabatur mente satis uigili.
Sidereos ortus, cursus, obitusque notabat,
   Nullus eum punctus zodiaci latuit.
Et uentis bis sex totidem quoque mensibus ipse
   Francorum lingua nomina composuit.
Illi namque prius menses dixere latinis
   Et partim lingue nominibus proprie;
uentorum uero proferre uocabula tantum
   Norant eloquio quattuor ante suo.
Nonne uidens quantum sudarit in artibus istis,
   Prelia uix ab eo quelibet acta putes?
Rursus si numeres eiusdem bella, triumphos,
   Armis tot regna subdita, tot populos,
Otia mireris, quando uel parua legendi,
   uel quid discendi contigerit spacium?
 Cum operis differs huius finire laborem,
   Dum Caroli trepidas dicere mens obitum,
Sit licet hoc nobis mestum, sit triste, sed ordo
   Exigit, idque nichil nos reticere iuuat.
Quin potius dulces lacrime lugentibus esse,
   Atque sui gemitus ipsa querela solet.
Ipsius ut regni Hludouicus filius heres
   Et consors factus, patre iubente, fuit---
Namque hunc Augustum sumpto diademate dici,
   Ut regeret secum iusserat imperium---
Ipse dehinc morbo pariter defessus et euo,
   Alterius uite tendit ad introitum.
uenatum tamen ex aula perrexit Aquensi,
   Autumni lapso tempore iam medio.
Hinc in predictam rediens se contulit aulam,
    Disponens in eo tunc hiemare loco,
At mensis ueniens Iani de nomine dictus
   Acribus hunc subito febribus inplicuit.
Abstinuitque cibis, statim sic pellere morbos
   uel saltim leuius ferre suos solitus.
Sed dolor accedens lateris, iam tempus adesse
   Eius decessus fecerat haud dubium:
Cumque dies senos decumberet, inde secutus
   Septimus huic uite ultimus extiterat.
In quo percepto uenerando corpore Christi,
   Adiungi meruit ciuibus ethereis.
In templo situs est, ibidem quod condidit ipse,
   Quali cum luctu nemo referre ualet.
Post octingentos Christi nascentis ab ortu
   Hic annus quartus extitit et decimus;
 Ipse die quinta decesserat ante Kalendas
   Mensis, quo Numa rex Februa constituit.
Multa propinquantis fuerant presagia finis,
   Atque rei tante congrua prodigia.
Denique defectus solis luneque frequenter
   Annis continuis contigit ante tribus.
Septenis ater color est in sole diebus
   uisus lucigenam commaculans faciem;
Porticus immense molis collapsa, repente
   Aule iam dicte omne decus minuit;
Quemque decem Rheni pontem construxerat annis,
   Horis consumpsit flamma tribus penitus:
Nam nisi que labens fluuius subtraxerat igni,
   Astula nec saltem parua superfuerat.
 Ipseque Danorum contra regem Godefridum
   Ultima disponens bella senex agere
Ibat per patriam cum milite nostram,
   Exiit et castris exoriente die.
Nam tum pallenti spargebat luce serenum
   Aëra sol superis partibus appropians.
Cernitur a cunctis subito delapsa ruisse
   De celo species sideris igniuomi,
uibratamque facem longo traxisse uolatu,
   Donec in leuam decidit ipsa plagam.
Hoc admirantem sonipes, quo uectus abibat,
   Elisit casu precipiti grauiter;
Denique regalis clamidis hinc fibula rupta,
   Disruptusque simul balteus est gladii,
Excussumque manu telum, quod forte gerebat,
    Inuitus longum iecerat in spacium.
Preterea tremor hoc aule predixit Aquensis,
   Terrificans cunctos motibus insolitis,
Idque domus regis crepitu laquearia crebro
   Tactaque signabat fulmine basilica,
In qua per gyrum lucens epygramma canebat,
   Aedem quis tantam condiderit Domino,
Idcirco Carolus princeps ibi commemoratus
   Extremi uersus in serie fuerat;
Sed quibus est scriptum, PRINCEPS, mirabile dictu,
   Sponte sua penitus dispereunt apices,
Deletique sui uestigia nulla relinquunt,
   Mensibus haud multis ipsius ante obitum.
Quod quia uis quedam cunctis incognita fecit,
   Tristiciam multis omen hoc intulerat.
 Iure more doluit signis exterritus orbis
   Hunc, cui post similem non habiturus erat.
Sed nec in antiquis ducibus seu regibus illo
   Omnimodis quisquam clarior enituit:
Romani multis ducibus multisque sub annis
   Italie populos uix sibi subdiderant,
Unus hic in spacio perpauci temporis omnem
   Subiecit uictor, disposuit dominus;
Adde tot Europe populos, quos ipse subegit,
   Quorum Romani nomina nescierant:
Ob hoc mirificos Caroli qui legeris actus,
    Desine mirari historias ueterum.
Non Decii, non Scipiade, non ipse Camillus,
   Non Cato, non Cesar maior eo fuerat;
Non Pompeius huic merito, uel gens Fabiorum
   Prefertur, pariter mortua pro patria,
Terrea forsan iis fuerit par gloria, sed nunc
   Celestis Carolus culmen honoris habet.
Illic Dauitice pollet uirtutis honore
   Cum Constantino atque Theodosio;
Illic antiquum gaudet quod uicerit hostem
   Eripiens multos ipsius a laqueis,
Illic congaudent illi saluata per ipsum
   Munere Christe tuo milia spirituum.
Quis numeret, quantas animas, dum credere fecit
   Saxonum populos, reddiderit Domino?
 Quot nunc ecclesie fulgent, ubi fana colebant
   Antiqui, quot sunt structa monasteria?
Quot laudes in eis, uel quot tibi uota fideles
   Reddunt, tot Carolo premia, Christe, dabis;
Iudiciique dies cum uenerit ultima magni,
   Qua reddes omni quod meruit homini,
O quam letus erit, sibimet commissa talenta
   Presentans grandi multiplicata lucro?
Nullus apostolicis tunc iure propinquior illo,
   Ut res ipsa docet, cetibus esse ualet.
Nam cum ludaico processerit agmine Petrus
   Stipatus, cuius dogmate crediderat,
Paulus totiusque [a 1Kb] , licet si dicere, mundi
   Gentes saluatas duxerit ore suo:
Andreas populos post se producet Achiuos,
    Iohannes Asie proferet ecclesias:
Matheus Aethiopes niueos baptismate factos,
   Indorum Thomas ducet ad astra greges:
Tum Carolum gaudens Saxonum turma sequetur,
   Illi perpetue gloria leticie.
O utinam uel cunctorum sequar ultimus horum,
   Qui nostri salui de populo fuerint!
O si Christe uelis hedum transferre sinistrum,
   Me pius ut dextris consocies ouibus,
Quo non mortalis psallam tibi carminis odas,
   Sed laudem ualeam dicere perpetuam! Amen.




ANNO DOMINI DCCCIX.
SANCTUS SIMPERTUS ABBAS MURBACENSIS.





NOTITIA HISTORICA IN SANCTUM SIMPERTUM.


Sindpertus uel Simpertus, abbas Murbacensis et episcopus. Expungunt eum ex serie abbatum Murbacensium Gabr. Bucelinus et Car. le Cointe Annal. Francorum; restituit autem illum Mabillonius.

De episcopatu eius non omnia huc usque fuerunt clara. Mabillonius sedem ipsi ignotam dicit. Auctores Historie litterarie Gallie, tom. Iu, p. 362, eum episcopum Augustanum an. 809 mortuum dicunt. Melius Eccardus Rerum Francicarum XXu, 46, 47, ex uariis documentis ipsum Ratisbonensem, et an. 791 defunctum esse, asserit.

Eius Epistolam Encyclicam admodum breuem edidit Mabillonius, Annal. p. 418, cui accedit alia salutatoria. Regularia statuta monasterii Murbacensis edidit Bern. Pez. tomo II Thesauri Anecdotorum nouissimi, p. 72.





SANCTI SIMPERTI REGULARIA STATUTA MONASTERII MURBACENSIS.


 In nomine Domini amen. Nouerint uniuersi presens publicum instrumentum, infra scriptorum regularium statutorum et ceremoniarum tempore sancti Simperti episcopi Augustensis ac abbatis monasterii Murbacensis promulgatorum pariter et obseruatorum transumptum seu transcriptum continens, inspecturi, quod anno a Natiuitate Domini Incarnationis millesimo quingentesimo, indictione tertia, die prima mensis Maii, hora ipsius diei octaua uel quasi ante meridiem, in loco capitulari monasterii Murbacensis, serenissimo principe et domino domino Maximiliano Romanorum rege feliciter regnante, in mei notarii publici testiumque infra scriptorum, ad hoc specialiter uocatorum et rogatorum, presentia personaliter constituti reuerendi, honorabiles  ac religiosi uiri domini Waltherus de Wiltsperg abbas, Leonhardus de Reichenstain decanus, et capitulum, seu conuentus ecclesie, seu monasterii imperialis sancti Leodegarii in Murbaco, ad Romanam Ecclesiam nullo medio pertinentis, ordinis sancti Benedicti Basiliensis diecesis, proposuerunt et uerum esse asseruerunt, quod anno indictionis, ut supra, die prima mensis Aprilis, propter euidentes et urgentes necessitates dicti monasterii Murbacensis, nec non ob preceptum regale abbati prefato factum ad dietam sacri imperii principibus in Augusta prefixam, ministerialium ipsius monasterii certa scientia et expressa uoluntate accedente ad Augustam  destinarunt uenerabilem et egregium uirum fratrem Ioannem Naburg sacre theologie professorem et decretorum doctorem, monachum predicti monasterii et prepositum ecclesie beate uirginis in Murbaco, qui ob sancti Simperti et abbatis honorificentiam adiit monasterium sancti Udalrici in Augusta ordinis eiusdem, et, ut idem asserebat, quod leta inibi humilitatis fronte fuerit susceptus. Inter colloquendum abbas sancti Uldalrici et nonnulli alii Patres regulari pollentes institutione sancti Simperti  debitum honorificentie cultum ampliare cupientes, prelibato doctori ac monacho humiliter supplicarunt, quatenus regularia instituta tempore sancti Simperti custodita, et ab eodem promulgata transumi et transferri faceret, et ab abbate Murbacensi fieri impetraret.

 Unde predicti reuerendi, honorabiles ac religiosi uiri domini abbas, decanus et conuentus antedicti monasterii Murbacensis piis annuere uotis et ueritati non deesse, et magnificum uite ac fame decus sancti Simperti Dei intuitu, qui gloriosus est in sanctis suis, propagare cupientes, statuta, ceremonias sancti Simperti, illibatam uitam piarum aurium edificationem docentes, in una uetusta rotula seu charta pergamena exarata, certa, sana, integra, illesa, in nullis characteribus rasa aut caduca, tunc mihi notario subscripto ostenderunt, presentarunt atque dederunt, meque in presentia testium subscriptorum  debita cum instantia requisierunt, quatenus abbati et conuentui sancti Udalrici in Augusta, ubi sanctus Simpertus tumulatus esse dignoscitur, eamdem rotulam regularium statutorum et ceremoniarum transcribere et in publicam formam redigere uellem, in finem, ut eisdem copiis authenticis tanquam rotule originali coram quibuscunque personis cuiuscunque status siue [Cod., status sui] preeminentie exstiterint, stetur et credatur.

Quam quidem rotulam siue chartam pergamenam uetusta littera exaratam recepimus, uidi ac de uerbo ad uerbum transumpsi, transcripsi, et copiari, debita cum collatione per me cum eisdem facta, feci, nichil addito uel mutato quod facti mutet substantiam aut uariet intellectum, ipsamque chartam siue rotulam  regularia statuta sancti Simperti continentem de uerbo ad uerbum satis alta, clara et intelligibili uoce testibus astantibus perlegi, tenorem, qui sequitur continentem.


Regularia decreta a sancta synodo in Francia iussu Caroli Magni patricii et regis Romanorum celebrata, ad memoriam uerbo et scripto presentibus fratribus monasterii Murbacensis patefacta per Simpertum abbatem eiusdem loci et episcopi Augustensis, cui synodo interfuit personaliter.

Ad memoriam uestram, fratres karissimi, reuocare scripto decreuimus ea que uerbis et capitulis, que ibi digesta sunt, quasi recapitulationem facientes possibilitatis et necessitatis in eis commoda requisiuimus, quia quedam ibi secundum auctoritatem regule, quedam uero usu et consuetudine prolata  sunt, que consuetudo, si aliquo uitio corrupta non fuerit, pro lege regulari inculpate retineri poterit.

Primo enim capitulo denuntiatum est, ut, cum abbates ad propria loca remeassent, regulam per singula discutientes relegerent et adimplerent, quod a nobis in discussione uerborum iuxta modulum intelligentie nostre actum est. Illa uero adimpletio non in spatio temporis sicut illa interpretatio, sed in cursu totius uite nostre ponenda est duobus modis, aut adimplendo, Domino adiuuante, sponsionem nostram; aut si peccatis surripientibus preuaricatores sancte regule existimus, emendando regularibus disciplinis.

Secundo, ut, qui possunt, regulam memoriter discerent.  Ubi iungendum putauimus, ut, cum ex corde recitanda dicitur, a dictatoribus ordinatis distantibus interpretetur. Quosdam uero totam per ordinem memorie commendare iussimus, qui descripti in nostro catalogo continentur, quorum numerus usque ad triginta sex excrescit. Quibusdam uero capitula decem ex eadem regula denominata discenda iniunximus, qui simili modo descripti noscuntur, nisi forte etatis aut uisus impedimentum ad discendum obstiterit: saltim hec clauso codice ex corde possunt proferre. Qui uero nec ex integro nec ex parte ista percurrere nequierint, audiende sententie singulorum penetrent et menti reponant, in quo se participes ceteris, si opere audita probauerint, esse non dubitent. Ubi etiam addendum est, ut nullus fratrum  pretermittatur, qui in aliqua meditatione lectionis diuine tempore ordinato occupatus non sit, uerbi gratia, ut scholastici, postquam psalmi, cantica, et hymni memorie commendata fuerint, regula post regule textum committi, interim uero historiam diuine auctoritatis et expositores eius, nec non et collationes Patrum et uitas eorum legendo, magistris eorum audientibus percurrant. Postquam uero in istis probabiliter educati fuerint, ad artem litterature et spiritales se transferant flores. Qui uero de habitu seculari conuersi notitia litterarum indigent, post earum cognitionem orationem Dominicam et symbolum, et sic deinceps penitentium psalmos, post hec reliquos, usque dum uita et uirtus suppetit, discere non desinant.

 Tertio, ut omnes officium sancti Benedicti faciant. Quod capitulum illis obseruandum conuenit, qui hactenus Romane Ecclesie officio sub monachico habitu degentes usi sunt. Nos uero, qui ab ipsis pene cunabulis a maioribus nostris eruditi in eadem dispositione uiximus, quidquid menti occurrit, quod negligentia pretermisit, emendatio supplere debebit, id est, omnes hore canonice tam ad nocturnas uigilias, quam ad diurnas horas excepto completorio antiphonis terminentur. Hebdomadarii legentes in refectorio lectiones per singulas horas canonicas unicuique tempori congruentes, in ecclesia recitant, quas per ordinem memorie commendent. Similiter et eas, que tempore estiuo ex prophetis ad nocturnas decantande sunt, pronuntiationes in choro per  tres horas canonicas, id est, ad nocturnos, matutinis et uespertinis conuentibus sine intermissione fiant. Psalmi ordinate absque ulla festinatione diuisionibus in uersibus custoditis psallantur, orationes que a sacerdote recitantur, usque ad diuisionem uersuum ab eodem sacerdote dicantur, ac deinde subsequentia congregatio respondeat. Quinquagesimus sine confusione alicuius precipitationis choris alternantibus dicatur: Kyrie eleyson in ordine suo simul stando ordinate decantent. Ea uero que in regulari distributione psalmorum de usu Romane Ecclesie addita sunt, et in quibusdam cenobiis in usu non habentur, adhuc nobis retinenda censuimus, donec consultu meliorum aut dimittantur, aut tenendum certiora reddantur.

 Quarto, ut abbates communes esse debeant eius monachis in manducando, in bibendo, in dormiendo, seu in ceteris quibuslibet causis. In hoc quippe negotio uti regulari potestate uolo, cui non preiudicat alicuius noue constitutionis censura. Siue enim communi uictu, seu in abstinentia singulari, quilibet rumore uulgi respergi poterit, quod et exemplo Saluatoris et eius precursoris factum dignoscitur. Nos uero sicut in conuentu fratrum infirmitates corporis nostri exposuimus, non in tantum obtemperando gule illecebris, quantum consulendo necessitatibus corporis, sic uictum nostrum Domino moderante disponere cupimus, ut et sustineat ad utilia, et non noceat ad aduersa.

 Quinto, ut fratres in coquina, in pistrino, et ceteris officiis artium propriis manibus laborent, et uestimenta sua lauent: in lauatione uestium antiqua consuetudo teneatur, ut, qui per se possunt, faciant; qui uero senio aut infirmitate deficiunt, cura prepositi ab aliis adiuti eorum necessitas expleatur. In calceamentis uero et uestimentis consuendis adhuc ordinatio nostra teneatur, ita ut qui per se hoc facere potuerint, faciant: quibus uero causa impossibilitatis supra descripta obstiterit, cura prepositi et camerarii eorum necessitas sustentetur, ne ab aliis intus forisue solatio eis ad hoc querendi necessitas incumbat. Interim uero, quo hec taliter geruntur, instruendi sunt fullones, sartores, sutores non forinsecus sicut hactenus, sed intrinsecus, qui ista fratribus  necessitatem habentibus faciant, que inducie usque Kalendas Septembres proximas dande sunt. In coquinandi uero et pistrinandi arte in commune ab omnibus adiuuetur, tam a septemanariis quam a reliquis omnibus, quibus solatio sint nouitii et pulsantes nostri ad hoc deputati, donec in supradicto spatio temporis fratres ad hoc eligantur, qui hoc annuis temporibus excursis uicissim expleant, ceterorum omnium solatio, sicut hactenus, adiuti.

Sexto, de modo uigiliarum obseruando, sicut in illo capitulare continetur, sufficit nobis, id est, ut opus uigiliarum semper cum die finiatur, nisi forte maturius contingat surgere, ubi necesse est ut imbecillitas corporum somno refocilletur.

Septimo, ut a uolatilibus omni tempore ab omnibus  abstineatur, excepta causa infirmitatis, licet hoc regule auctoritas non interdicat, sed quasi in arbitrio edendi aut abstinendi derelinquat. Decreuerunt in prefata synodo sancti Patres quia optioni nostre relictum est, religiosioris uite sumere disciplinam, suoque precepto firmauerunt, ut a tali edulio monachi abstinentie freno omni tempore cohiberentur, excepta causa necessitatis suprascripta.

Octauo et nono capitulis, in quibus lauatio pedum in Quadragesima et Cena Domini describitur, facili ordine poterit obseruari, si abbas presens fuerit: si non, prepositus, qui in uice eius est, sicut locum, ita officium compleat.

Decimo: ut abbates frequenter uillas non circumeant  nisi causa necessitatis, nec fratribus illas custodiendas committant: ubi nostre uisitationis raritas utinam noceat. Nam frequentationis circumitio inter uillas ideo nunquam fit a nobis, quia aliud impedimentum nostre occupationis nos fatigat, dum inter curas episcopatus et palatinas ordinationes nulla ad prouidendas possessiones nostras nobis licentia suppetit. Sed Deus est testis, qui conscius est cordis, quod in terrenis occupationibus non sponte, sed inuitus inhereo, qui quandoque a tributis Cesaris nos absoluat, quibus obnoxii sumus, ut securius, que Dei sunt, quandoque nobis agere liceat. Fratres uero, qui in diuersis ministeriis foris occupati fuerant, medio Augusto, cum mutatio facienda erit, siue de cellis seu de uillis ad cenobium redeant, quod ante  nullatenus fieri potest propter notitiam locorum, in quibus presunt. Interim uero actores boni prouidendi sunt, qui predicta loca in posterum prouideant.

Undecimo: ut poma et lactuce, nisi cum alius cibus sumitur, non comedantur, quod statim adimpletum est.

Duodecimo uero capitulo: ut tempus phlebotomie certum non terminetur: nisi quando necessitas exposcit, concedatur. Ubi iungendum est, ut, qui tantummodo phlebotomantur, quadragesimali cibo recreentur: qui uero potionem pro certis aut denominatis passionibus biberint, esu uolatilium reparentur. Et ideo uolatilia, que de curtis nostris uenire annuo tempore soliti fuerant, ad hoc reseruentur: que uero ex acto [Cod., exacte] censu ab hominibus  nostris uenerant, pensandum qualiter in fratrum necessaria utilius uertantur.

Tertio decimo: ut mandatum post cenam fiat, quod et antea similiter fecimus.

Quarto decimo: Quod de numero uestimentorum seu calceamentorum dictum est, et de datione uncti et sapone, sicut hactenus a nobis obseruatum est, adhuc inantea teneatur: ut indigentibus uestimenta prebeantur, ueteribus in presenti redditis: que uero superabundant priori reddantur propter pauperes consolandos. Corium uero confectum fratribus detur ad annum sicut ante, usque dum sutores nutriantur. Tunc calceamenta prebeantur, sicut in synodo definitum est. Radendi uero usus, qui media quadragesima solebat fieri, in sabbatum sancti Pasche  differatur.

Sexto decimo uero et decimo septimo capitulo nichil addendum est, quia sicut ante a nobis obseruatum est, sic inantea obseruabitur.

Decimo octauo capitulo in quo carcer talis fieri iubetur, ut focus in eo fieri possit; iste quem hactenus habuimus sufficiat, usque dum plus necessaria edificia, que igne consumpta sunt, restaurentur.

Decimo nono capitulo de Alleluia decantatione sicut in eadem synodo definitum est, Romane Ecclesie concorditer ut in Septuagesima dimittatur.

uicesimo capitulo de susceptione nouitiorum, sicut regula docet, ita agatur. Tonsura uero eorum et mutatio uestimentorum postquam promissionem  suam firmauerint agatur. De sacerdotibus uero uel scholasticis suscipiendis preceptum synodi non habemus, et ideo susceptio eorum regularis, quantum possibilitas sinit, habeatur, usque dum decretum manifestius inde audiatur.

uicesimo primo capitulo usus balnei interdictus omnino est, excepto quibus necessitas infirmitatis insistit. Unde nos considerantes infirmorum imbecillitates usque ad initium Quadragesime scaphas balneum concedimus. Interim uero fiant cope balnearie abundanter prepositi et cellerarii ordinatione facte, in quibus fratres singillatim, et non communiter, cum necessitas exposcit, benedictione ante percepta, lauare possint, inuicem sibi solatia prebentibus sine accessu extraneorum. In hac dilatione  non preuaricatores synodi, quod absit, simus, sed induciis factis, usque dum necessitas procuretur, ut illicitum cautius afferatur.

uicesimo secundo capitulo, in quo precipitur ut abbas ad portam cum hospitibus non conuiuet, quod nos in usu nunquam habuimus. In auditorio uero, ubi abbas legere solet et cum fratribus et cum hospitibus uicissim seu communiter colloquium habere solitus est, comedere cum hospitibus ualde raro usi sumus. Quem usum, nisi certius interdicatur, habere uolumus. Qui locus in confinio claustri et ianue monasterii situs est, ita ut fratres sine impedimento hospitum, et hospites sine fratribus ad colloquium recipere possit.

uicesimo tertio capitulo: ut hospitibus, quibus  licentia intrandi est in refectorium, digne administretur: abba uero contentus sit cibo fratrum, quod facile obseruabitur, ut et abbati digne administretur et hospitibus. Fratres etiam in aduentu fratrum aliquatenus congaudeant et abstinentie frena relaxent.

uicesimo quarto et quinto capitulis, que de lectoris cibo et ministrorum refectione descripta sunt, statim obseruata sunt.

Ultima uero duo capitula, que de prohibitione osculi feminarum et ut monachi nudi non uerberentur, istius modi usus apud nos nunquam fuit, nec Domino adiuuante inantea erit. De compatratione et commatratione omnino caueatur, ne ab ullo monachorum aliqua occasione presumatur, quia in ueritate  non expedit animabus eorum, et omnino alienum est a proposito eorum. Hactenus explicitis capitulis, que proxime in sua synodo gesta sunt, et a nobis recapitulatis, supersunt aliqua, que illa schola monachorum in usu habet iuxta quorum exempla nos informandi sumus.

Duas etenim silentii regulas custodiunt, unam nocturnam, alteram diurnam. Illa cum nocturna a collatione uespertinali usque ad uersum capituli protrahitur: illa uero diurna a uersu capituli usque ad supradictam uespertinam collationem. In illo enim nocturnali silentio penitus loquendi licentia interdicta est: in diurnali uero cum alter alterum appellauerit, siue iunior a seniore aliquid requisierit,  silenter absque ullo strepitu uocis et humilis fit confabulatio, paucis ualde et rationabilibus uerbis, nullaque eis aut simul standi aut consedendi aut coambulandi sinitur mora, excepto discendi aut cooperandi gratia, sed semper aut in lectione aut in opere manuum omnes horas diurnas consumant.

Interuallum, quod inter opus Dei et horam refectionis contigerit, aut orando aut legendo transigunt, excepto si ad necessitatem nature quis ire debeat. Ubicunque gloria sancte Trinitatis siue in oratorio siue in quolibet loco insonuerit, si stantes sunt, prope usque ad humum prosternuntur usque dum sancta Trinitas perdicatur. Si uero sederint, ab humo surgentes gloriam resurgendo et inclinando deferunt sancte Trinitati.

 Obuiantes sibi iuniores a prioribus usque ad genu deflexionem corpora humiliando petunt benedictionem. Cum in domum quamlibet intrauerint, ubi conuentus fratrum esse debet, genuflexo et supplice dextera petunt benedictionem postulando. In salutatione hospitum similiter et genuflectunt, et dexteram terratenus dimittunt.

Cum tempus legendi est, nunquam sine lectoriuo suo residere audent, sed singuli singulos habentes lectionem suam in eis memores [Cod., suam meis memoris] commendant, qui quoquomodo a nobis etiam facti fiant, a nobis ordinandum est. Iurandi usus apud eos penitus non habetur, quod euangelicum mandatum eum omnibus Christianis interdicat: quanto magis his qui eum nomine Christiano etiam  seculo abrenuntiauerunt.

Usum Latinitatis potius quam rusticitatis, qui inter eos scholastici sunt, sequuntur. In tali etiam confabulatione notitia Scripturarum aliquotiens magis quam lectione penetratur, et dictandi usus discitur, et ad discendum sensus acuitur.

Hec et alia similia his, que menti non occurrunt, in supradictorum cenobitarum conuersationibus comperta habemus, ad quorum exempla informandos per uniuersa regni sui cenobia monachos decreuit imperiali censura, ut uno modo ea, que ex auctoritate regule, seu illa, que ex consuetudinum adinuentione aguntur, in usu habeantur. Unde necessarium reor, si uestre placet dilectioni, ut in his ante premoniti certamen habeatis, in his omnibus instrui, ut  bonis et honestis moribus exculti non tantum coram Deo laudabiles, sed etiam coram hominibus . . . possit ad humilitatem et gratiarum actionem ceteros reuocare. Interim prouidendi sunt unus aut duo, qui in unumquodlibet ex his cenobiis mittantur ad speculandam uitam et habitum illorum, qui nos in omnibus, in quibus fortasse titubamus, certiores reddant, qui et illis boni exempli forma sint ad quos intrauerint, et nobis sine zizaniis mixtum triticum reponendum in horrea reportant.

Super quibus omnibus et singulis dum reuerendi, honorabiles ac religiosi uiri domini Waltherus de Wiltsperg abbas, Leonardus de Reichenstain decanus, capitulum seu conuentus imperialis monasterii Murbacensis  sibi a me ut publico notario subscripto unum uel plura publicum seu publica fieri petierunt tot, quot fuerint necessaria, instrumentum uel instrumenta.

Acta sunt hec anno, indictione, die, mense dicti Maximiliani Romanorum regis tempore, loco et hora quibus supra, presentibus ibidem honorabili domino, et discretis uiris Ioanne Ortt presbytero capellano Murbacensi, et Richardo Muling atque Ioanne de Wertheim eiusdem loci incolis laicis litteratis Basiliensis diecesis, testibus ad premissa uocatis specialiter et rogatis.

Et ego Wilhelmus de Hohenhem, etc., laicus coniugatus, Constantiensis doctor publicus sacra imperiali auctoritate notarius, quia dicte rotule pergaminee  uetuste seu charte Statutorum ac ceremoniarum regularium tempore sancti Simperti usitatorum, presentationi, receptioni, requisitioni, transumptioni ac auscultationi omnibusque aliis et singulis premissis, dum, sicut premittitur, fierent et agerentur, una cum prenominatis testibus presens interfui, eaque omnia et singula sic fieri uidi et audiui. Idcirco presens publicum transumpti instrumentum per me fideliter scriptum exinde confeci,  subscripsi, publicaui, et in hanc publicam formam redegi, signoque et nomine meis solitis et consuetis signaui rogatus pariter et requisitus in fidem et testimonium omnium et singulorum. Attamen ut ueritas magis elucescat, et fides plena adhibeatur, reuerendus semper ac colendus domnus Waltherus sepe dictus abbas Murbacensis presens publicum transumpti instrumentum sigilli ipsius appensione communiri fecit ac iussit.





S. SIMPERTI EPISTOLA ENCYCLICA.


 Reuerentissime matrifamilie ill. Sindbertus, dono Dei uocatus episcopus atque abba de monasterio Morbac, in Domino eternam salutem.

De cetero comperiat melliflua caritas uestra eo quod frater uester nomine ille uel ille, de hac luce  migrauit  ad Christum, qua ex re obnixe obsecramus almitatem uestram, ut pro ipsius anima sic iubemini  agere de psalmis seu missis atque uigiliis, ceu ingens bonitas uestra consueuit. Optamus uos bene ualere.





EIUSDEM INDICULUS AD EPISCOPUM.


 Domino reuerentissimo episcopo ill. Sindbertus,  gratia Dei uocatus episcopus atque abba de monasterio  Morbac, una cum fratribus, eternam in Christo  Iesu Domino nostro salutem, etc., ut supra.




ANNO DOMINI DCCCIX.
SANCTUS LUDGERUS MIMIGARDEFORDENSIS EPISCOPUS.





NOTITIA HISTORICA IN SANCTUM LUDGERUM.


 1. Liudgerus seu Ludgerus, aliis Luidgerus, Luidigerusue, primus Mimigardefordensis, nunc Monasteriensis, Ecclesie episcopus apud Westphalos seu occidentales  Saxones, qui Frisiis et Francis Ripuariis finitimi sunt, a multis scriptoribus celebratus est. Primus  Altfridus, Liudgeri post Gerfridum successor, is qui anno 849 uiuere desiit, de uita sancti Patris Liudgeri aliquid agressus est scribere, »quatenus tam ueneranda illius exempla multis ad edificationem proficerent«, nefas putans »tanti uiri latere uirtutes«. Que prologi eius uerba satis indicant, neminem ante eum id prestitisse. Altfridi lucubratio duobus libris contenta, in Martio Bollandiano edita primum est cum eruditis commentariis. Idem argumentum duobus itidem libris retractauit anonymus monachus Werthinensis, quedam subinde admiscens nonnichil ab Altfridi narratione discrepantia: cuius auctoris scriptionem ex Fuldensibus membranis eruit Christophorus Browerus, qui Othelgrimum Liudgeri socium eius conditorem esse existimauit. uerum auctor eius uite scribebat post annum 864, ut patet ex lib. II, cap. 26. Tertiam uitam binis etiam libellis constantem, que ex duobus prioribus  conflata est, typis uulgauit Surius in prima sui operis editione . Quarta  rhythmica est, a monachis Werthinensibus in modum litanie iussu Bernardi abbatis condita sub annum 1140, partim in Martio Bollandiano edita. Browerus addit aliam ab Uffingo monacho compositam sub initium seculi X, que forsan non alia est quam metricum Liudgeri elogium a Bollandianis itidem uulgatum, qui etiam aliam recentioris auctoris se legisse testantur. Primam ex his et secundam hic exhibere uisum est, tum quia utraque auctoris est fere equalis, tum quia Broweriana nonnulla continet que in Altfridiana non leguntur. Primos uite Liudgeriane scriptores Werthinensis litanie conditor ait fuisse »Othelgrimum discipulum eius, Altfridum Monasteriensem episcopum, et Uffingum cenobitam Werthinensem.« Othelgrimo tanquam primario auctori tribuisse uidetur secundam uitam, que tamen paulo serius edita est quam Othelgrimi etas ferat.

2. Preter hos auctores alii non pauci de eo agunt, Dithmarus Merseburgensis episcopus in Chronico, Ioannes a Leidis in Chronico Belgico, Ioannes Beka  in episcopis Ultraiectinis, Cincinnius in libello singulari, et alii recentiores, preter Ioannem Trithemium, Wionem, et alios e nostris.

3. Liudgeri sanctitatem statim ab ipsius obitu miracula uaria declararunt. Super eius tumulum extra Wertinensem basilicam positum Hildegrimus ipsius frater, Halberstadensis episcopus, oratorium erexit, quod Hildebaldus Coloniensis archiepiscopus dedicauit in honorem sancti Stephani, teste ualafrido Strabo, cuius hi uersus in ecclesia monasterii quod Rura uocatur:

Hoc templum Stephani celebratur honore dicatum,
   Cum Iacobo nostri fratre simul Domini:
Quorum sub precibus Christi pietate receptis
   Summi adipiscamur munera larga boni.
Hildigrim struxit, Hadabaldus episcopus archi
   Sanctificauit: honor certus utrumque manet.
Festum eius diem feriari ceperunt Werthinenses sub medium seculum nonum, tum circumpositi accole,  ut constat ex uite secunde lib. II, cap. 8 et 9. Demum tempore Adalwigi Werthinensis abbatis circiter annum Domini 1075 sancti Liudgeri corpus ex crypta oratorii sancti Stephani in maiorem Werthinensis monasterii basilicam translatum est, ubi pone summam chori aram in pretioso loculo requiescit, elatum super duas insignes marmoreas columnas, ut mihi litteris testatus est R. P. Gregorius prior Werthinensis, qui et addit, illustrissimum Christophorum Bernardum Monasteriensem episcopum nuper a Werthinensibus egre impetrasse duas particulas ex corpore sacro, nempe ossa duo de spina dorsi et de digito. Liudgerum celebrant Martyrologia, Romanum, Benedictinum, et alia fere omnia recentiora. De eo ita legitur in Saxonico Chronico ms. »Anno 809 sanctus Liuderus ad superna migrauit, qui effere genti Saxonum cum fratre suo Hildegrimo Halberstadensi episcopo iugum Christi imposuit.« Ergo Saxonum uere dicendus apostolus, uti et sancti Willehadus et Anscarius.  In quodam breui chronico monasterii Uticensis Liudgerus »Caroli Magni capellanus« appellatur.

4. An Liudgerus fuerit monachus, questionem mouet post Albertum Crantzium Browerus, dein socii Bollandiani. Crantzius monachum fuisse non probat, tum quod carnium esu non abstinuerit Liudgerus, tum quod habitum monasticum deposuerit. Browerus huc inclinat ut monachus fuerit. Bollandiani aiunt merito a Benedictinis coli uirum sanctum, etiam si habitum monasticum non gestasset, ut certe gestauit, »cum ita ordinem ipsorum dilexerit exornaritque, et in primario eorum cenobio duos annos et dimidium inter monachos monachus habitarit.« Ante hos omnes »quidam  qui epitomen ex gestis episcoporum Monasteriensis Ecclesie nuper congessit, diuum Liudgerum, primum dicte presulem Ecclesie, sui in exordio libelli futilibus ostendere nititur argutiis, nostri non fuisse ordinis  monachum. Sed incassum, inquit, inficiari desiderat, quod irrefragabiliter gestum constat.« Sed tamen ratio quam affert Paulus, nempe quod »eo euo passim Ecclesiarum antistites e cenobiis eligebantur,« rem non satis probat. Controuersiam dirimit Altfridus in uite sequentis lib. I, num. 27, ita scribens: »Cucullum, eo quod promissionem obseruationis monachorum regule non fecerat, portare desiuit: cilicii tamen indumentum, quod magis abscondi potuit, usque ad finem uite sue ad carnem gestauit. Carnium esus certis temporibus non renuit.« Idem fere tradunt Werthinenses in rhythmica sua Litania.

Sancto consilio cum filiis habito,
Permiserunt eum conuersari secum,
Cucullam sumere, non tamen promittere
Obseruationem eius regularem.
Rem sic habere existimo. Liudgerus »in Traiecto monasterio tonsuram.« accepit, ubi monachos tum  fuisse ordinis nostri, aut saltem canonicos regule nostre seruantes demonstraui ad uitam sancti Gregorii abbatis Traiectensis in seculi tertii parte II, tum Eboraci sub Alcuino preceptore eruditus, postea »Patri Gregorio et ceteris tanto tunc dignior et acceptior, quanto fuit et monasticis eruditionibus illustrior.« Denique Casinum profectus, ibi sesquiduobus annis mansit sub Theodemaro abbate consanguineo suo. Istic monasticas uestes eum accepisse puto: sed postea episcopus factus cucullam deposuit, et nonnunquam esu carnium uescebatur, , retento tamen cilicio, quod monachis nostris fere in perpetuo usu tum erat.

5. Quo in facto tria obseruanda sunt: unum, monachos qui ad episcopatum promouebantur, monasticas uestes, adeoque cucullam retinuisse; qua de re exstat canon ultimus concilii Romani sub Adriano papa secundo, seu octaue synodi prohibentis,  »ne monachi ad episcopatum assumpti monasticum habitum deponant.« Et Eugenium papam tertium semper »cum cuculla« decubuisse legimus in uita sancti Bernardi abbatis Clareuallensis. Alterum obseruatu dignum est, eosdem monachos episcopos etiam a carnibus abstinuisse, uti in monasterio. Huc spectat id quod scribit Pardulus Laudunensis episcopus ad Hincmarum Rhemorum pontificem ex monacho Dionysiano: cui ex morbo conualescenti uetat »a lardo siue quadrupedibus abstinere, donec sanitas confirmetur: et sic ad siccos et miseros tardioresque monasticos cibos redeatur.« Postremum obserua nonnullos per ea tempora uestes monasticas suscepisse, ac diu eas intra et extra monasterium retinuisse, nulla facta solemnis uoti professione. Exemplum eius rei posteriori euo nobis exhibet Wadislaus, Casimiri ducis Euinacensis filius, qui in Diuionensi sancti Benigni monasterio »per aliquot annos ut conuersus mansit, nulla regulari promissione emissa,« testante Clemente papa u in epistola  ad ipsum scripta, que exstat in Spicilegii tomo uII: quanquam in synodo Aquisgranensi anni 817 statutum est, cap. 34, ut nouitius »nec tondeatur, nec uestimenta pristina immutet, priusquam obedientiam promittat.« Nam susceptione habitus uoti reum fieri persuasio fuit ueterum, etiam ante Liudgeri etatem. Quo fit ut Liudgerum uotis se obstrinxisse certo crederem, nisi me reuocaret Altfridi scriptoris grauis auctoritas.

6. Liudgerus tria construxit monasteria: unum clericorum »sub regula canonica Christo famulantium,« ex Altfridi lib. I, num. 20, situm Mimigardeforde, que urbs ab ipso monasterio dicta est Monasterium, seculo XI, unde et Monasteriensis episcopus dictus; alterum Werthine ad Ruram fluuium apud Westphalos; tertium prope Helmenstadium in ducatu Brunswicensi: utrumque monachorum ordinis sancti Benedicti.

7. Primum ex his conditum uidetur Werthinense  seu Werdinense, a preterlabente fluuio Rura nomen etiam sortitum; situm in saltu Wideburg, adiacens diecesi Coloniensi. Locum sibi diuinitus indicatum repurgauit Liudgerus, et monachis nostris concessum ipse sibi elegit in uiuentis secessum et mortui sepulturam. Ecclesiam in honorem Saluatoris et beate Marie, quorum reliquias, de sanguine scilicet Christi Domini et de lacte Deipare, ab Adriano papa obtinuerat, dedicauit. Quo anno iacta sint monasterii fundamenta colligimus tum ex uite Suriane lib. I, cap. 18, ubi Liudgerus locum a Deo sibi ad hoc destinatum didicisse memoratur, et adiisse »annis ferme nouem ante datum sibi episcopatum,« ac proinde anno Christi 793; tum ex litteris et instrumentis monasterii, que socii Bollandiani accurate inuestigarunt. Prima donatio que »Liudgero presbytero ad reliquias sancti Saluatoris et sancte Marie« facta legitur, est Amulrici cuiusdam, »acta anno 17 regni domni religiosissimi regis Carli, XuII Kal. Aprilis,«  id est anno Christi 795. Anno uero insequenti alia inuenitur Theganbaldi Liudgero abbati, uti et plures alie, inscripta: quod argumento est iam tum monachos quosdam eo in loco exstitisse, et Liudgerum ipsis prefuisse. Monasterium postea dictum est sancti Saluatoris et sancti Liudgeri ob celebritatem uiri sancti ibidem sepulti. Hinc Werthinenses uite Suriane auctores in prologo, etiam Altfridi, dicuntur. »Fratres in cenobio sancti Saluatoris et sancti Liudgeri degentes;« que uerba perperam de traiectensi sancti Saluatoris monasterio Iacobus Gerardus uossius interpretatus est in lib. de Historicis Latinis. Hactenus subsistit istud cenobium sub Bursfeldensi congregatione.

8. Subsistit etiam Helmenstadiense in ducatu Brunswicensi, a conditore suo sancti Liudgeri dictum, uulgo Sant-Ludigaris clooster, quod Liudgerus »in paterna hereditate« construxit, ueluti receptum quemdam, in quo identidem ex predicationis labore  fatigatus sese recreabat. Huius monasterii meminit Ditmarus Merseburgensis episcopus in Chronici libro Iu. Exstat apud Henricum Meibomium post Witichindi Annales diploma quoddam Ottonis Magni imperatoris, quo nonnullas decimas monachis eius loci concedit rogatu Bernardi episcopi Haluerstadensis, in cuius diecesi abbatia consistit, medio Brunswigam inter et Magdeburdum itinere, in suburbio Helmenstadii.

9. Locus ubi nunc Monasterium  urbs episcopalis sita est, olim dictus est Mimigerneford, Mimigarneford, et Mimigarneuord. Istic erecta per Carolum Magnum episcopalis sedes, cui primus prefectus est Liudgerus. Id factum anno 802, uti socii Bollandiani deducunt ex uariis monumentis, in quibus Liudgerus abbas nominatur usque ad annum 33 Caroli Magni, qui in annum Christi 801 incidit. Ecclesiam eo in loco condidit uir sanctus, et »monasterium sub regula canonica Christo famulantium,« ut scribit Altfridus in lib. I num. 20. Ab eo monasterio  nomen seculo X et celebritas loco accessit. Mistam fuisse istic ex canonicis et monachis congregationem principio exstitisse existimo: et clericos quidem »habitu canonico« usos, »regula uixisse monastica,« uti factum Breme Adamus refert, uerisimillimum est. Porro monachos etiam aut solos, aut certe canonicis permistos ab initio fuisse colligo non tantum ex propensa Liudgeri in nostros uoluntate, sed etiam ex testimonio Altfridi, qui Hildradum monachum et diaconum nostrum, id est Mimigarnefordensis Ecclesie diaconum uocat in lib. II, cap. 12. Idem in  prologo suo Thiatbaldum Liudgeri »presbyterum« laudat, quem auctor Browerianus Werthinensis cenobii monachum fuisse satis innuit in lib. II, cap. 27. De trium horum monasteriorum conditione ita canunt in rhythmica Litania Werthinenses.

Fundauit insuper tria loca pariter,
Numero locorum, quo et populorum.
Werthinam, Helmenstad monachis fundauerat
De proprietate uel hereditate:
Et episcopium dictum Monasterium.
Et infra alia etiam condidisse fertur.

Condidit antiqua etiam claustricula
Istic conuersorum, illic conuersarum.

10. Ex his que hactenus dicta sunt, Liudgeri uite series sic ordinari potest. Is sub annum Christi 758 Gregorio abbati Traiectensi commissus ab eoque tonsus; postea in Angliam traiecit ad scholam Alcuini post mortem Egberti Eboracensis archiepiscopi, que anno 766 contigit. Tum diaconus factus, Traiectum  reuertit. Dehinc in Angliam iterum reuersus circiter annum 772, post biennium rediit ad Gregorium abbatem, qui anno fere 776 decessit. Eodem anno Albricus in locum Gregorii suffectus ordinatur episcopus; Liudgerus sacerdos, qui Frisiis uerbum Dei predicauit per annos fere septem. Anno 784, seuiente Witichindi in Christianos procella, Liudgerus adit Romam, et impetratis ab Adriano papa reliquiis Casinum secedit, ibi moratus annos duos et dimidium. Anno 787 ad Frisiorum conuersionem destinatus a Carolo Magno, locum opportunum querit condendo monasterio, cuius fundamenta Werthine iecit sub annum 795. Episcopus factus anno 802, decessit uII Kal. Aprilis anni 809, secundum calculum recentiorem, id est sub finem anni precedentis secundum ueterem.

11. Ad scripta eius quod attinet, composuit librum de uita uenerabilium eius doctorum, Gregorii scilicet et Albrici: quo in libro »primordia sancti Bonifacii aduentus atque ordinationis, que fuerant in  alio opusculo de uita Bonifacii pretermissa, pulchro sermone conscripsit,« inquit Altfridus in lib. II, num. 6. Preter eum libellum, an aliquid scriptum reliquerit, incertum; nam [a 1Kb] epistola de canonizatione  sancti Suidberti, et alia id genus, Liudgero attributa, spuria esse probatum est in Elogio sancti Suidberti in seculi III parte 1. Ceterum Liudgerus, »etsi omnes linguas non nosset; Theotiscam tamen et Latinam , id est barbaram et Romanam, non ignorauit,« ut legitur in uita Suriana.





uITA SANCTI GREGORII ABBATIS ET RECTORIS ECCLESIAE TRAIECTENSIS AD RHENUM, AUCTORE S. LUDGERO MIMIGARDEFORDENSI EPISCOPO, IPSIUS GREGORII DISCIPULO.






OBSERuATIONES PRAEuIAE.


1. uitam sancti Gregorii abbatis, administratoris Ecclesie Traiectensis [Utrecht] ad Rhenum, a sancto Ludgero episcopo Mimigardefordensi ipsius discipulo scriptam fuisse, docet in primis Altfridus episcopus in sancti Ludgeri Actis: »Erat sanctus Ludgerius, inquit, in Scripturis sacris non mediocriter eruditus, sicut in libro ab eo composito de uita uenerabilium  eius doctorum, Gregorii scilicet et Albrici, aperte probatur. Sed et primordia sancti Bonifacii aduentus atque ordinationis que fuerant in alio opusculo  pretermissa, pulchro sermone ipse conscripsit.« Que omnia sanctus Ludgerus exsequitur in subiecto libro, quem Christophorus Browerus anno 1619 uulgauit notationibusque illustrauit: cuius libri aliquot fragmenta iam ediderat Nicolaus Serarius in Historie Moguntine lib. Iu.  S. Gregorii gesta perstringunt Ioannes de Beka et Willelmus Heda in Historia Traiectensi, et Ioannes Gerbrandus in Chronici Belgici lib. uI.

2. Gregorium monachum ac monachorum Patrem seu abbatem fuisse argumenta non pauca persuadent, tametsi in subiectis ipsius Actis nulla monastice professionis mentio fiat. Quippe is adolescens rudis et litterarum expers sancto Bonifacio adhesit, institutusque uidetur in monasticis rebus, siue in comitatu Bonifacii et sociorum monachorum, siue in cenobio Ordorfensi, quod primum sanctus Bonifacius edificasse dicitur; siue in Fritislariensi. Nam in monasteriis ab ipso conditis pueros fuisse educatos, patet ex epistola 17, in qua iubet ut post mortem Wigberti abbatis Fritislariensis »Wigbertus presbyter et Megingordus diaconus magistri sint infantium.« Certe Gregorius in Ecclesia Traiectensi abbas et Pater fuit monachorum, quos ipse instituebat informabatque. Sic enim auctor libri de uita  sancti Liudgeri apud Browerum cap. 6. Gregorius Ludgerum »paterna in monachorum monasterio sollicitudine erudiisse« fertur. Quo spectat etiam illud Altfridi in eadem uita: »Illi  commendauerunt eum uiro uenerabili Gregorio, discipulo et successori sancti Bonifacii martyris Domino nutriendum: qui libenter eum suscepit, et comperta sagacitate pueri studiose illum erudiebat. Creuit itaque Ludgerus proficiens in timore Domini: et deposito seculari habitu  in Traiecto monasterio totum se contulit ad studium artis spiritalis. Unde Patri Gregorio et ceteris tanto dignior et acceptior, quanto fuit et monasticis eruditionibus illustrior,« quas tamen Casini necdum uiuente Gregorio didicerat, sed in cenobio Traiectensi. Et quidem monachos in Traiectensi Ecclesia a sancto uillibrordo instituta primum exstitisse, dubitare nos non sinunt antiqua principum Francorum instrumenta in gratiam eiusdem Ecclesie, a Ioanne de Beka et Willelmo Heda  relata: que licet in nonnullis interpolata, suspecta sane iis in locis esse non debent, in quibus monachorum Ecclesie Traiectensis fit mentio; siquidem iam a multis seculis monachi cesserunt canonicis, a quibus ea in gratiam Monachorum subornata fuisse suspicari non licet. Dubitat nichilominus Browerus, »num simile quid fuerit in Ecclesia Traiectensi, quale de sancto Anscario Bremensi episcopo legitur, qui Breme congregationem sanctorum uirorum instituit: qui, ut Adamus memorie prodidit, habitu quidem usi canonico, regula uiuebant monastica, genere quodam miscellaneo medioque.« uerum Adamus Bremensis canonicus clericos Bremenses nusquam monachos , sed »canonicos« appellat. Certe Ioannes a Leidis in Chronici Belgici lib. Iu, cap. 4, referens diploma Caroli Magni pro Ecclesia Traiectensi, exprimit utrumque nomen monachorum et canonicorum.

3. Ceterum Gregorius nunquam episcopus aut archiepiscopus  fuit, contra quam scriptores Traiectenses Ioannes de Beka et Willelmus Heda sentiunt; sed presbyter duntaxat et abbas. Quippe sanctus Ludgerus in uita sequenti, num. 20, Gregorium morbo extremo correptum, »abbatem et preceptorem« suum uocat. Consentiunt Altfridus aliique scriptores in Actis sancti Ludgeri. »Non enim fuerat, inquit Altfridus, idem Gregorius ad gradum episcopalem ordinatus, sed presbyterii perseuerauit in gradu.« Et Anonymus apud Browerum: »Commendauerunt Liudgerum cuidam Gregorio grandium meritorum uiro, qui discipulus simulque successor sancti martyris Bonifacii, Traiectensi sedi presbyter episcopi uice prefuit.« Huc spectat Lulli Mogontiacensis episcopi epistola [a 1Kb] , inscripta Gregorio, »duplici presbyteratus abbatisque honore decorato,« in qua Lullus, tametsi »etate iunior,« egregia dat  monita Gregorio, quem »charum collegam et preceptorem pium« uocat: in his, »ut in hac temporali potestate et terrestri ditione, qua auctore Deo, inquit, iam nunc uteris, Dominice sententie semper memor sis, sonantis: Regnum meum non est de hoc mundo,« etc.



PROLOGUS AUCTORIS.

1. Sacrarum Scripturarum preceptis monemur, ut diligamus Dominum ex toto corde, diligamus et proximum tanquam nos ipsos: et ut illos proximos nostros ueraciter arbitremur, qui spiritalibus magis intenti sunt quam carnalibus, atque ad eorum se promissa usque in diem nouissimum piis operibus preparare non cessant: quos non carnalis generatio extollit inaniter, sed spiritalis regeneratio fructificare facit et proficere. Charitas ista quamuis  omnibus domesticis catholice fidei que per dilectionem operatur, maxime tamen sanctis Patribus et prepositis nostris exhibenda est, sicut sanctus Apostolus adhortatur dicens: Rogo uos, fratres, ut noueritis eos qui laborant inter uos, et presunt uobis in Domino et monent uos, ut habeatis illos abundantius in caritate propter opus illorum, pacem habete cum eis . Que est ista notitia qua prepositos nostros plus ceteris nosse precipimur, nisi ut eis et uiuentibus debitum honorem et obsequium sincera intentione impendamus; et eorum pia et profutura exempla post obitum illorum non solum a memoria nostra nunquam recedant, sed ea etiam ad aliorum edificationem indesinenter sermonibus repetere et dilatare  non cessemus? quatenus id ueraciter fieri ualeat quod idem Apostolus alio loco de ipsis spiritalibus Patribus nostris hortatur et dicit: Quorum intuentes exitum conuersationis, imitamini fidem ; ut qui in presenti mortalitate uestigia illorum et exempla et mente retinemus et actu, in futura immortalitate, secundum Euangelii dictum , gaudium Domini nostri simul cum eis mereamur intrare. Ad illud peruenientes, dum largiente gratuita gratia Christi intrauerimus felicitatem perennem, nemo tollet a nobis in sempiternum: quoniam ad illud in initio, pio Conditoris proposito conditi sumus, et post lapsum primi hominis in mortem, Redemptoris nostri misericordi uisitatione ad idem reuocati, ad quod peruenturi in die nouissime necessitatis,  si certissima spe in diebus mortalitatis huius, et hortamenta sequimur spiritualium Patrum, et semper nobis maxima gaudendi causa sit ipse Deus. Igitur quoniam ut dixi clare testimoniis sancte Scripture, spiritalibus Patribus honorem merito impendendum, et post precepta Dominica eorum iussis nichil preferendum; paucis iam aperire curabo, ob cuius reuerentiam et dignam memoriam, hanc prefatiunculam premiserim, pauca de innumeris benefactis eius donante gratia Christi et meritis ipsius suffragantibus scribere incipiens.



INCIPIT uITA.

2. Est enim mihi sermo iste de domno Gregorio  abbate et preceptore meo ab infantia: qui de nobili stirpe Francorum [a 1Kb] progenitus, nobilitate morum et sapientie documentis nobilitatem seculi ornauit ac superauit. Quam utique spiritualem nobilitatem et prudentiam assecutus est a sancto martyre Bonifacio archiepiscopo et magistro suo: qui in diebus nobilissimi principis Francorum regis Carli de Britannia et gente Anglorum clarissimum quoddam sidus Franciam ueniens, sub regibus Carlmanno et Pippino eiusdem regis Carli gloriosissimis filiis, quasi sol rutilans in sanctitate, expandit radios uirtutis sue et predicationis, omniaque prope regna uiuens in corpore largissimis dapibus doctrine sue reficiens, et fide meliorauit et uita. Atque post transitum suum de hoc mundo per sanctum martyrium,  eadem Francorum regna per electa grana discipulorum suorum, in exemplum Dominici seminis fructificare fecit, et proficere usque in hodiernum diem. Inter quos beatus Gregorius columna Ecclesie Dei inuentus est: qui in diebus religiosissimi regis Pippini succedens magistro, genti Fresonum missus est predicator: cui magistro et Bonifacio martyri beatus Gregorius hoc modo adherere cepit et discipulatum eius subire.

3. Cum ipse electus Dei Bonifacius martyr post tredecim [b 1Kb] annos peracte in Fresonia predicationis, quibus in australi parte laci Almari [c 1Kb] pauper euangelicus et propemodum solitarius sanctam sessionem suam tribus in locis peregisset, quorum uocabula locorum sunt hec: Primus uocatur Wyrda [d 1Kb] , in ripa  fluuii Rheni, ubi septem annis habitauit. Secundus uocatur Attingohem iuxta amnem Fehta [e 1Kb] , ubi habitauit annis tribus: quo in loco primum cepit habere discipulum nomine Gembertum. Tertius locus appellatur Felisa, qui propior erat gentibus et paganis, ubi tribus similiter annis mansit. Post hos, inquam, tredecim annos dum admonitus a Deo ad Hassos et Turingeos orientales regiones Francorum iter agere cepisset lucrandorum Deo populorum causa, peruenit ad Palatiolum [f 1Kb] monasterium uirginum prope Treueris ciuitatem, in ripa fluminis Moselle, cui tunc preerat abbatissa nomine Addula, religiosa ualde et timens Deum. Que cum uidisset  athletam Dei peregrinum et egentem, gratulabunda suscepit eum in nospitium suum, implens Dominicam adhortationem: Hospes eram, et collegistis me . Cumque ille sacer sanctus uiator Bonifacius secundum solitum morem suum missarum mysteria peregisset, ut propemodum omni die agere consueuit, sederunt ad mensam, ipse scilicet et ancilla Dei Addula abbatissa cum familia sua. Ceperunt autem ad ipsum sanctum conuiuium plus quam epulas, solatium sancte Scripture expetere, quo fieret fides audientium accensa, spesque et caritas renouata in Deum, qui uult omnes homines saluos fieri, et ad agnitionem ueritatis uenire. Tunc quesitus est lector, et iuxta Dei uoluntatem inuentus est electus puer Gregorius, qui per idem tempus  nuper a schola et palatio reuersus, sub laico adhuc habitu quasi quartum decimum aut decimum quintum agens etatis annum, Dei instinctu uenit ad auiam suam, id est ad matrem patris sui Albrici supradictam abbatissam Deum timentem Addulam: datusque est ei liber. Qui, accepta benedictione, cepit legere, et iuxta modum etatis sue bene perlegere. Intelligens uero magister sagacem mentem pueri bonamque indolem, cepit eum consummata lectione his uerbis moderate laudare et dicere: Bene legis, fili, si intelligis que legis. Ipse autem adhuc temporis sapiens ut paruulus, et loquens ut paruulus, se scire professus est que legebat. Dic mihi, inquit, quomodo intelligis que legis? Ipse uero repetebat ab exordio lectionem suam, uolens legere sicut prius.  Preceptor autem sanctus distulit eum paululum, et dixit: Non ita, fili, quero ut dicas mihi lectionem tuam, sed secundum proprietatem lingue tue, et secundum naturalem parentum tuorum loquelam edissere mihi que legis. Hac ille ratione conuictus, confessus est quia non posset facere. Sanctus uero ait Bonifacius: uis, fili, ut ego tibi dicam? uolo, inquit. Tunc beatus Bonifacius: Repete, ait, ab exordio lectionem tuam, et discrete lege. Quod dum faceret, exorsus est sanctus magister, et clara uoce cepit predicare et matri et omni familie.

4. Que predicatio ex quo fonte processerit, claret in conuersione Gregorii ingeniosi pueri et sagacis,  quia non ab humana facundia, que frequenter ad tempus deludit, sed ex Spiritus sancti gratia, secundum promissum Euangelii, in modum fluminis aque uiue de uentre fluxit doctoris : et cor prudens ac docile pueri Gregorii tanta uirtute et uelocitate penetrauit, ut ad unam incogniti eatenus magistri exhortationem et predicationem obliuisceretur et parentum et patrie: ipsaque hora, dum complesset magister sanctus predicationem suam, nolens ab eo ultra disiungi, iuit ad auiam suam predictam abbatissam uenerabilem Addulam, dicens, se uelle cum homine pergere, et ad discendos diuinos libros discipulatum eius subire. At ipsa, carnali affectu constricta, illico repulit eum, et omnimodis hoc fieri posse renuit, quia utique non nosset hominem,  neque quo iret. Sed sicut scriptum est: Aque multe non potuerunt exstinguere caritatem ; puer Gregorius in proposito suo permansit, et dixit ad Addulam auiam suam: Si non uis mihi dare equum ut equitare possim cum eo, pedibus ambulando absque dubio uadam cum illo. Sic ergo altercando de ignoto itinere diutius disceptabant ad inuicem: sed tandem preualuit caritas electi pueri Gregorii, et, ut dignum erat, carnalem amorem uicit dilectio spiritalis. uidens ergo famula Dei Addula, quia prudens erat femina, animum inflexibilem pueri, dedit illi pueros et equos, et dimisit eum ire [a 1Kb] cum sancto magistro in opus quod compleuerunt simul usque ad sanctum martyrium eius. Intelligis, lector pius et prudens, quem secutus sit electus puer Gregorius  in hoc facto, ut inconsultis parentibus omnibusque propinquis, et ipsa que presens erat resistente auia, tam subito mutaretur. Idem enim spiritus uidetur mihi in hoc tunc operari puero, qui apostolos Christi et dispensatores mysteriorum Dei ad illud inflammauit ut ad unam uocem Domini, relictis retibus et patre, sequerentur Redemptorem. Contemptis igitur parentibus et patria, omnibusque retro relictis que carnaliter blandiri poterant menti adolescentis, secundum Psalmiste  dictum beatus puer Gregorius propter uerba labiorum Dei secutus est uias duras. Durum namque erat et ualde asperum, ut qui in patris domo multum diuitis in iocis et deliciis erat nutritus, unum peregrinum et pauperem  hominem sequeretur, nesciens quo iret; et in tantum ei obediret, ut omnes alios homines et potentes seculi et proprios parentes tanquam surdus non audiret, dummodo illius preceptis obsecundaretur in omnibus. Quanta enim auctoritas lucebat iam tunc in futuro martyre Bonifacio, estimare quis poterit, que cor pueri tam subita immutatione incitauit? aut quis ardor caritatis ad obediendum ignoto magistro mentem iuuenis inflammauit, ut subito oblitus sui, secutus sit Christi pauperem, omnis mundane substantie inopem? Non hoc fecit amor auri et argenti, non cupido prediorum et superba iactantia, quorum  nichil erat in causa: sed hoc fecit artifex summus, unus atque idem spiritus Dei, qui omnia operatur in omnibus, diuidens singulis prout uult.

5. Tunc electi Dei iter desideratum peragentes uenerunt Thuringiam. Porro ad augmentum boni sui, et ad comprobandam mentis eorum constantiam et longanimitatem, in tanta paupertate inuenerunt populum illum, ut uix ibi ullus haberet unde uiueret, nisi de longinquo parum quid colligeret, ut ad modicum tempus sustentaret penuriam suam. Nam tota illa regio, in confinio paganorum rebellium posita, illo tempore incensa erat et hostili manu uastata. Que tamen penuria nequaquam terrere poterat ministros Christi, ut ob id subterfugerent, quo minus annuntiarent eis omne consilium Dei:  sed iuxta exemplum apostolicum  ceperunt laborare manibus suis que opus erant sibi et eis qui cum illis erant, atque cum illo populo in tentationibus suis firmiter permanere, et circumquaque predicando inuitare ad celestia regna. In his ergo studiis perseuerantes, secundum formam primitiue Ecclesie erat eis cor unum et anima una ; et augebat Deus quotidie multiplici numero, qui salui fierent in idipsum.

6. Tunc fama sancti magistri et futuri martyris Bonifacii cepit dilatari per omnia orientalia regna Francorum. Cepit quoque et electus adolescens Gregorius in discipulatu eius proficere etate et sapientia, et in tantum amabilis fieri magistro, ut quasi unicum filium eum diligeret, iam adiutorem  fidelem illum habens in omni opere bono. Hic autem tantus profectus electorum Dei non est initiatus per opulentiam et mundanas delicias, neque per securitatem et prosperitatem uite mortalis, sed in fame, et nuditate, et laboribus multis. In quibus omnibus et opere manuum uiuere cogebantur, et nonnunquam uicinam paganorum persecutionem ob metum mortis cum populo simul in ciuitatem fugere, ibique in arto pane et angustiis per dies plures habitare, donec collecta multitudine suas ciues manu ualidiore eos iterum effugarent. Hoc ergo certamen quoniam per innumeros uicos inter paganos et Christianos gerebatur, idcirco hinc et inde magna pars regionum illarum redacta erat in solitudinem. In tam forti  autem et periculosa in diebus illis decertatione, in tanta pugna et perturbatione dimicantium populorum, electus pastor Bonifacius nunquam cessare potuit a custodia et instructione gregis sui: uerum tanto fuit constantior et paratior pro ouibus suis animam suam ponere, quanto rabiem luporum frequentius uidit et atrocius imminere. Similiter et fidelis discipulus eius Gregorius adiutor infatigabilis in opere Dei cum magistro permansit in custodia et educatione gregis Christi, factus secundus pastor.

7. Eo usque autem hec ita gerebantur, donec per gratiam Christi triumpharet Christiana manus, et  pax plena Dei Ecclesiis redderetur. Et erant magis ac magis crescentes ac proficientes in opere Domini, sicut inpresentiarum cernitur, considerantibus regiones illas. Sed quid nos miseri, pigri et inertes, in pace Ecclesie Dei dicturi sumus, qui non gregis lucra, sed commoda nostra semper querentes, uix unquam in custodia ouium contra rabiem luporum uel unum latratum minimi sermonis emittimus? qui, sicut dixi, in pace Ecclesie pigri sumus et somnolenti in custodia gregis, in lucris uero carnalibus nimium strenui et peruigiles. Isti autem de quibus loquimur, in tanta perturbatione et bellorum certamine, non solum in sui intima et casta custodia mundis cordibus permanserunt, sed etiam in lucro gregis et discipulorum documentis tanta benedictione  Dei dilatati sunt, et propria uigilantia per Dei adiutorium multiplicati.

8. Tunc priores et prudentiores Francorum, qui electum Dei martyrem Bonifacium eiusque discipulos uenerabilem Gregorium et socios eius in tanta uirtute operum et fortitudine constantie nosse et intelligere potuerunt, ceperunt eis et sua offerre diligentius de die in diem, et laudem tante beatitudinis et unitatis apud regem Francorum seniorem Carlum non celare. Cepitque et ipse rex uirum Dei Bonifacium uelle uidere, iussitque eum uenire ad se. Qui cum uenisset, non statim in initio honore sibi condigno receptus est a rege, sed sic competenter dilatus: quia fuerant quidam pseudo-doctores et adulatores, qui famam sancti uiri et discipulorum eius  obfuscare et impedire conati sunt apud regem [a 1Kb] . uerumtamen ex illo die creuit amor et honor hominis Dei et discipulorum eius apud omnes, qui fidem illorum et uitam scire et inuestigare interius desiderabant: et iuxta dictum Euangelii, iustificata est sapientia a filiis suis . Redierunt electi Dei iterum ad sua, et in cepto opere sine ulla hesitatione permanentes in Thuringis et in Hassis, ubi tunc temporis maxime opus erat doctrina illorum ob uicinitatem paganorum et indoctam plebem. Ibique ceperunt ab offerentibus propter amorem Dei et salutem animarum suarum modica loca territoriaque suscipere, et in eis ecclesias construere, et in hoc quoque opere, sicut et in predicatione sua, cum benedictione Dei multum proficere: de quibus  locis est unus in Thuringia, nomine Erpesford, et alius in Hassis, Frideshlar, cum ceteris nonnullis, quos initiauerunt electi Dei, et excoluere cultu diuino. Tunc creuerunt loca diuitiis, creuitque numerus discipulorum; ac uirtute operum proficiebat. Creuit etiam beatus adolescens Gregorius cum suo  magistro in omni operum uirtute et decore sapientie diuine, secundum formam magistri, a quo didicerat. Et sic in his omnibus, secundum Psalmiste dictum , qui electis Dei legem dedit in uirtute operum, dedit et benedictionem in multiplicatione et profectu discipulorum: et sic ibant de uirtute in uirtutem, quotidie in melius proficientes et crescentes in omni opere bono.

9. Interea, dum hec ita geruntur ab electis Dei Bonifacio et discipulis eius, successerunt in regno patri Carolo religiosi filii Carlmannus et Pippinus, patre debitum uniuerse carnis persoluente et transeunte de hoc mundo. Tunc pii filii patri succedentes in regnum, quia eis undique per gratiam Christi maior quies erat largita bellorum quam fuisset patri,  ceperunt in regno suo, inspirante Deo, religionis officia intentius querere et meliorare. Cepit et hoc audire beatus Bonifacius futurus martyr et discipuli eius, ceperuntque frequentius approximare palatio quam fecissent, et loqui cum regibus, et predicare secundum datam sibi a Deo gratiam populum Dei in ipso palatio. Et in tantam gratiam uenerunt apud reges supradictos et omnem populum Francorum, ut omnes una uoce dicerent et concordarent, beatum Bonifacium dignissimum esse episcopatu et omni honore, exceptis illis pseudo-doctoribus [b 1Kb] et adulatoribus, quos superius dixi: qui et eum interficere aliquando moliti sunt; sed non dimisit eum Dominus protector eius uenire in maleuolas manus eorum, donec annuntiaret, secundum dictum Psalmiste  , brachium et potentiam Dei generationi que uentura erat. Igitur ipsi soli ceperunt contradicere et eum blasphemare quantum potuerunt, atque affirmare, non esse eum dignum episcopatu, quod peregrinus erat. In tantum erant tunc sanioris consilii laici quam clerici, uidentes sapientiam Dei et gratiam esse in homine illo, ut quo amplius peruersissimi illi, non dico episcopi, quibus nomen illud datum est immerito, eum uituperare conati sunt, tanto amplius diligeretur ab omnibus, et laudibus efferretur, quoadusque in certamen uenirent coram regibus et coram uniuerso senatu populi Francorum. Sed quid opus est dicere de illa disceptatione quam habuerunt tunc ad inuicem, illi scilicet  peruersissimi, quos nominare nolo, ex una parte; et sanctus Bonifacius ex altera cum discipulis suis Gregorio et sociis eius; dum confusi, et refutati ab omni senatu et ab ipsis regibus, inde discederent aduersarii, et sanctus Bonifacius futurus martyr ad hoc perueniret, ut absque ullius contradictione, una omnium uoce eligeretur in episcopatus sublimissimum  gradum, et Maguntia metropolitana Ecclesia ei daretur a regibus prouidenda et regenda [a 1Kb] . Ex eo die quantum claruerit sapientia ipsius omni regno Francorum, quantasque synodos cum religiosis regibus ad correctionem populi postea instituisset, non in isto opusculo modo dicendum est, dum in modum solis effulserit in templo Dei, ac predicatione sua et exemplis omnes nebulas effugarit infidelitatis et heretice prauitatis: quoniam et ista omnia in libello de passione ipsius scripto plene et lucide manifestantur.

10. Ad hec autem uniuersa non modice adiutus est ab electis discipulis suis, post magistrum clarissimis predicatoribus et columnis Ecclesie Dei: quorum unusquisque ciuitatem et regionem suam, sicut  Lucifer mane oriens, illuminauit exemplis. Et doctrina sua beatus Gregorius Traiectum [Utrecht], antiquam ciuitatem, et uicum famosum Dorstad [b 1Kb] cum illa irradiauit parte Fresonie, que tunc temporis Christianitatis nomine censebatur. Idem usque in ripam occidentalem fluminis quod dicitur Lagbeki, ubi confinium erat Christianorum Fresonum ac paganorum, cunctis diebus Pippini regis. Lullus Maguntiam metropolitanam ciuitatem cum maxima parte Christianorum Fresonum, qui in parochia urbis illius constiterunt, incoluit. Megingodus, uenerabilis pater et pastor gregis sibi commissi, ciuitatem uirzeburg cum suis adiacentiis in sua sorte sale sapientie et doctrine sue condiuit et custodiuit. Willibaldus, electus Dei antistes, episcopatum quod  nuncupatur in Hehstedi [c 1Kb] , in parte proxima nobis Baguariorum; idem in Nordge simili modo, ut pius Pater a fundamentis illud erigens meliorauit et custodiuit. Necnon et germanus predicti Willibaldi, nomine Winnibaldus, presbyter, magistro meo beato Gregorio ualde charus, et ipse locum et regionem suam sancte et feliciter illustrauit: qui post obitum suum quid uiuens fecerit, magis miraculis ostendit. Sturmi uero uenerabilis abbas, unus ex numero illo electorum Dei, quantum profecerit in eremo sua post martyrium sancti magistri, Bocauna silua in testimonio est: que prius omnimodis inculta erat ac desertum, nunc autem ab oriente usque ad occidentem, septentrione usque ad meridiem, ecclesiis Dei et electis palmitibus monachorum repleta est.  Qui etiam Sturmi abbas hoc meruit priuilegium a Deo et sancto magistro pre condiscipulis suis, ut ipsum locum quem magister sanctus elegit ad sepulturam corpori suo, possidere mereretur et initiare,  et sanctum corpus eius martyrizatum in eodem suscipere: et in tantum prouehere et glorificare eumdem locum, ut ante obitum suum de hoc mundo, quadringentorum circiter monachorum, exceptis pulsantibus [d 1Kb] et aliis minoribus personis, quorum numerus multiplex erat ualde in ipso monasterio, posito iuxta fluuium Fulda, Pater exstiterit et preceptor. Duo autem ex illis electis Dei, Wigbertus et Burghardus, ante magistrum migrarunt a seculo. Sed non sunt illi absque palma electionis sue, dum ad regna celestia magistrum precedere meruerunt, et in regionibus suis pro sanctis Dei habentur et coluntur ab omnibus qui uitam illorum et uirtutem cum Deo nosse potuerunt. Cernis, o lector intelligens et diligens, quanta carismata in uno homine fuerint;  et quid pauper ille, qui solitarius dudum in Fresonie partibus fuerat, per tempus ostensionis sue fecerit ad fructum Ecclesie Dei. Non autem ipse hec per se potuit, sed secundum Apostolum, gratia Dei cum eo fecit hec uniuersa et stabiliuit . Igitur quia paululum propter communem laudem discipulorum sancti magistri Bonifacii a proposito itinere narrationis elapsus sum, nunc iterum ad id redeam unde digressus sum.

11. Tunc beatus Bonifacius martyr futurus, lubentibus religiosis regibus, cum consensu omnis senatus populi Francorum, missus est Romam ordinandus in episcopatus gradum ad Gregorium papam tertium [e 1Kb] a primo: ibique ei nomen suum modo omnibus notum et diuulgatum, simul cum benedictione  et gradu episcopatus, ob facundiam lingue et gratiam labiorum a Deo sibi donatam, inditum est ab apostolico pontifice Bonifacius, qui antea Winfridi uocabulo censebatur. Sicque sanctus uir, et gradu decoratus et nomine, coram omni clero et familia beati Petri principis apostolorum et coram ipso Gregorio papa prostrauit se, et orauit, ut propter Deum et amorem sancti Petri ibidem illico in ipsa ecclesia cum supplici deuotione pro se flecteret genua omnis clerus qui presens aderat, et unanimiter omnes orarent Dominum, beatumque Petrum intercessorem inuitaret et auxiliatorem orationis sue, ut bono fine et Deo placabili terminare mereretur et concludere dies suos. Qui etiam omnes, inspirante Deo, unanimiter cum summa deuotione inclinantes se coram  reliquiis beati Petri principis apostolorum, compleuerunt petitionem eius, sacra oratione et pastoris et gregis fusa ad Deum. Que oratio cum sanctis meritis ipsius conueniens quantum ualuerit apud Deum  omnipotentem, testatur sanctum martyrium eius peractum in diebus senectutis, etiam tunc nimie imbecillitatis corporis sui, dum in decrepita etate positus, uiuere in hoc mundo non ualeret diutius. Ecce quomodo sapiens architectus et electus Dei pontifex Bonifacius, non super fluidam arenam humani consilii et superbe contumacie, sed super tutissimam petram diuini consilii et apostolice humilitatis edificauit domum suam. Et idcirco, dum uenirent flumina humane aduersitatis ac perturbationis, flarentque uenti diabolice tentationis et calliditatis, et impingerent in domum eius, non potuerunt eam mouere: quia secundum Domini dictum, fundata erat super firmam petram, que petra erat Christus. Noster modo intercessor et certissimus patronus  apud Deum considerauit perpendens, in quanto periculo et miseria, humana constituta sit infirmitas. Non in semetipso posuit fiduciam suam, iuxta morem superborum partis aduerse: sed ad humilitatem apostolicam et filiorum Dei recurrit, in largitatem diuine misericordie et deuotam supplicationem Ecclesie Dei solidauit spem suam. Sic enim et apostoli Christi, eorumque successores et coheredes in regno Dei, in omni labore et tribulatione sua, oratione Ecclesie Dei sine intermissione adiuti, omnia potuerunt implere que eis precepta erant a Domino. Eia presules et predicatores populi Dei, eodem honore et pari gradu in hoc seculo decorati, aspicite et intelligite, et assumite exemplum iusti hominis: ut cum uocati a Deo et electi ab Ecclesia  Dei, non muneribus obcecati, ad gradum episcopatus et ad regimen sanctum accesseritis, iuxta formam eius uos instituere, fructumque afferre ualeatis permansurum in uitam eternam

12. Et in illo quoque itinere, dum sanctus martyr Bonifacius Rome, sicut superius dictum est, sacro gradu sublimatus est, beatus Gregorius preceptor meus, electo magistro infatigabilis comes permansit; intrans, et egrediens, et pergens ad imperium eius, sicut semper solebat in omni opere bono. Et non solum in hoc eodem itinere, meritum humilitatis et obedientie sue peregit, ut dignum est iuniores subdi senioribus et maioribus suis in omnibus; sed etiam plura uolumina sanctarum Scripturarum,  largiente Domino, illic acquisiuit, et secum inde ad profectum proprium discipulorumque suorum non modico labore aduexit domum. Sed et pueros duos cum consensu magistri in discipulatum suum, Marchelmum [a 1Kb] uidelicet et Marcuuinum de gente Anglorum, secum inde adduxit. De quorum seniore Marchelmo religiosissimo et sancto uiro, ut dignum est, donante Deo, suo loco aliquid plenius dicam. Tunc felix comitatus, magister uidelicet sanctus et discipuli eius electi, et propriis meritis et intercessione omnis cleri ac familie sancti Petri commendati Deo et sanctis eius, reuersi sunt domum, crescentes et proficientes ex illo die in omni  opere bono; docentes et instruentes in uia Dei, qua ipsi ibant, non solum populum et proceres Francorum: sed etiam ipsos reges religiosos sale sapientie diuine non mediocriter condierunt. Et sic in consensu et unanimitate regum, et cuncti populi per omne regnum Francorum ceperunt quotidie magis magisque detrimenta fieri diabolo, et incrementa Ecclesie Dei; heretice prauitates non apparere, et catholica fides in omnibus rutilare, ac religio munda et immaculata longe lateque clarescere.

13. Sed quia adhuc usque communiter et mixtim, nunc de sancto magistro et martyre Bonifacio, nunc de beato Gregorio electo discipulo eius, modica que potui ex magnis, de sancta eorum conuersatione ob utilitatem audientium et exemplum futurorum litteris  commendare curaui; deinceps specialiter beati Gregorii facta et uirtutes, et salutifere predicationis documenta, quibus erudiri licet indignus, et interesse merui ab infantia, paucis aperire non negligam. Et primo, dignum et memorabile opus ab eo euangelice peractum, intimandum existimo, quod de remissione et indulgentia inimicorum mirabili caritate et posteris profuturo exemplo impleuit. Fuerunt ei fratres nobiles et eximii de patre generati, et de matre eius nati alii fratres, et tempore et uiribus secundum seculi dignitatem minores: quibus necesse erat in obsequio esse maiorum. Factum est autem, ut aliqui ex maioribus fratribus honorati a rege, mitterentur in longinquiora regna Galliarum; illuc et subsequi, et inherere necesse erat iunioribus.  Dum uero post spatium temporis peracti, et parentes uisitare placeret et patriam; accepta licentia a senioribus suis, duo uterini fratres preceptoris mei Gregorii ceperunt ire, et propositam carpere uiam, ut ad Franciam, id est naturale solum, peruenire potuissent. Qui dum irent in uia, iuuenili audacia amplius securi quam oporteret, in quadam silua latronum crudeli manu circumdati et occisi sunt. Quod statim tam lugubre nuntium dominos eorum celari non potuit, qui in illis diebus principatum non modicum ipsis in locis habuerunt. Quod ut audierunt, miserunt circumquaque satellites suos, qui eosdem latrones et carnifices exquirerent et comprehenderent. Qui et inuenti et comprehensi, et ligati  statim adducti sunt. Et licet digni haberentur omni pena, et crudelissima morte interfici; tamen ob reuerentiam et amorem fratris eorum domni Gregorii, cogitabant, ut eum aliquid in hoc consolarentur post mortem charorum, si ipsos homicidas et interfectores eorum ad eius dominium et presentiam peruenire facerent, ut ad satisfactionem et mitigationem doloris sui, quali uellet morte ipse eos interfici iuberet. Quod et fecerunt; duos ex illis presentari iubentes, carnaliter duntaxat cogitantes secundum stultam sapientiam seculi huius, que inimicis pie parcere non nouit. Ipse uero, ut erat uir spiritalis, doctus a Domino Iesu Christo et sancto Euangelio  eius, in quo didicerat scriptum: Diligite inimicos uestros; benefacite his qui oderunt uos, ut sitis filii Patris uestri qui in celis est , spiritaliter eos et gratanter suscepit; cogitans utrinque, et de sua salute sempiterna, et de fratrum interfectorum absolutione: exemploque posteris profuturo, et iussit eos absolui, et balneari, uestibus indui mundis, atque cibis refici. Tunc ad se ductis precepit dicens: Ite in pace; et cauete, ut non ulterius tale malum perpetretis, ne deterius uobis aliquid contingat. Et iussit in pace deduci, admonens paterna caritate, ut a ceteris propinquis suis caute se custodirent. Quid nos modici et infirmi ad hec dicturi sumus, qui nec minimi uerbi lesionem absque ultione, ubi facultas suppetit, ferre ualemus? Dum de perfectis  talia cognoscimus, pensemus, ubi nostra infirmitas prostrata iaceat, que nunquam tale aliquid uel mente concepit: ut flere magis libeat, quam aliquid dicere. Forsitan obtinebunt nobis ueniam lacryme apud pium iudicem Deum, qui in meritis fiduciam habere non possumus.

14. Sed et hoc silentio minime tegendum est, quod Marchelmo uenerabili uiro narrante didici, cuius superius memoriam feci: quia post martyrium sancti magistri, a quo per gratiam Christi et meritum sanctitatis eius omnes confines nationes illuminate sunt, ipse quoque B. Gregorius a Stephano apostolice sedis presule et ab illustri et religioso rege Pippino suscepit auctoritatem seminandi uerbum Dei in Fresonia: in qua primus sanctus Willibrordus,  cognomento archiepiscopus, in conuersione gentis illius initiauit rudimenta Christiane fidei cum discipulis suis. Deinde senescente eo in opere Dei, et stabilito episcopatu in loco qui nuncupatur Traiectum et alio nomine Wiltaburg, et migrante ad Dominum de hac luce, successit sanctus Bonifacius idem archiepiscopus et martyr, quem oculis meis ipse uidi candidum canitie et decrepitum senectute, plenum uirtutibus et uite meritis. Quo tempore in eius discipulatu, sicut superius memoraui, B. Gregorius preceptor meus ab ineunte etate fuerat enutritus, cui et successit [a 1Kb] pius heres eiusdem gentis Fresonum pastor et predicator ordinatus a Domino et a principibus supradictis Ecclesie Dei. Eademque caritate, sicut et fidei firmitate, qua predecessores  sui, sanctus uidelicet Willibrordus archiepiscopus et confessor et Bonifacius martyr atque archiepiscopus, larga et melliflua eruditione populum irradiauit simul cum chorepiscopo et adiutore suo Aluberto [b 1Kb] , qui de Britannia et gente Anglorum ueniebat, magnis uite meritis pollens: et eadem beneuolentia iuxta uires Domino studuit animarum lucra acquirere.

15. Quod etiam et in discipulorum multiplici benedictione ditatus est B. Gregorius, nemo dubitat a  Deo ei datum fuisse, qui eiusdem electi uiri et uite meritum pensare uoluerit, et pretiosissimum sapientie eius thesaurum inuestigare. Propterea et hoc dignum esse memoria uidetur, qualiter discipulos suos simul cum eis communi uita conuersando, ut pater filios educarit et dilexerit, singulisque tanto caritatis glutino iungeretur, ut apostolicum illud sanctum et preclarum testimonium non tantum ex ore proferret ad edificationem audientium, sed opere et ueritate ad imitandum cunctis ostenderet, quod de uocatione et electione omnium gentium a B. Petro apostolo dictum constat: Quomodo in omni gente, qui timet Deum, et operatur iustitiam, acceptus est illi . Non enim ex una qualibet gente eius erant discipuli congregati, sed ex omnium uicinarum nationum  floribus adunati; et tanta familiaritate et mansuetudine letitiaque spiritali illuminati sunt, ut luce clarius daretur agnosci, quia de uno patre spiritali et de matre omnium caritate generati sunt et coadunati. Quidam enim eorum erant de nobili stirpe Francorum, quidam et de religiosa gente Anglorum; quidam uero et de nouella Dei plantatione diebus nostris inchoata Fresonum et Saxonum; quidam autem et de Baguariis, et Sueuis, uel de quacunque natione et gente misisset eos Deus: quorum minimus ego sum, modicus et infirmus alumnus. Quibus omnibus undecunque, quasi ad unum ouile collectis, pius Pater et pastor Gregorius et spiritalia nutrimenta doctrinarum et eloquiorum Dei, et corporalia alimenta eadem deuotione procurauit et donauit: et ita inspiratus  a Deo exarsit in amore et institutione discipulorum, ut nullus pene preteriret dies, quo non primo mane paterna sollicitudine consedens, singulis quibusque uenientibus, prout quisque quesiuit, poculum uite propinaret, et irrigaret eloquio Dei.

16. Ipsorum quoque discipulorum eius plurimi tam nobiles erant, tantoque prediti ingenio et doctrina Dei, ut ad arcem episcopatus [c 1Kb] et merito uocarentur, et uenirent; plurimi uero eorum, equaliter edocti et disciplinati, etsi non tanto gradu sublimati sunt, meritis tamen non erant exigui, sed scientia et caritate Dei eximii. Opere pretium et dignum esse uidetur, ut quoquo modo ualeam, singulorum testimonia, suis in locis, et signa caritatis non abscondam. Interim tamen de B. Gregorio, que ceperam,  pauca de multis, ad profectum audientium proferre conabor: quoniam peccati reus esse pertimesco, si de cognitis, et tam profuturis bonis, uel extrema quedam narrare non incipiam.

17. Erat enim uir ille uenerabilis, secundum Sapientie dictum, qui post aurum non abiit, nec sperauit in thesauris pecunie: ideo stabilita sunt bona illius in Deo, et eleemosynas eius diuulgat Ecclesia sanctorum. Nouerat utique scriptum; et opere nouerat et ueritate, non sermone casso: quia radix est  omnium malorum cupiditas ; et idcirco eam quasi immane precipitium et inferni foueam exhorruit, et precauebat in omnibus. Sicut enim cupidi pecuniarum, et auari qui animam suam uenalem habent, timent ne prodant et perdant lucra terrena; sic metuit uir ille sanctus, ne forte abscondendo ea et custodiendo perderet celestia. Et idcirco quotiescunque auri et argenti in potestatem eius aliquid deuenerat, statim expendere curauit et pauperibus distribuere, ut uir euangelicus secundum Euangelii mandatum faceret et thesaurizaret sibi thesauros in celo, ubi nec erugo nec tinea demolitur, et fures non effodiunt nec furantur . Et quoniam totam spem suam tam firmiter et expedite collocauit in celestibus, nichil eum nocere potuit  nec irretire, quod de terrenis et caducis delectabile esse uidebatur in mundo. O uirum uenerabilem et electum, mansuetum et pium, celestibus semper intentum, et de caducis et terrenis minus curantem: quod et habitu monstrabat et actu! Nullum in eo locum inuenit superstitio uestium et ciborum, non iactantia, et detractio: sed uno eodemque equali cum ceteris uestimento et uictu semper contentus erat: et ex hac lingue et uite munditia foris innotuit, quante puritatis dilectione cor eius interius plenum erat. Ex simplici uero uestimentorum usu atque ciborum, monstrauit exemplo auditoribus suis, quod sermone docuit ex preceptis Dei et sanctorum eius. Nam legerat scriptum beato Petro apostolo admonente: Non in ueste pretiosa : et coapostolo  eius Paulo adhortante didicerat, quoniam esca et potus non est regnum Dei; sed iustitia, pax, gaudiumque in Spiritu sancto . De potu uero eius quid dicam? in quo ei tantum erat temperamentum, ut uix unquam, secundum Apostoli dictum, modico uino utetur , quod non esset aqua mixtum. Et non tantum in semetipso hoc adimpleuit apostolicum dictum; sed et omnes sibi subiectos uehementer semper admonuit, ut nunquam ebrietatis malum incurrerent, sed uelut inferni foueam precauerent atque uitarent. Et de uitiorum omnium destructione uirtutumque edificatione in sua predicatione propheticum illud frequenter proferre solebat: Posui te ut euellas et destruas, et disperdas et dissipes, et edifices et plantes ; uolens  auditores suos omnes dictum hoc intelligere, quia nunquam uirtutum decor et bonorum operum edificium surgit, nisi uitiorum labes et immunditia destruatur. Sed et apostolicum illud gloriosum et omni laude dignum testimonium, propter incitamentum caritatis Dei et proximi atque desiderium regni celestis, frequentissime in conclusione predicationis sue solebat aptare: Quod oculus non uidit, nec auris audiuit, neque in cor hominis ascendit que preparauit Deus diligentibus se . Sciens igitur predicator pius his duobus testimoniis, prophetico scilicet et apostolico, intentis auditoribus multum conferri per carisma absconditum Spiritus sancti, quod et prophetam impleuit et apostolum; et idcirco tam  sedulo in celesti predicatione sua hoc usus est oraculo et hortamento uirtutum.

18. Et quoniam superius uno operis testimonio, quod tam religiose uir Dei Gregorius secundum Dominicam orationem de remissione impleuit, multa bonorum operum insignia demonstrantur; libet et illud referre, qualiter fecit in quotidiana conuersatione sua de omnibus obtrectatoribus suis, qui ei aliquando derogabant propriis uitiis instigati: qualiter eos non quasi pro detractoribus exhorruit et odiuit, sed quasi amicos et adiutores semper amauit et adiit; et secundum Psalmiste dictum , tanquam surdus eos non audiens, et quasi mutus non aperiens os suum, benigne cum eisdem conuersatus est, nichilque eis negauit, que amicis impendere debuit.  Unde hoc ei, nisi gratia superna largiente, pre munditia mentis egregie uenire potuit, quod tanquam paruulus tam obliuiosus iniuriarum, tam tenax uirtutum fieri ualuit? Sagitta enim sermonis Domini non tantum eius corporis aures tetigit, sed etiam cordis aures ueraciter penetrauit, et illuminauit: ubi in Euangelio, paruulo ad se uocato, adhuc rudes apostolos suos, et cum ipsis simul omne hominum genus uiam regni celorum qualiter intrare debeant admonuit, dicens: Amen dico uobis, nisi conuersi fueritis et efficiamini sicut paruuli, non intrabitis in regnum celorum . Hoc ergo et cum familiaribus et cum extraneis non semel exercuit, sed assidue, nisi ubi districtio discipline et correctioninis inter subiectos aliud exigebat. Sed dum uir iste  tam humilis et patiens, pro amore diuino tam contemptibilia et sue persone indigna et ferre uoluit equanimiter, et potuit; euenit hoc, quod in diebus eius pene omnibus qui eum nouerant incognitum non erat: quia pene omnes hi qui tanto uiro honorem debitum impendere noluerunt, ultione diuina percussi sunt, et ad cognitionem sui, licet coacti et inuiti, reducti ut palam daretur intelligi scire uolentibus, quia sub diuina custodia fortiter intus protegebatur, quamuis interdum ante oculos hominum superborum ferre uideretur indigna opprobria. Sed qui hoc attendere uoluerit et imitari, non mediocriter ei proficiet ad introitum regni celestis: dum omnes, qui eamdem uiam precesserunt, talia paterentur, secundum dictum et formam apostolorum, qui ibant  flagellati a conspectu consilii gaudentes et dicentes, quia per multas tribulationes oportet nos intrare in regnum celorum .

19. uerum quia inter uirtutes maximas opus eleemosynarum ab ipso Domino et Redemptore nostro est ordinatum, et omnes Scripture sancte Noui Testamenti et ueteris hoc opus salutiferum laudant et glorificant; de largiflua eleemosynarum datione B. Gregorii ad memoriam posteritatis et imitationis exemplum pauca sunt proferenda. Floruit enim uir ille uirtutibus aliis multis, sed maxime in eleemosynarum sacra purificatione fuit semper intentus, in tantum ut nichil sibi auri, nichil argenti preter Ecclesie necessaria ministeria unquam reseruare uoluisset.  Sed et de alia substantia sua, eadem benignitate largus habebatur et dilatatus, pauperibusque Christi semper proficuus et pius: nichilque sibi ex ea, excepto uictu quotidiano et uestitu simplici, uoluit reseruare, ponens spem suam totam magis in tremendi examinatione iudicii, quam in presenti locupletatione thesaurorum et diuitiarum mundi. Ideoque tam facile pro amore Christi omnia largiri potuit que habebat, ex cuius ore et exemplo eadem didicerat que faciebat: Quod superest uobis date eleemosynam; et ecce omnia munda sunt uobis . Considerauit eadem fide et caritate sanctos Patres in ueteri Testamento a Deo donatos, eadem spe remunerationis sempiterne de eleemosynarum operibus fructuosis semper fuisse sollicitos. Unde et in  psalmo sanctus Propheta pro beatitudinis testimonio huius operis deuotionem posuit dicens: Beatus qui intelligit super egenum et pauperem: in die mala liberabit eum Dominus . Sed et alius propheta de eodem opere sancto laudabiliter canit et dicit: Sicut aqua exstinguit ignem, ita eleemosyna exstinguit peccatum . Dominus quoque ipso pro hoc opere in die tremendo sanctos suos gratia sua et benedictione sempiterna effert et extollit dicens: uenite, benedicti Patris mei, percipite regnum quod uobis paratum est ab origine mundi: quia esuriui, et dedistis mihi manducare; sitiui, et dedistis mihi bibere; nudus fui, et operuistis me, etc. . Talia B. Gregorius de utroque Testamento, in quibus doctissimus erat, intelligendo et penetrando precepta  et diuinam Scripturam, legem uertit in opera: et non auditor obliuiosus factus, sed factor operis, in lege Dei semper erat. Eia milites Christi, audite et intelligite, et assumite exempla Patris huius rectissima et preclara, ut uobis etiam adhuc in corpore uiuentibus, et intuentibus ac diligentibus ea, inde crescat gratia Dei, largiens uulnerum nostrorum remedia, unde illi creuerunt tantarum uirtutum ornamenta.

20. Talibus successibus et uite meritis beatus abbas meus et preceptor Gregorius, dum semper in melius crescendo proficeret, et prope iam ad septuaginta annorum etatem tam charus Deo quam cunctis hominibus perueniret; adfuit dies, in qua militem  suum Dominus adhuc meliorando subuehere uellet ad sublimiora, et remunerationis ei premia largiri, que meritis eius debebantur et operibus fructuosis. Tactus itaque est ea molestia corporali in sinistro latere, quam paralysin medici uocant: et crescente eadem molestia et ingrauescente per dies singulos, secundum Scripture testimonium, flagellauit Deus filium suum in hac peregrinatione , quem e uicino erat recepturus ad patriam celestium mansionum; tribus enim annis ante obitum suum, arreptus est illa infirmitate. Sed erat languor talis, ut in primis uix ambulare posset, uel manu deduci ad profectum  proprium et subditorum suorum, et loqui que ad edificationem pertinebant. Quod utique agere non est oblitus; sed sicut semper solebat, tradere non destitit auditoribus suis libros diuine legis et monita salutis eterne. Nam et condiscipulis melioribusque meis in eadem molestia plures tradidit libros; et mihi modico Ludgero librum sancti Augustini tradidit, quem Enchiridion, id est Manuale, ipse nuncupauit

21. Hec ita agendo beatus homo Gregorius, a profectu spiritualium successionum in ipsa egritudine sua nunquam desinendo, auxit per singulos dies sane mentis sapientia, licet imbecilli corpore, quod sibi suisque ad ingressum regni celestis et gaudium proficeret sempiternum. Tertio tandem anno inchoate  egritudinis, quasi auri more quod per ignem transiit, corporis fatigatione purgatus ad id peruenit, ut ubicunque opus erat, inter discipulorum manus portare necesse esset. Et nec tunc quidem uir uenerabilis ab opere Dei unquam cessauit: sed aut diuinos libros legere coram se, aut pro eadem mentis sue exercitatione ad celestia psalmos cantare assidue fecit: sicque ad extrema perducto imbecilla membra corporis, que iam tunc lecto semper sustentare necesse erat, candida facta sunt ac nitida ad instar lactis uel lane albe, ut innotesceret uidentibus in quanta munditia spiritus intus haberetur coram oculis Dei. Tunc ceperunt conqueri et contristari qui ibidem adfuerunt utriusque sexus necessarii  amici, tam de eius transitu citius imminente, quam de tardatione electi filii eius Albrici, in quo totius domus [a 1Kb] spes magna incubuit: qui tunc temporis in Italia erat regali seruitio occupatus; et nemini notum quando esset uenturus. Hec audiens Pater Deo dilectus Gregorius, cepit condolere merentibus, de seipso securus, et de filio sollicitus: et consolatus eos cepit, sicut frequenter sanus corpore ante solebat inter communia colloquia, propheticum illud proferre ac dicere: Nolite timere, non transibo, inquit, antequam ipse ueniat. Quod quam ueraciter spiritu prenosceret, rei probauit euentus. Nam triduo uel quatriduo ante transitum eius, uenit diu optatus et electus filius eius Albricus inopinate, cunctis nescientibus, excepto Patre spiritali, qui eius aduentum  longe ante predixit.

22. Tunc continuos illos tres dies aut quatuor in communi utilitate et totius familie salubri negotio dum ducerent, sano sensu quecunque desiderabant inuicem conferentes; uenit ei dies extremus mortalitatis huius, ad ingressum regni et perpetue saluti predestinatus. Circumsteterunt eum discipuli eius, desiderantes adhuc quamuis infirmum Patrem diutius secum habere, et de eo optando dicere ad inuicem: Non moritur hodie, non moritur hodie. Ipse uero, uiribus assumptis, quibus ualuit: Hodie, inquit, uolo licentiam habere. Et his dictis, iussit se ante  oratorium sancti Saluatoris a discipulis portari, et ostium aperiri: ibique oratione facta et communione sacri corporis et sanguinis Domini accepta, aspiciens ad altare, mente celestibus intentus, ad  Dominum perrexit [a 1Kb] , cui tanto tempore sincera mente seruiuit, prestante eodem Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum. Amen.



APPENDIX.





ACTA SEU uITA SANCTI LUDGERI AUCTORE ALTFRIDO EPISCOPO MONASTERIENSI.




INDEX CAPITUM.


    De persecutione uursingi.
    De expulsione eius.
    Quomodo Radbod tentauit reuocare illum.
    De obitu Pippini.
    De obitu uursingi.
     De natiuitate Liafburge.
    Quomodo Liafburge de periculo mortis erepta sit.
    De natiuitate S. Ludgeri.
    De industria eius.
    De aduentu Aluberti, et qualiter una cum Ludgero trans mare rediit.
    Quomodo iterum S. Ludgerus transmarina petiit.
    Quomodo S. Ludgerus ad patriam rediit.
    De aduentu S. Liafuuini.
    De obitu S. Liafuuini.
    Quomodo S. Ludgerus in Fresia idola destruxit.
    De ordinatione Albrici et S. Ludgeri.
    Qualiter S. Ludgero gubernacula plebium reuelata sint.
    Qualiter S. Ludgerus in Effresia docuisset.
    uersus Ioseph ad S. Lud. . . . 





PROLOGUS AUCTORIS.

1. Altfridus Dei gratia episcopus dilectis fratribus  et monachis in cenobio S. Saluatoris et S. Patris Ludgeri Domino seruientibus in Christo.

Petitioni uestre idcirco consensum prebui, quia caritati uestre nichil denegare potui. Postulastis igitur crebris precibus, ut de uita S. Patris Ludgeri aliquid scribere studerem, quatenus tam ueneranda illius exempla multis ad edificationem proficerent. Ad quod studiosum opus peragendum, quamuis imparem me esse, et scientia et doctrina debilem scirem, tamen caritate cogente ad illud scribendum animum appuli, quia nefas putabam tanti uiri latere uirtutes. Cum beati Gregorii ad indagationem sacri uerbi sonus dicat: Sunt nonnulli, quos ad amorem celestis patrie plus exempla quam predicamenta incendunt. Fit uero plerumque animo duplex adiutorium  in exemplis Patrum. Exempla etiam et actus sancti Ludgeri ideo plene comprehendere nequeo, quia non ea uisu, sed auditu didici, illis attestantibus, qui ab infantia illum nouerant. Hildigrimo scilicet episcopo fratre eius, et Gerfrido episcopo nepote eius,  sed et sanctimoniali femina Herburga germana eius, nec non et uenerabilibus eius presbyteris Aluberto, Atingo et Thiatbaldo. uirtutibus igitur multis atque signis, que per illum Dominus operatus est. per negligentiam pretermissis, ea sola huic libello inscribi feci, que una uobiscum aut uisu deprehendi, aut facta certe cognoui.



INCIPIT uITA.

2. uitam sancti Ludgeri scripturus, ratum duxi altius repetendam, ut quibus in hoc seculo sit parentibus editus, euoluam. Fuit in diebus Radbodi regis Fredsonum uir quidam nobilis in ea gente uursingus nomine, cognomento Ado; qui quamuis fidem sancte Trinitatis nondum sciret, erat tamen  adiutor pauperum, defensor oppressorum, in iudicio quoque iustus. Et quia gens illa eo tempore in errore infidelitatis erat excecata, multi multa iniusta a rege et ab eius ministris sunt perpessi. Alios enim rex idem insidiando necauerat, et hereditates eorum possidebat, et nichilominus sibi hereditates eorum uindicabat. Sed uir prefatus se minime subtrahens, quominus ueritatem coram rege et eius principibus defenderet, nullius personam in iudicando iuste, et amplectendo ueritatem respiciebat. Qua de re contigit, ut magnas a rege crudeli insidias pateretur, ita ut iuberet illum callide interfici, et facultates suas tolli. Quod lethale consilium illi continuo unus ex consiliariis regis nuntiare curauit, eo quod a pluribus diligeretur.

 3. Tunc uursingus una cum coniuge sua Adalgarda et filio uno, quem habebat, Nothgrimo nomine, et cum paucis domesticis suis occulte fugiens ad ducem Francorum, nomine Grimoldum [a 1Kb] peruenit. Qui benigne ab eodem duce susceptus, habitauit in regione Francorum et imbutus fide catholica baptismi consecutus est gratiam, una cum coniuge sua et filio ac domo reliqua. Post prefati uero ducis obitum singuli duces Francorum uenerabilem uursingum honoratum beneficiis retinuerunt secum, uxor uero eius in peregrinatione eius alterum sibi genuit filium nomine Thiatgrimum, et filias nouem, et defuncta obiit in pace, nec non et sex filie eius in uirginitate subtracte sunt. Pater igitur filios duos cum filiabus tribus, que remanserant, cum timore Domini nutriens, seruauit  castitatem suam reliquum tempus uite sue.

4. His ita gestis, rex Radbodus infirmari cepit infirmitate, qua et mortuus est, et sex annis continuis ante diem mortis sue paulatim traxit dolorem, cepitque regnum eius deficere, regnum quoque Francorum augmentando proficere. Infirmatus autem misit ad uirum memoratum uursingum, postulans ut ad se rediret recepturus hereditatem suam, insuper et alia multa se daturum ei spopondit, si pacem secum tenere uoluisset. Sed uir catholicus precibus eius non acquieuit. Iterum autem Radbodus misit ad eum postulans, ut si ipse uenire noluisset, saltem filium suum ad se mitteret, et iurauit se ei daturum quidquid sibi promiserat. Igitur uursingus precibus uictus misit ad eum filium suum  iuniorem, quem ille benigne suscipiens fecit honorifice habitare secum, et restituit ei hereditatem patris. Ipse tamen pater cum seniore filio et filiabus habitauit in regione Francorum usque ad obitum regis [b 1Kb] . . .

Contigit autem Pippinum ducem Francorum de hac luce migrasse, et filium eius Carolum regno potiri patris, qui multas gentes sceptris adiecit Francorum, inter quas etiam cum triumphi gloria Fresiam, exstincto Radbodo, paterno addit imperio, in qua tunc gente sanctus Willibrordus positus est predicator, sedesque episcopalis in Traiecto castello delegata est, sicut in libello de uita ipsius Willibrordi scriptum legitur. Dedit igitur Carolus memorato uursingo beneficium in confinio Fresonum, et direxit  eum ad patriam suam causa fidei roborande. Qui ueniens, accepta hereditate propria, habitauit in loco qui dicitur Suabsna [c 1Kb] iuxta Traiectum, et cepit esse adiutor sancti Willibrordi cum filiis et propinquis suis, in quibuscunque potuerat. Diligebat eum sanctus Willibrordus ualde, eo quod esset uir bonus et plenus fide et acceptabilis uniuerse plebi et castitatem seruans.

5. Nothgrimus igitur filius eius senior duxit uxorem fidelem similiter, et filie tres cum timore Domini  coniugio copulate sunt, uiuente patre, habuitque progenies illa magnam familiaritatem cum sancto Willibrordo, nec non et cum sancto Bonifacio, qui post eum partibus illis doctor serenus illuxit, quoadusque pro fide Christi martyrio coronatus, spiritum reddidit in pago, cui nomen Astrache, in loco qui Doccinga uocatur, sicut et de illo scripta testantur.

Post obitum uero patris Thiatgrimus filius iunior memorati uursingi duxit uxorem, nomine Liafburch , filiam cuiusdam Nothradi et Adelburge; que uidelicet Adelburch pridem duos suos germanos fratres sancto commendauerat Willibrordo, de quo superius diximus, Domino nutriendos; quorum maior Wullibrat, minor autem Thyatbrat uocabatur:  qui etiam primi omnium gentis Fresonum clericatus officium acceperunt. Horum prior in leuitarum obiit gradu, iunior non peruenit ad gradum, sed ita in iuuentute de hac luce migrabat.

6. Memorata Liafburch, cum nata esset, habebat auiam gentilem, matrem uidelicet patris sui abrenuntiantem omnino fidei catholice: que non nominanda cum furore [d 1Kb] conuersa, eo quod prenominata coniux filias tantum genuisset, et filium uiuentem non haberet, misit lictores, qui reparent eamdem filiam tunc natam de sinu matris, et necarent priusquam lac sugeret matris, quia sic mos erat paganorum, ut si filium aut filiam necare uoluissent, absque cibo terreno necarentur. Lictores autem, sicut illis fuerat imperatum, rapuerunt eam et deduxerunt eam  et portauit illam unum mancipium ad situlam aqua plenam, cupiens eam in ipsam aquam mergere, ut finiret uitam. Sed miro Omnipotentis dono actum est, ut puella, que necdum suxerat ubera matris, extensis brachiis suis utraque manu apprehenderet marginem situle, renitens ne mergeretur. Hanc ergo fortitudinem tenerrime puelle ex diuina credimus actam predestinatione, eo quod ex ea duo episcopi fuissent oriundi, sanctus uidelicet Ludgerus et Hildigrimus. In hac ergo colluctatione mirabili iuxta misericordis Dei dispositionem superuenit uicina mulier, et misericordia mota eripuit puellam de manu prefati mancipii, cucurritque cum ea ad domum suam, et claudens post se ostium, peruenit ad cubiculum in quo erat mel, et misit ex melle illo in os  iuuencule, que statim sorbuit illud. uenerunt interea predicti carnifices iussa domine sue expleturi: dominabatur enim illa furibunda in tota domo filii sui. Mulier autem que infantem rapuit, occurrens lictoribus dixit, mel comedisse puellam, et simul ostendit illis eam adhuc labia sua lingentem, et propter hoc illicitum erat iuxta morem gentilium necare illam. Tunc lictores dimiserunt illam, et mulier que eam rapuerat, occulte nutriuit eam mittendo lac per cornu in os eius. Mater quoque occulte misit  ad eam nutricem puelle afferentem que necessaria fuerant, quoadusque prefata illa ferox mulier uitam finiret: et tunc demum accepit mater filiam suam nutriendam. Sed de his ista sufficiant.

7. Nunc etiam quia de sancto Ludgero loqui inchoauimus, libuit de eo uerum [a 1Kb] replicare sermonem. Cum uenisset autem Thiatgrimus, pater eius, de quodam itinere, et mater eius pregnans esset, uicinaque partui gestans in utero eumdem futurum episcopum, audito quod uir eius ueniret, immoderate gaudens properauit ad eum, et offenso pede corruit, intrauitque palus per latus eius, et ablata est mortua, ita ut nullus putaret eam uel uite presenti restituendam, uel filium quem gestauit in utero; sed miserante diuina clementia reuixit spiritus eius, et bene  fuerat curata; in puero quoque post paucos dies edito nulla lesionis macula apparuit. Baptizatus autem accepit uocabulum Ludgerus. Qui statim ut ambulare et loqui poterat, cepit colligere pelliculas et cortices arborum [b 1Kb] , quibus ad luminaria uti solemus, et quidquid tale inuenire poterat, ludentibusque pueris aliis, ipse consuit sibi de ipsis collectionibus quasi libellos. Cumque inuenisset sibi liquorem imitabatur scriptores, et afferebat nutrici sue quasi utiles libros custodiendos: Et cum ei quis diceret, Quid fecisti hodie? dixit se per totum diem aut componere libros aut scribere, aut etiam legere. Cumque iterum interrogaretur, Quis te docuit? Respondit: Deus me docuit. Meditabatur autem in tenera etate quod postea deuotus impleuit.

 8. Post hec etiam auctus maiori gratia, rogauit parentes suos ut se alicui uiro Dei committerent erudiendum. At illi, cum essent benigni, glorificauerunt Deum, uidentes intentionem iuuenis, commendaueruntque eum uiro uenerabili Gregorio discipulo et successori sancti Bonifacii martyris, Domino nutriendum, qui libenter eum suscepit, et comperta sagacitate pueri, studiose illum erudiebat. Creuit itaque Ludgerus proficiens in timore Dei, et deposito seculari habitu in Triecto  monasterio se contulit ad studium artis spiritualis. Erant autem in illa schola Gregorii et alii condiscipuli nobiles et prudentes, e quibus alii episcopi postea exstiterunt, alii in minoribus gradibus doctores ecclesiarum;  apud quos idem Ludgerus in magno habebatur affectu, eo quod esset uir mire mansuetudinis, uultu hilari, non tamen facilis in risu, et in omnibus actibus prudentiam cum temperantia amplectens. Erat enim assiduus meditator diuine Scripture, et eius precipue que ad laudem Dei, et ad doctrinam pertinebat catholicam, pro quibus a uenerabili magistro, uelut unicus filius, diligebatur.

 9. uenit interea uir quidam de terra Anglorum Alubret [c 1Kb] nomine ad abbatem Gregorium, cupiens Domino cooperante plebi partis illius in doctrina prodesse , quem abbas Gregorius libenter suscepit, et comperto quod esset uir bonus et doctus, suasit ut sibi episcopus fieret: non enim fuerat idem Gregorius ad gradum episcopalem ordinatus, sed presbyterii perseuerauit in gradu. uir igitur prudens, ad hec: Ut scias, inquit, me cum licentia et consilio episcopi mei huc transmeare, mitte mecum fratres fideles ad terram de qua egressus sum, ad episcopum meum, ut ab eo ordiner ego et illi, tali modo consensum prebeo. Quod abbas Gregorius libenter audiens, direxit eum et cum eo Ludgerum aliumque fratrem fortiorem etate, Sigibodum  nomine, ad episcopum, de quo Alubertus dixerat: qui eumdem Alubertum ordinauit episcopum, Sigibodum presbyterum, Ludgerum diaconum, et manserunt illic anno uno. Alcuinus etiam illo in loco tunc magister erat, qui postea temporibus Caroli Turonis [d 1Kb] et in Francia magisterium exercuit. Cui statim Ludgerus hauriens spiritalia dogmata [e 1Kb] . . . post anni uero circulum reuertentes, qui missi erant, Domino gubernante, uenerunt ad abbatem Gregorium, qui benigne suscipiens eos, gauisus est ualde in aduentu eorum, et mansit cum eo Alubertus, collaborans in opere Domini.

10. S. Ludgerus igitur cupiens se saturare prelibati dulcedine faui [f 1Kb] , petiit ab abbate Gregorio licentiam redeundi ad magistrum Alcuinum, quod ille  moleste ferens, fieri retinuit; noluit tamen contristari petentem, sed blandis sermonibus cepit compescere eum. Cumque cerneret se nullis obiectionibus illum a sua intentione reuocare posse, accersito patre illius postulauit, ut conaretur reuocare eum a cepto itinere, sed studiosus leuita instanter in suo uoto permansit. Tunc parentes eiusdem Ludgeri et Gregorius, quandoue precibus euicti, direxerunt eum ad prefatum magistrum Eboraice ciuitatis Anglorum, prebentes que illi opus erant in uia: quem magister illustris Alcuinus cum magno suscepit gaudio. Susceptus itaque Ludgerus, erat consueto more omnibus charus, eo quod esset ornatus moribus bonis, et studiis sanctis, et mansit ibi annis tribus et mensibus sex, proficiens in doctrine studio. Cupiebat  enim ibidem diutius in sancto manere studio; sed non fuit concessa facultas: nam ingredientibus ciuibus illis ad bellum contra inimicos suos, contigit ut per rixam interficeretur filius cuiusdam comitis ipsius prouincie a Fresone quodam negotiatore, et idcirco Fresones festinauerunt egredi de regione Anglorum, timentes iram propinquorum interfecti  iuuenis. Tunc Alcuinus necessitate compulsus direxit Ludgerum, et cum eo diaconem suum nomine Putul, cum prefatis negotiatoribus [a 1Kb] , timens ne amore discendi aliam regionis illius ciuitatem adiret, et pro ultione predicti iuuenis aliquas pateretur insidias. Dicebat enim se potius uelle mori quam ut filius suus dilectus quidquam pateretur lethalis mali. Directus itaque Ludgerus, prospero cursu peruenit ad patriam suam bene instructus, habens copiam librorum, eratque patri Gregorio et ceteris tanto tunc dignior et acceptior, quanto fuit et in monasticis eruditionibus illustrior. Diaconus uero, qui uenerat cum eo, iuxta dispositionem Alcuini perrexit Romam, iterum reuersurus, qui etiam postea cum Alcuino uenit in Galliam in ordine presbyterii.

 11. Cum talia gerebantur, uenit quidam presbyter sanctus et doctus, de genere Anglorum, nomine Liafuuinus, ad abbatem Gregorium, dicens sibi a Domino terribiliter trina admonitione fuisse preceptum, ut in confinio Francorum atque Saxonum secus fluuium Isla plebi in doctrina prodesse deberet, rogauitque ut ad locum illum se perduci iuberet et ad fluuium sibi a Domino prenominatum. Tunc Gregorius, eo quod locus idem ad parochiam suam pertineret, benigne eum illic dirigere statuit, agens gratias pastori summo, eo quod uisitaret plebem suam. Misit etiam cum eo et Marchelmum seruum Dei de genere Anglorum, et a sancto Willibrordo episcopo a pueritia sanctis instructum moribus, ut eum preponeret populo. Susceptus ergo presbyter Liafuuinus a matrona  quadam nomine Auerhilda, ceterisque fidelibus seminabat documenta salutis, et rigabat prata mentium. Fecerunt autem ei oratorium in Occidentali parte prefati fluminis, in loco qui Hulpa uocatur.

12. Post hec etiam edificauerunt ei ecclesiam in littore orientali eiusdem fluminis, in loco cuius uocabulum est Dauentre, cumque ad eam populus ob uiri sancti doctrinam conflueret, Saxones qui eo tempore paganis fuscabantur ritibus, in furorem conuersi collecto exercitu effugauerunt Christianos ab illis locis, et ecclesiam combusserunt igni. Tunc uir Dei Liafuuinus reuersus ad abbatem Gregorium prestolabatur consolationem a Domino. Sedato igitur tumultu reuersisque predonibus in sua, uir Dei reedificauit  ecclesiam que fuerat combusta; et more solito non cessabat documenta salutis impendere gregi, quoadusque pastori summo dilectam redderet animam, et defunctus in eadem ecclesia est sepultus.

13. Post S. Liafuuini obitum iterum impii Saxones uastauerunt locum illum, et succenderunt ecclesiam, corpusque eius per tres dies quesiuerunt, nec inuenire potuerunt. Sed et abbas Gregorius migrauit ad Dominum [b 1Kb] , et suscepit curam pastoralem Albricus nepos eius, qui uenerabilem Ludgerum cum magno diligebat affectu, atque eum ita allocutus est,  dicens: Nunc quia frater meus dilectissimus es, peto ut desiderium meum impleas; locus enim in quo sanctus Domini, Liafuuinus presbyter, quem nosti, in opere Domini usque ad mortem persistendo laborauit, ubi sacrum eius corpus sepultura tegitur, in solitudinem est redactus; quamobrem peto ut eum restaurare studeas, et super corpus sancti ecclesiam reedifices.

14. Dei igitur famulus Ludgerus magistri iussis obtemperans quesiuit in loco prenominato corpus sancti et non inuenit, sed tamen intra spatium loci ubi illud esse putabat, cepit construere ecclesiam. Cumque posuisset bases, et parietes conaretur erigere, apparuit ei sacerdos Domini Liafuuinus in somniis, dicens: Frater dilectissime Ludgere, bene  fecisti restaurando Dei templum iamdudum deletum a gentilibus, sed et corpus meum quod quesisti inuenies sub australi, quem erexisti, pariete humatum. Ludgerus igitur mane Domini laudibus expletis inuenit corpus sancti in loco sibi in uisione predicto, et collecta multitudine fecit transuehi bases eiusdem edificii in partem australem, et ita infra ecclesiam collegit sepulcrum uiri Dei. Perfecta itaque est ipsa ecclesia et consecrata, que nunquam deinceps a gentilibus fuerat contaminata. Sed in loco illo per seruum suum Liafuuinum Dominus multas uirtutes operatur usque in hodiernum diem, ubi est etiam nunc cenobium canonicorum Domino famulantium.

15. Post hec misit Albricus Ludgerum et cum eo  alios seruos Dei ut destruerent fana deorum, et uarias culturas idolorum in gente Fresonum. At illi iussa complentes attulerunt magnum thesaurum eum [c 1Kb] quem in delubris inuenerant, ex quo Carolus imperator duas partes accepit, tertiam uero partem ad usus suos Albricum recipere precepit.

Albricus autem cum in Colonia gradum accepisset episcopalem, fecit et Ludgerum secum presbyterii percipere gradum, et constituit eum doctorem ecclesie in pago, cui nomen Ostrache , in loco ubi sanctus Bonifacius martyrio est coronatus. Diuisitque idem Albricus annum in distributiones quatuor, ita ut in Traiecto monasterio pre ceteris prepositis ipse in tempore uernali in doctrine studio et sancte conuersationis preesset fratribus  menses tres, deinde post eum in estate Adalger presbyter in uice sua menses tres, post hunc Ludgerus presbyter menses tres, deinde in hieme Thiatbrat presbyter menses tres.

16. Ludgerus igitur in ordine uicis sue nocturnis temporibus post psalmodiam et orationes, quas semper amauerat, in solario ecclesie sancti Saluatoris, quam sanctus Willibrordus confluxerat, membra quieti dare consueuerat, ubi ei nocte quadam uenerabilis abbas Gregorius per uisionem apparuit dicens: Frater Ludgere, sequere me; quem dum ipse sequeretur,  ascendit in eminentiorem locum, iactauitque coram eo particulatim quasi membranas et uestimentorum partes, et dixit: Collige ex eis aceruos. Cumque congregasset ex eis tres tumulos, dixit ei: Distribue ista bene in opere Domini et ego tibi satis dabo; et signauit eum signaculo crucis et abscessit. Cumque mane facto retulisset somnium preposito monasterii Haldoni nomine et custodi ecclesie sanctitate predito Marchelmo, cuius superius memoriam feci: confestim Marchelmus ad hec ea que probauit rei euentus, exorsus est, dicens: Tres tumuli, quos congregasti, trium sunt gubernacula plebium, quibus adhuc pastorali regimine te oportet preesse. At ille dixit: Utinam in loco mihi credito aliquem Domino fructum perficiam. Hic etiam Ludgerus, qualiter in  gente Fresonum optatum euangelizandi exercuisset officium, et semina uite superne gratie rore irrigante, in agris multorum cordium ad eius predicationem uberrime pullulassent, testes sunt usque hodie populi regionis illius, quod ad ueritatis agnitionem a prisco reuocauit errore; testes quoque ecclesie, quas per loca singula construxit; testes et famulantium Deo congregationes, quas aliquibus coadunauit in locis.

17. Cui etiam testimonium perhibuit quidam Alcuini discipulus [a 1Kb] uersibus heroicis talia mandans:

Frater amore Dei cognato dulcior omni
Et consanguineis merito pretiosior ipsis.
Ludger amate mihi, Christi te gratia saluet:
 uiue tue gentis Fresonum clara columna,
Presbyter occiduis laudabilis orbis in oris,
Doctus, in eloquio prudens, et mente profundus;
Ipse gradum meritis ornas, et moribus almis.
Et puer, en, senibus humili de corde ministras:
Et germanus agis cunctis equalibus euo:
Atque parens pueris uite documenta rependis.
In melius crescendo, mei memor esto, sacerdos,
In precibusque tuis commendes queso Tonanti
His breuibus uatem, qui te laudauit in odis;
Cui teretis baculi pro tali carmine donum
Munificus tribuas. Fors hec mercedula uati
Concordat modico. Felix sine fine ualeto.
Hic [b 1Kb] Pater egregius meritis Bonifacius almis
Cum sociis pariter fundebat sanguinis undam,
 Inclyta martyrii sumentes stemmata sacri.
Terra beata nimis sanctorum sanguine diues,
Transuolat hinc uictor miles ad premia celi,
 Ultima cespitibus istis uestigia linquens.
Suadeo que propter curuato poplite supplex,
Tu quicumque legis, terris his oscula fige.
Spes tibi magna fiat [Forte, fiet] lacrymas ascendere celum
Hinc potuisse tuas fultas patronibus [c 1Kb] istis.
Sic manet [d 1Kb] ille cruor cuncto pretiosior auro,
Membraque celesti rore hic perfusa quiescunt.
Adiuuat hinc Paulus doctor, Bonifacius inde,
Hec illis quando constat simul aula dicata.

18. Cumque uir Dei Ludgerus in eadem regione annis fere septem in doctrine studio persisteret, consurrexit radix sceleris Wutukint dux Saxonum eatenus gentilium, euertit Fresones a uia Dei combussitque ecclesias et expulit Dei famulos et usque ad  Fleo fluuium fecit Fresones Christi fidem relinquere, et immolare idolis iuxta morem erroris pristini. Sed et Albricus episcopus in ipsa peruersa commotione migrauit ad Dominum. Tunc Ludgerus necessitate compulsus deseruit partes illas, et disposita turba discipulorum, duos ex eis secum assumens, Hildigrimum scilicet germanum eius, et Gerberium, qui cognominabatur Castus, perrexit Romam [e 1Kb] , et inde progrediens peruenit ad monasterium S. Benedicti in regno Beneuentino, et illic in sancta conuersatione consistens didicit regulam eiusdem sancti Patris Benedicti. Erat enim cupiens hereditate sua cenobium construere monachorum, quod ita postea Domino opitulante concessum est in loco qui uocatur uuerthina.

 19. Post duos igitur annos et menses sex reuersus est ad patriam suam, et peruenit eius fama ad aures gloriosi principis Caroli, qui constituit eum doctorem in gente Fresonum ab orientali parte fluminis Labeki [f 1Kb] super pagos quinque quorum hec sunt uocabula [g 1Kb] : Hugmerchi, Hunusga, Fuulga, Emisga, Fedirga et unam insulam, que dicitur Bant. Ipse uero cura solerti, doctrine Domini gregi sibi tradito fluenta ministrare studuit, fana destruere, et omnes erroris pristini abluere sordes. Curauit quoque ulterius doctrine deriuare flumina, et consilio ab imperatore accepto transfretauit in confinio Fresonum atque Danorum ad quamdam insulam que a nomine Dei sui falsi Fosete, Foseteslant [h 1Kb] est appellata. Cui  cum nauigando appropinquassent, tenens in manu sua crucem, et ad Dominum preces cum laudibus fundens, uiderunt, qui in ea naui erant, caliginem tenebrosam  de eadem naui egredientem, qua recedente, magna in ea serenitas perstitit. Tunc uir Dei ait: uidetis, qualiter per misericordiam Dei effugatus est inimicus, qui prius caligine occupauerat insulam hanc. Peruenientes autem ad eamdem insulam, dextruxerunt omnia eiusdem Fosetis fana, que illic fuere constructa, et pro eis Christi fabricauerunt ecclesias. Cumque habitatores terre illius fide Christi imbueret, baptizauit eos cum inuocatione sancte Trinitatis, in fonte, qui ibi ebulliebat, in quo S. Willibrordus prius homines baptizauerat, a quo etiam fonte nemo prius haurire aquam nisi tacens presumebat. Cuiusdam etiam eorum principis filium Landricum nomine accepit a fonte, quem sacris litteris imbutum ordinauit presbyterum, qui multis annis  genti Fresonum in doctrine prefuit studio. Tunc iterum operante maligno ab orientalibus Fresonibus nox infidelitatis magne fuerat exorta, cuius Maluinno  et Eilrat [a 1Kb] fuere principes, et combuste sunt ecclesie seruique Dei repulsi; sed radiante sole iustitie effugate sunt tenebre radiantis erroris, ita ut post anni circulum S. Ludgerus cum suis prisca consuetudine fiducialiter plebi illi pabula fidei ministrare non desisteret, et Domino opitulante in ea, quam tunc receperant, perseuerabant fide.

20. Interea per dispositionem misericordis Dei Saxones conuersi sunt ad Dominum, et rex Carolus eumdem uirum Dei Ludgerum pastorem in orientali parte Saxonum constituit, cuius parochie sedes est principalis [b 1Kb] in loco Mimigernefor ,  ubi Domino ipse honestum construxit monasterium sub regula canonica Domino famulantium. Itaque more solito cum omni auiditate et sollicitudine rudibus Saxonum populis studebat in doctrina prodesse,  erutisque idololatrie spinis uerbum Dei diligenter per loca singula serere, ecclesias construere, et per eas singulos ordinare presbyteros, quos uerbi Dei cooperatores sibi ipsi nutriuerat. Cupiebat igitur in cepto euangelizandi opere multis subuenire gentibus; sed tamen pontificalem gradum humiliter declinare: idcirco suos frequenter petiit alumnos. ut aliquis ex eis pro eo episcopalem susciperet ordinem. Cui cum Hildibaldus episcopus persuaderet, ut episcopus ordinari debuisset; illud apostolicum ei respondit, dicens: Oportet episcopum irreprehensibilem esse. At ille, ut erat humilis, et uiro Dei amicissimus, cum gemitu dixit: Hoc in se minime fuisse completum. Tandem consensu omnium superatus, et magis Dei dispositione coactus, acquieuit,  ne plurimorum consilio, imo Dei uoluntati contrarius esse uideretur.

21. Accepto itaque sacro ordine pontificali cum omni sagacitate et modestia gregi Saxonico sibi credito documenta salutis uberrime ministrauit, quo adusque Domino largiente ad perfectam illos perduceret fidem. Illis etiam quinque pagellis, quos in Fresia ad agnitionem uere et indiuidue Trinitatis de gentilitate perduxerat  simili modo pontificali preerat regimine. Sed et successores eius utraque loca pro una habuerunt parochia, deditque ei rex Karolus ut in regno Francorum in pago Brachante , in loco qui Locus [c 1Kb] uocatur monasterium sancti Petri gubernandum cum omnibus adiacentibus suis,  ecclesiis et uillulis. Tunc adimpletum est somnium quod ei uir Dei Marchelmus prius fuerat interpretatus de collectione trium tumulorum, significantium trium gubernacula populorum.



LIBER SECUNDUS.


 1. Quamuis preponendum sit ministerium euangelice  predicationis, et multorum illuminatio cordium operationibus miraculorum, ostensionibusque signorum, ad honorem tamen largientis Domini stylo alligari fecimus, que ab eodem sancto uiro facta recolimus.

Cum euangelizandi gratia in Fresia ad quamdam uillam nomine Helewirt peruenisset, matrona quedam Mensuit nomine excepit illum in domum suam, et ecce illo discumbente cum discipulis suis oblatus est cecus, uocabulo Bernlef, qui a uicinis suis ualde diligebatur, eo quod esset affabilis, et antiquorum actus et regum certamina bene nouerat psallendo promere; sed per triennium continua cecitate percussus est, ita ut nullum sibi lumen uel extreme uisionis remaneret. Quem dum uultu hilari esset intuitus, interrogauit si penitentiam a se uellet accipere,  acceptaque ab eo huius rei sponsione, iussit ut  die crastina ueniret ad se. Crastina uero equitanti uiro Dei obuius factus est idem cecus: accepto ergo Dei famulus per frenum eius caballo, et duxit eum a turba seorsum et confitenti peccata sua penitentiam indixit. Deinde signum sancte crucis oculis eius imposuit, et tenens manum suam coram eo, interrogauit si aliquid uideret? Ipse uero cum magno gaudio dixit, se manum illius uidere posse; at ille, Age, inquit, omnipotenti Deo gratias. Sermocinantibus quoque eis de fide catholica peruenerunt ad uillam nomine uuerthen [Al., Werfhem, Wersheim, Imerfhem], et interrogauit: si ipsam uidere potuisset? Ille uero statim ipso uocabulo nominauit eam et arbores et queque eius edificia se bene posse conspicere professus est. Ait autem ille: Omnipotenti Deo age gratias, qui te illuminauit. Cumque  uenissent ad uillam Wiscuuirt [Al., Usquurd, uuscuurdis, uosgurd, Wuscurdus] nomine, ubi oratorium erat constructum, fecit eum secum orare et Deo gratias agere, constrinxitque eum sacramento, ut ante diem obitus sui nulli, qualiter illuminatus fuerit, indicaret. Compleuit ille uiri Dei preceptum, et per dies aliquos cecitatem simulando ducatu alieno utebatur; sed post obitum eius, qualiter illuminatus fuerit, asseruit.

2. In secunda igitur expulsione seruorum Dei a Fresia, de qua superius iam diximus, iussit sanctus uir Ludgerus eumdem Bernleuum  per singulorum domos discurrere, et persuasis matronis, morituros illorum infantulos baptizare, benedicta simpliciter aqua in nomine Domini  intinctos uel superfusos cum inuocatione sancte Trinitatis. At ille iussis eius libenter obediens baptizauit in ipsa perturbatione infantes decem et octo, qui omnes nuper, ut baptizati fuerant, defuncti sunt, exceptis duobus quos beatus Ludgerus, redeunte pace, cum sancta chrismatis unctione confirmauit. Ipse uero Bernlef ubicunque uirum Dei reperisset, didicit ab eo Psalmos, et in ea, quam receperat illuminatione permansit, quoadusque senex, et plenus dierum obiret in pace. Quem dum morientem uxor sua flendo interrogaret, qualiter post eum uiuere potuisset, respondit dicens: Si ego a Domino aliquid impetrare potero, post meum obitum non longo tempore in hoc seculo eris uictura. Dumque sana et incolumis hanc eius responsionem audisset,  die quinto decimo moriendo subsecuta est.

3. Alio quoque tempore dum esset beatus Ludgerus secus mare, in loco qui uocatur Werdina, ubi ipse sibi in hereditate paterna construxit ecclesiam, terribile uidit somnium, quod narrans Herburge sorori sue dixit: uidi per somnium quasi solem fugientem supra mare a partibus Aquilonis, et nubes teterrimas sequentes, qui fugiens ac deficiens pertransiuit nos, ita ut elongatus a nobis uideri non posset, et caligines que erant secute, obtinuerunt omnia loca hec maritima. Post multum uero temporis, reuersus est sol minor et pallidior, quam fuisset prius, effugauitque caligines trans mare. Et hec dicens, ubertim faciem suam irrigauit lacrymis. Quem dum flentem soror sua conspiceret, fleuit et  ipsa, dicens: Quid sibi uult hoc sompnium? Cui ille respondit: uenture sunt a Northmannis persecutiones magne, et instantia bella, uastationesque immense, ita ut hec delectabilia loca maritima peccatis exigentibus pene inhabitabilia remaneant. Deinde posthec, fauente Deo, reddita erit pax ecclesie, et seuerissima plaga que regionibus his incubuerat, infra ipsos Northmannos retorquebitur. At illa cum gemitu dixit: O utinam dignetur me Dominus auferre de hoc seculo, priusquam superueniant. Cui ille: Non ita erit, inquit, sed in diebus tuis hec erunt; ego uero pestem illam in hoc corpore non  uidebo. Huius ergo uaticinii ueritas eiusdem sororis sue nostrisque est probata temporibus.

Nam omnibus diebus quibus idem Dei famulus in hoc seculo uixerat, pax fuit undique leta, ut nullus putaret his regionibus aliquam perturbationem a Northmannis euenire posse; sed post obitum eius a gente seuerissima [Antwerp. et Bened., seuissima] Northmannorum innumerabilia pene annis singulis perpessi sumus mala. Nam concremate sunt ecclesie; monasteria destructa; deserta ab habitatoribus predia, in tantum, ut peccatis exigentibus regiones maritime, quas prius multitudo tenebat hominum, pene sint in solitudinem redacte. Sed solem iustitie, qui pro nostris peccatis elongatus abscessit, reuersurum speramus, et iuxta presagium uiri Dei pacem  ecclesie redituram.

4. uenit quoque idem uir Dei in loco, qui uocatur Bilurbike [Ant. et Bened., Billurbeki] ad ecclesiam, et ecce mulier quedam, que illicito erat connubio suo copulata uiro, eius uolens mitigare terrorem, misit illi mel quasi pro benedictione; at ille tale munus accipere despiciendo renuit. Quidam tamen iuuenes ex discipulis eius illud mel concupiscentes acceperunt, et in ecclesia retro altare occulte posuerunt, cumque uir Dei ad idem altare missam celebraturus, accederet, et os ad preces aperuisset, confestim uas testeum, in quo illud inobedientie mel habebatur, minutatim crepuit, et dispersum est mel quod colligentes proiecerunt foras. Non cessauit autem miles Christi quominus illud illicitum destrueret  coniugium, sed et uirum ipsum, qui illud perpetrare ausus est, exterminauit a patria.

5. Cum igitur in Fresia docendi gratia ad ecclesiam suam uenisset, iuxta fluuium Lade petiit illius loci piscatores, qui ei pisces afferre solebant, ut aliquem sturionem comprehensum afferrent. At illi dixerunt longe esse preteritum tempus, quo tales pisces comprehendi poterant . Quibus ille leto uultu ait: Ite, filii, facite que dixi; potens est Deus omni tempore seruis suis desiderata prestare. Ipsi uero precibus uiri Dei coacti ceperunt more solito rete per aquas trahere, et, ecce, subito eleuatis oculis, uiderunt auem magnam descendentem de celo coram se, et dum intente in illam oculorum figerent aciem, dixit  unus ad alterum: uere similitudinem habet piscis. Mirantibus itaque eis ac pauore perterritis cecidit ipsa piscis effigies siue auis coram ipsis in aquam, cumque ad ipsum locum peruenissent, intrauit in illorum rete piscis mire magnitudinis, quem sturionem [a 1Kb] uocant, quem uir Dei desiderabat. At illi comprehensum illum attulerunt uiro Dei, narrantes miracula, que fuerunt gesta. Quibus ille, Agamus, inquit, omnipotenti Deo gratias, qui dat escam omni carni. Commonuit etiam eos, ne hoc idem pro cuiusquam sanctitate uel meritis actum narrare presumerent.

 6. Erat S. Ludgerus in Scripturis sacris non mediocriter eruditus, sicut in libro ab eo composito de uita uenerabilium eius doctorum Gregorii scilicet et Albrici aperte probatur; sed et primordia S. Bonifacii aduentus atque ordinationis, que fuerant in alio opusculo pretermissa, pulchro sermone ipse conscripsit. Discipulis etiam suis mane diebus singulis tradere per se lectiones non neglexit, et quicquid in sacris Codicibus faciendum inuenit, illud instantissime studuit obseruare et docere. Cauerat ergo, ne sibi aliquando nomen faceret inane, et idcirco secundum Apostolum omnia mensurate facere concupiuit. Cucullam, eo quod promissionem obseruationis monachorum non fecerat, portare desiuit, cilicii tamen indumentum, quod magis abscondi potuit, ad carnem  usque ad finem uite sue habuit. Carnis esum certis temporibus non renuit; satiatum tamen illum cibo uel potu, discipulorum eius nemo unquam uidit; sed cum ad se more solito pauperes ac diuites pransuros inuitasset, dulcia eterne uite illorum cordibus infundere documenta non cessauit, ita ut plus spiritualibus, quam carnalibus deliciis satiati remearent. Erat itaque pater egenorum et despector sui: et secundum Apostolum, sic se omnibus coaptare curauit, ut omnibus prodesse potuisset. Fuit autem cupiens anxie, gratia docendi, Northmannos adire, sed rex Carolus nullatenus assensum prebuit.

7. Cumque omnipotens Deus perennem mercedem reddere suis piis studiis decreuisset, ante obitum suum aliquanto tempore corporis molestia depressus  est. In infirmitate tamen positus consueto more sanctis semper actibus intentissime mentem occupauit, aut in lectionibus sacris audiendo, aut in Psalmis canendo, uel etiam in aliis quibuslibet rebus spiritualibus agendo; ne unquam a superna contemplatione dissoluta mens tepesceret, et pene diebus singulis missarum sacramenta quamuis egrotus corpore, infatigatus tamen animo celebrauit. Ipso uero die Dominico, cum in subsequenti nocte de hoc mundo esset iturus ad Dominum, quasi ualefaciens creditis sibi omnibus in duabus suis ecclesiis publice predicauit, mane scilicet in loco, qui dicitur Coasfelt, canente presbytero missam, et circa horam tertiam in loco  nuncupato Billurbike, ubi infirmatus ipse corpore, ut supra retulimus, sed feruore caritatis ualidus deuote missarum ultima celebrauit solemnia; ubi etiam ipsa subsequenti nocte assistentibus discipulis dilectam Domino reddidit animam. In ipsa igitur exitus sui hora clementie sue Dominus dignatus est ostendere signum. Nam Gerfridus presbyter nepos eius et successor cum nocte eadem una cum fratribus, gratia uisitandi, ad illum festinus properasset, et paululum adhuc itineris remaneret, uiderunt ante se lumen magnum, quasi ignem in sublime ascendere, ac cunctas tetre noctis illius effugasse tenebras. Et per hoc statim indicium intelligentes sancti ac uenerabilis uiri obitum, quod reliquum erat uie, cum magna uelocitate peregerunt, iamque eum defunctum inuenerunt,  et subtiliter requirentes, agnouerunt quod eodem momento ueri luminis assiduus speculator et amator migrauit ad Dominum, quo eis fuit per lumen ostensum.

8. Igitur discipuli non immemores, qualiter idem sacerdos Domini disposuerat adhuc uiuens, ut in loco nuncupato Werthina, ubi in hereditate propria ob habitaculum monachorum in honore S. Saluatoris, sancte Dei genitricis, sanctique apostolorum principis Petri ipse construxit ecclesiam, eius sepeliretur corpus. Sed cum ad hoc agendum, populus illius sancta recolens merita, uehementer resisteret, inito consilio ad monasterium ab eo constructum uocabulo Mimigerneford, de quo iam superius diximus, perduxerunt illud; atque in ecclesia sancte Marie inhumatum  reliquerunt, donec uenerabilis episcopus ecclesie Cadolonensis, Hildigrimus nomine, germanus eiusdem uiri Dei atque eruditus ab eo, ageret cum glorioso rege Carolo, ut eius imperio, imo Dei consilio, in loco, ubi ipse uiuus decreuerat, sanctum illius conderetur corpus, extra ecclesiam in parte orientis, ut iusserat ipse: non enim erat unquam consentiens, ut in ecclesia sua consecrata sepeliretur corpus humanum. Defunctus est itaque anno dominice incarnationis octingentesimo nono, septima Kalendas Aprilis, et tricesimo secundo die sui sancti obitus, hoc est, sexto Kalendas Maii mirifice fragrans in eodem loco sepultus est.



LIBER TERTIUS.


 1. Diuina igitur donante clementia, ut uiuus ante desiderauit profuisse multis, sic etiam post eius obitum sancta illius merita suffragari non cessant, quibusdam longe manentibus, quibusdam etiam ad illius sepulcrum meantibus, aliis uero illic manentibus, uel inde domum redeuntibus; ex quibus ea, que ad memoriam ueniunt, intimamus.

Fuit quidam in pago Nortgo Irmingerus nomine, qui eidem sancto Ludgero in iuuentute seruiebat, cui contigit, ut lumen oculorum amitteret, et tredecim annis continuis in cecitate permansit. Cui nocte quadam sanctus uir per uisionem apparuit, et cum nomine  proprio uocauit, dicens: Irmenger, uigilas? Qui cum se uigilare diceret; tetigit faciem eius dicens: Sicuti relique hoc in loco color dissimilis apparuerit, dic Dindoni domino tuo, ut te faciat uenire ad ecclesiam meam in Werthina, quam ibidem Domino fabricaui, ubi etiam corpus meum sepultura tegitur, et ibi Domino largiente lumen oculorum recipies. Qui cum taliter fuisset admonitus, narrauit domino suo quale a sancto uiro mandatum acceperat, et simul, quod faciei eius imposuerat signum, ostendit, quod erat iuxta uerbum Dei uiri dissimile cuti relique omnibus diebus uite sue. Tunc dominus suus una cum coniuge  sua ad eumdem locum gratulabundus pergens, secum ipsum Irmingerum duxit. Contigit etiam, ut Gerfridum episcopum S. Ludgeri nepotem et successorem una cum fratribus et monachis inuenirent ibi, quibus cum gesta narrarent, fecerunt eumdem Irmingerum in prefata ecclesia ea nocte iacere, in qua cum orasset et uigilasset, continuo per Dei gratiam lumen oculorum recepit secundum uerba uiri Dei. In eadem nocte circa gallorum cantum, ante sepulcrum uiri Dei mulier quedam paralytica repente sanitati corporis restituta est, et abiit incolumis, magnificans Deum, qui per seruum suum tam subito eam curare dignatus est.

2. In pago Suderge [Al., Suderge] matrona quedam nomine Sigiburch colonum habuit Reinoldum  nomine, cuius uxor longa egritudine depressa iacebat, ac pene corporalem desperata salutem. Cum igitur nocte quadam inter egra suspiria paululum membra defessa laberentur in somnum, uidit per somnium quemdam assistentem et dicentem sibi: Loquere cum Ludgero episcopo. At illa, ut postea narrare solebat, nec grauiter dormiens, nec perfecte uigilans, uidit illum stantem ad orientem conuersum: cumque eum alloqui non presumeret, ille uerso uultu ad eam inquit: Probaui patientiam tuam, patientiam habeto et Dominus curabit te. Completa ergo uisione tantum uigorem accepit corpus eius, ut pene ab ea tolleretur memoria prioris molestie; et facto mane leta surrexit, narrans ordinem sue restaurationis. uir autem eius et filii cum familia congaudentes benedixerunt  Deum. At illa deinceps S. Ludgeri consueuerat cum gratiarum actione uisitare sepulcrum, cui etiam posthec reuelatum est quod sacro non esset abluta baptismate, et eiusdem reuelationis ueritate comperta baptismi suscepit gratiam.

3. Alius quidam Berthricus nomine in eodem pago colonus Igonis nostri presbyteri, et alumni S. Ludgeri, filiam habuit adolescentulam paralysi doloribusque destitutam. Qui cum famam sancti audisset, spe puelle sanitatis accensus arrepto itinere ad sacrum illius sepulcrum perducere eam festinauit. Quibus illuc pergentibus, dixit illa fratri suo, qui eam ante se equitando in sago ferebat, nullum se in corpore sensisse dolorem. Ac deinde subiunxit: Deponite  me et sinite abire; quod cum fecissent, stetit illa sano corpore et ambulabat; et exiliens cucurrit, gaudebatque uehementer in ambulando. Illi uero hec uidentes glorificauerunt Deum, peruenientesque ad locum prefatum, narrauerunt miracula que gesta erant in uia, simul ostendentes illam nullam lesionis habentem maculam. Completaque oratione ac gratiarum actione cum gaudio redierunt ad propria.

4. Cuidam nostro diacono monacho accidit Hildirado nomine, dum adhuc in eodem monasterio uiri Dei scholasticus esset, ut in longa egritudine contractis neruis popliteque curuato, eius tibia iungeretur femori, et post longam fatigationem sanato corpore reliquo ipsa tibia, ut fuerat, curuata remansit. Utebatur enim pro ea in ambulando sustentatione  baculi per dies plurimos. Cumque pater illius Sigibertus nomine, iam tunc monachus tractare cepisset, si aliqua medicorum curatione contractio neruorum eius relaxari potuisset; ecce sacerdos Domini Ludgerus eidem scholastico in ueste sacerdotali cidarim in capite gestans, per uisionem apparuit, dicens: uide, ne pro eo, quod pateris, carnalem alicubi medicinam querere presumas; quia si hoc feceris, nullam ipsius medicaminis curationem recipies, et similiter pro leuitate ac puerili mobilitate increpauit eum et abscessit. Mane autem facto, narrauit que uiderat: et cum die eodem peractis uespertinis laudibus domum infirmorum, in qua ei priore nocte uir sanctus per uisionem apparuit, intrasset, cernentibus fratribus, qui illic aderant ex templo ad terram corruit, et erecta  est eius tibia sine dolore, audiebaturque sonitus neruorum in poplite, ac si illic sarmenta sicca frangerentur, et surrexit continuo sanus, nichil sentiens debilitatis pristine, sed exultans una cum fratribus referebat Deo laudes. Ipse uero deinceps iuxta uerbum uiri Dei uitam suam cautius corrigere studuit.

5. Puella quedam nomine Modswith lumen amiserat oculorum, et sine lumine duodenos menses permansit, ut nec extreme frui ualeret uisionis. Pater uero et mater audientes famam sancti Ludgeri, quanta per eum faceret Dominus ad consolationem infirmantium, peracto itinere perduxerunt eam ad supradictam ecclesiam, in qua accepta licentia una cum ceca filia ante sepulcrum egregii confessoris in oratione transegere  noctem: mane autem facto dixit se puella iam proprias uidere posse manus: et sic largiente Domino lumen paulatim crescere cepit, ut antequam domum rediisset, clare uidere potuisset, atque in ea donum, quod caret figmento, tota permansit etate.

6. Alia quoque puella a demonio muto uexata perducta est ad memoratam ecclesiam, quam mox ut ingressa fuit, statim ab ea spiritus immundus abscessit, et locuta est, que fuerat muta; interrogauitque matrem suam; quomodo illuc adueniret? Et dixit se famem pati. Cui cum mater miserabilem passionem suam ex ordine retulisset, prostrauit se ante sepulcrum athlete Dei, gratias agens Domino Saluatori, qui per seruum suum de tam crudeli eam contaminatione  liberare dignatus est; et accepta penitentia pro actis suis abiit incolumis.

7. Contigit igitur iuuenem quemdam, Heliduuin nomine, paralysin incurrere, et diebus multis, destituto omnium membrorum officio, lecto incumbere. cuius tibia sinistra contracta adhesit femori, et brachium dextrum similiter contractum abriguit. Cetera uero membra, ut prediximus, sibi inutilia remanebant, sed et cum emissione miserabilis soni, indicis doloris, foras efferri solebat. Cumque diu hec pateretur, die quadam sororem suam, que pre ceteris eius conpatiebatur doloribus, affatus est dicens: Audiui de sancto Ludgero, qualiter per illum Deus infirmantibus sanitates prestare dignatus est, in loco, ubi sancta eius membra tumulata quiescunt:  fac etiam me foras ferri, et contra uiam que ducit illuc, poni, ut me uoueam illi seruiturum, si eius meritis sanitatem mihi Dominus donare dignatus fuerit. Quod cum factum fuisset, statim in ipsa nocte prestante diuina gratia, quieuit dolor eius, restituta sunt ei omnia corporis officia, preter unam tibiam, que ita permansit, ut erat contracta. Peracta igitur gratiarum actione rogauit dominum suum, ut ad memoratum se locum perduci iuberet. Dissimulante autem illo, is quem necessitas regebat, baculo regente debile latus corporis, peruenit ad sepulcrum prenominatum. Peractis ergo ibi noctibus quinque superuenit solemnitas eiusdem S. Ludgeri. Cumque in ea porticu, que est ante basilice ianuam, infra quam sancti sacerdotis sepulcrum susceptum est, ipsa nocte  membra sopori dedisset, ei per uisum idem uir Dei comitatus magno lumine atque clericorum obsequio, apparuit, tetigitque membra illius, et abscessit, eo in sopore relicto. Qui, dum signa ad nocturnas uigilias expergefactus audisset, surrexit sanus, et oblitus baculi, priorisque debilitatis, intrauit cum aliis in templum letus et incolumis. Oratione autem facta ad cor rediens narrauit omnia que circa se fuerant gesta, et peracta celebratione operis Domini egressus est, baculumque suum in ingressu eiusdem basilice in loco, ubi fuerat sanatus, infixit pro signo curationis, nec immemor uoti prioris redemit se a temporali domino suo, et uotum seruitutis impleuit.

8. Quedam autem femina ad eumdem locum de Saxonia ceca perducta est. Cumque coram sepulcro  Dei famuli, missarum solemnia agerentur, in hora euangelice lectionis repente lumen accepit, et peracta gratiarum actione incolumis ad propria rediit.

9. Quidam iuuenis in Fresia nomine Osbrat, a demonio muto uexatus, per singulas ecclesias a patre suo deductus est, ut curari potuisset. Sed cum in nulla earum curari potuisset, tandem pater eius celitus inspiratus peracto longo itinere perduxit eum ad memoratam ecclesiam, et accepta licentia a custodibus ante sepulcrum sacerdotis Christi Ludgeri nocturno tempore in oratione persistens, habebat secum eumdem filium sensu et uoce carentem. Cui per misericordiam Dei demone expulso integra sanitas fuerat concessa loquele et sensus. Sed et uicina eiusdem Osberti, que erat paralytica, ad eamdem  ecclesiam perducta est, et accepta continuo plena restauratione propriis gressibus remeauit ad patriam, gratias agens saluanti Domino, qui per seruum suum eius corpus cunctorum membrorum officio destitutum tam uelociter restaurare dignatus est.

10. Igitur in pago Borathra colonus quidam Follit  nomine, filium habuit cecum nomine Gerbaldum, qui dum per multa sacra loca deductus, nullam medelam susciperet, pio domino instigante demum S. Ludgeri fama ad memoriam uenit; continuo parentes illius pueri spe gaudentes, duxerunt eum foras, et statuerunt  contra uiam que ducit ad ecclesiam, in qua idem Domini sacerdos corpore pausat, deuoueruntque se illum ad illud sacrum sepulcrum cum oblationibus adducturos. Hac itaque sponsione facta ingressi sunt domum, et ecce subito puer ille tersit oculum dextrum, et aperto eo statim uidere potuit; tersit alterum, et similiter eo reserato accepit uisum, exclamansque cum gaudio dixit se clare posse uidere. Quo agnito parentes eius cum familia immenso repleti sunt gaudio, et benedixerunt Deum, qui per seruum suum tam subito sanitatem puero prestare dignatus est. Sed et promissa complentes ad memoratam ecclesiam perduxerunt eum, et cum uoto gratulationis designauerunt illum nulla signa lesionis in oculis habentem.

 11. Offerebatur autem puella quedam, quam longa egritudo continuusque dolor paralyticam fecerant, que etiam brachiis continue caput constringere consueuerat, cui maximus incubuerat dolor, ita ut de cerebro sonus quasi sibilus potuisset audiri. Cumque in crypta noua necdum peracta ad sepulcrum Ludgeri Deum rogatura deponeretur, mira omnipotentis Dei gratia, surrexit continuo curata ab omni debilitate corporis, et benedicens Deum abiit incolumis.

12. Contigit cuidam uiro de Saxonia in loco qui dicitur uuerthina [Ant. et Ben., Werina], ut per tentationem fieret surdus, ita ut nullum omnino sonum auribus caperet. Qui cum diu funditus officio careret aurium, tandem spe recuperationis ductus, peruenit ad sepulcrum Dei famuli Ludgeri; cumque  signa ad nocturnas uigilias sonarent, subito aperte sunt aures eius, et dixit se aperte sonum cloccarum audire posse, monachosque psallentes. Et ita continuo percepta restauratione auditus, rediit domum magnificans Deum.

13. Aliquando etiam ipsam ecclesiam, infra quam sepulcrum eiusdem Dei famuli receptum est, nocturno tempore columna lucis obtinendo protexit, et ad celum usque porrecta foris excubantibus conspicua stabat; sed et cloccarum illic sonitus frequenter audiebatur, humana non tangente manu, sed agente potius cognitione Deitatis arccana.

14. Cecus quidam [a 1Kb] ad sepulcrum Dei famuli Ludgeri perductus est, ubi dum prostratus orasset, repente a Domino lumen recepit.

 15. Alius quidam cecus nomine Richbertus, ad idem sanctum sepulcrum adductus est, sed illic celeriter Domino miserante illuminatus, et Deo gratias agens, sanus ad propria rediit.

16. Monachus noster nomine Adaluardus affirmare solet rem, que eo tempore gesta est, quo custodia eiusdem ecclesie S. Ludgeri sibi credita fuerat. Narrat quod quodam tempore, die aduesperascente, cum ad eamdem ecclesiam lumen, quod illic semper ardere solebat, restauraturus accederet, iuxta ipsius ecclesie angulum, ubi interius lectulus eius positus fuerat, antiquum hostem stantem aspexit, cuius uisio  nigerrima ac teterrima fuit. Quo uiso prefatus monachus signum sancte crucis sibi imposuit, et, ut asserit, interritus contra eumdem demonem aspiciens diu stetit. Cum autem tantam fiduciam eiusdem monachi diabolus cerneret, talem ac tantum sonum excitauit, ut paries ecclesie et lectulus eius, qui interius locatus fuerat, minutatim confringi uideretur. Quo facto idem monachus clamauit dicens: Sancte Ludgere, adiuua. Cumque nomen uiri Dei inuocando nominasset, annuente Domino idem diabolus repente constrictus, et in partem occidentalem abstractus est, atque cum qua uiolentia traheretur, garriendo, et miserabiles uoces emittendo monstrauit. Monachus uero ille lumen, quod illic paulo ante reliquit, inuenit, et lectum suum et omne illud edificium  sanum consistere uidit, et adhuc uocem demonis in parte occidentali garrientis audiuit.

17. Mulier quedam cum multo tempore membrorum officio destituta, miserabiliumque uocum suspiria emittens lecto incumberet, quandoque ad memoratum sepulcrum uiri Dei Ludgeri cum magno gaudio et labore allata est. Ubi dum Deo fauente celeriter pristinam membrorum sanitatem reciperet, gratulabunda et exultans Deumque laudans, propriis gressibus ad sua reuersa est.

18. Igitur instigante maligno, iuuenis quidam, nomine Adam, Henricum fratrem suum per rixam interfecit, et pro hac causa, iudicante Iona episcopo, flagellatus atque in carcerem trusus est, in quo etiam uno anno iacuit, deinde circumdatis brachiis ferro  et corpore medio, indicto fortissimo ieiunio discalceatus, et sine lineo indumento in exsilium missus est.

Quarto uero exsilii sui anno ante sepulcrum Gerthrudis ferrum de sinistro eius brachio cecidit; deinde post anni circulum in Roma in ipsa crypta S. Petri ferrum, quo precinctus erat, nichilominus cecidit. Cum autem iterum Romam peteret, contigit, ut infirmitate ualida illic deprimeretur, cumque in ipsa egritudine uita eius desperata fuisset, quidam in specie sacerdotali per uisum apparuit ei, dicens: Surge, uade et sepulcrum S. Ludgeri quondam episcopi Saxonum Fresonumque perquire, et illic domino miserante pro meritis suis sanitatem recipies. Qua uisione expleta confestim de infirmitate, qua  deprimebatur, absolutus est, adhuc tamen ferrum brachium eius dextrum ut prius fortiter strinxit, et ita consumpta carne neruisque ipsum etiam os eodem ferro tam ualide precinctum est, ut omnes eiusdem dextere digiti preter pollicem et indicem debiles ac rigidi permanerent. Erat enim memoratus miser iuuenis, et ideo ad augmentum doloris sui carnes eius et ossa in tempore uinculorum suorum creuerunt. Cumque mane somnium retulisset, ibidem statim multi,  qui eumdem sanctum Ludgerum in corpore uiderant, et sancta eius studia bene nouerant, Rome inuenti sunt; qui cum uiam illuc eundi, et locum uenerandi sepulcri ipsi iuueni intimassent; peracto itinere ad memoratum sepulcrum S. Ludgeri eo tempore, quo illic monachi matutinas laudes Domino celebrabant, ferrum quod dextrum brachium cinxerat, repente dissiliens, longius Domini uirtute proiectum est.

19. [a 1Kb] Mulier quedam debilis erat, cuius brachium dextrum infirmitate agente inflexibile fuit; manu uero curuata persistente ungues palme illius fortiter imprimebantur. Que dum diu hec pateretur, memorati uiri Dei fama ad mentem eius peruenit, cumque spe sanitatis ducta ad sepulcrum eius properasset, priusquam eo peruenisset, in ipso itinere plenam  corporis sanitatem ei Dominus pro sancti uiri meritis repente tribuit. Que tamen peracto itinere ad idem sepulcrum cum oblationibus sana exultans, et saluatorem laudans peruenit, et ita incolumis ad propria rediit.

20. Cobbonis uenerabilis comitis colonus quidam adolescentem filium Warmundum nomine habuit, quem malignus spiritus inuasit, et tam uehementer uexare cepit, ut ad desperationem uita eius perducta esset. Cuius mater hec domine sue uidelicet uxori Cobbonis sollicite per nuntium indicare studuit. Illa uero confestim mandauit ei dicens: Si adhuc filius uiuit, fac eum celeriter efferri, et statue illum contra uiam que ducit ad sepulcrum S. Ludgeri, et credo quod pro eiusdem famuli Dei meritis  sanandus sit. Cum ergo mater pro eodem semiuiuo puero iuxta preceptum domine sue uota perageret; continuo in eodem loco, et in eodem momento, demone expulso, plenam sanitatem accepit. Deinde secundum sponsionis uotum, ad memoratum uiri Dei sepulcrum sanus a matre perductus est, sanusque rediit [b 1Kb] .

21. uerum Ludgerus quamuis cuncta huiusmodi opera occultare uellet, non tamen he Deo reuelante usquequaque effecit. uilla est in Saxonia in pago Suderge, Alna [c 1Kb] nuncupata. Ad hanc dum parochias suas circuiens ueniret, die quadam sedente eo ad mensam, audiebatur foris clamare pauper, anxie obsecrans, ut episcopus cecum hominem respicere  dignaretur. Festinauit diaconus, cuius id erat officii, putans unum esse de pauperibus, qui stipem petierit, sumensque panem et cibum porrexit illi. Renuit ille accipere, aliud sibi dicens esse necessarium. Deferebatur potus. Ille, nec hoc se uelle respondit, nec propter stipem petendam se uenisse, sed ut ante episcopum intromitteretur, ut ceco homini subueniret.

At diaconus, non intellecto quod postulauerit, dimisso illo in domum regressus est. Porro ille foris relictus  cum iterato diu uociferaretur, tandem circumspiciens Ludgerus: Quare, inquit ad diaconum, tam diu dissimulare uis, quod audis? et respondit: Detuli illi cibum potumque; sed ille nichil horum curat. Nummum, ait, da ei; quod cum fecisset, et nichilominus sperneretur, iussit eum episcopus ad se introduci. Dum introductus esset, ait illi, Quid est, frater, quod habes; quid est quod expetis? Ille respondit: Fac ut uideam, rogo, propter amorem Dei. uideas, inquit Ludgerus, propter amorem Dei. Et mirum in modum, cum hoc non imperando dixerit, sed tantum miratus petitionem, similia uerba responderit; statim ille uidit, iussusque accedere ad mensam letior comedit et bibit abiitque in uiam suam.

22. Ferebant autem ueracissimi uiri de discipulis  eius, quod quodam tempore, dum ad comitatum pergens, per prouinciales, qui Hassi dicuntur, iter ageret, per orationes eius homo mortuus reuixerit. Qui scilicet propter furtum caballorum Widekindi ducis Saxonum [a 1Kb] huic morti adiudicatus fuit, ut in campo ad stipitem ligatus, iactatis in eum sudibus acutis et lapidibus necaretur. Quod dum factum fuisset, corpus exanime in campo relictum est. uenit autem Ludgerus secus locum, et comperto quod Christianus fuerit, mittens ad Witikindum, penetrauit ad humandum corpus. Dehinc discerpta totius corporis membra pallio colligi iussit, et inferri in tentorium suum, donec humando corpori sepulcrum pararetur. Dum ad hoc uentum esset, ut elatum de tentorio, in fossam ponerent, astante episcopo;  Efferte, inquit, eum ex tumulo, nam illi spiritus inest. Qui dum eleuatus esset, respirare cepit, et iterum illatus in tentorium oblato potu refocillabatur, et ligari iussit antistes uulnera eius, et in breui tempore conualuit. Stat adhuc in eo loco lapidea crux in monumentum miraculi huius ab incolis erecta: et ex nomine eius dein uiri, quia Buddo uocabatur, campus ille Buddonuelt usque hodie nominatur.

23. Oppidum est in Saxonia notum plurimis Meppea nominatum, in cuius uicinia, dum antistes sanctus Fresiam pergens ueniret, aspexit non longe a uia, uulgi concilium die dominica congregatum. Diuertit illuc uolens cognoscere que causa huiusmodi conuenticuli existeret tali die, uiditque in colle, quem circumuallauerant rei cuidam suspendium preparari;  accedensque propius affatus est eos blande, postulans sibi concedi hominem, aut si necesse esset eum interfici, hoc eo die nequaquam facerent, magis ipsi ad ecclesiam missas audire conuenirent. Cumque nichil horum a rusticis impetrare posset, contumeliosis insuper uerbis clerico insultantes, quia ad eius parochiam locus ille non pertinebat, uix obtinere potuit, ut parumper cum homine de penitentia se loqui  permitterent. Factum est hoc. Discessit antistes, et homo in patibulo est suspensus. At uero uespere illius diei, cum episcopus itineris sex ab eo loco milliaria peregisset, manens in uilla que uocatur Aschandorp, en ueniens homo ille, quem paulo ante suspenderant, ad pedes episcopi corruit. Mirantibus ac sciscitantibus cunctis, quomodo de eo gereretur, rem taliter pandit: Cum ego, inquiens, episcopo inde digresso, sursum in patibulum traherer, uidebam duos uiros a latere episcopi equitantes aliquandiu cum eo per iter loqui, dehinc post paululum alter festine regrediens, nescio quid mihi pendenti supposuit, super quod firmiter stans non sentiebam cruciatum; donec dispersis hiis qui me suspenderant, et ad occasum uergente sole, me idem ipsi deponeret.  Depositum iussit iter uestrum quantocius sequi et pro concessa uita sancto Antistiti gratias agere, quam mihi ipse dum a fatuis contemneretur, a Domino impetrauit, addiditque se nullo pacto scire; qualiter ipse post uirum Dei tantum uie spatium in momento percurrerit. Ferunt et alia multa miranda uenerabiles uiri de discipulis eius a beato Ludgero gesta uel dicta, que cuncta ponere immoderatioris fortasse prolixitatis uideretur.

24. Preterea monasterium quod in honore sanctarum reliquiarum, quas ab apostolico acceperat, olim construere decreuit, ubi posset construi, agnita maritimarum regionum desolatione, sollicite requirebat. Duo autem loca construendis monasteriis apta uidebantur, unus in Witmundi [b 1Kb] iuxta fluuium Isla,  alter qui Ad Cruces dicitur secus fluuium Arnapa [c 1Kb] ; sed diuine prescientie uoluntatem super hiis demonstrari sibi deuotis ieiuniis et orationibus deposcebat. Unde cum ad locum, quem iuxta amnem Arnapa eum elegisse diximus, hiemis tempore ueniret, crucem ligneam in eo loco iussit erigi, et ipse solus coram cruce in niue maxima duri frigoris et longe noctis prolixas usque ad lucem in oratione protraxit uigilias. Proinde diuina reuelatione monasterium ibi esse non posse, cognouit; sed locum in quodam saltu iuxta fluuium rura fundando monasterio a Deo fore prescitum. Quapropter dum sue uie comitibus que diuinitus cognouerat, referret, ad promissum a Deo locum properauit, et cum possessore eius locutus locum illum data terra alia comparauit. Post hec autem,  cum occupationibus uariis liberior factus tempus huic uacationi aptum inuenire potuit, assumptis secum, quos huic operi necessarios sciuit, ad ipsum denuo locum profectus est.

25. Erat ibi sarculum [d 1Kb] quoddam arborum opacitate, et siluarum densitate undique conclusum, ibi fixis tentoriis mane primo arbores diruere et locum monendis edificiis expurgare, si qua facultas daretur,  disponebant. Quod tamen illis fieri omnino impossibile uidebatur: unde et beatum uirum a sua intentione penitus reuocare studentes, dixerunt incredibile prorsus uideri illum locum unquam habitabilem fieri posse, quoniam arborum densitate et ramorum obductione celum quoque ipsum absconderetur. At ille spem suam in Domino ponens; que hominibus, inquit, impossibilia sunt, Deo possibilia sunt. Itaque nocte ingruente cum temperius ad uigilias nocturnales surrexissent, post peractum officium se cubitum denuo receperunt; cumque iam omnes dormire putaret, tacite surrexit et tentorium egressus paululum orationis gratia secessit: sed quia quidam ex eius contubernio clericus nomine Thiatbat eadem hora uigilauit, ipsum confestim foras  exeuntem secutus est, quod mox uir Dei cognouit, et paulisper quasi pro hore inspectione substitit, deinde tabernaculum ingressus rursus exiit. Sed eumdem clericus, quem diximus, secutus est. Ita secunda quoque uice oratione eius intercepta clericum stratum suum repetere, nec ante lucem surgere precepit. Ipse quoque, ut eius curiositatem eluderet, se cubitum recepit. Cumque aliquandiu exspectaret, et neminem uigilare suspicaretur, tertio surrexit, et egressus sub quadam arbore se in orationem dedit; uerum cum memoratus clericus contra auctoritatis preceptum, sequi non auderet et omnino, quid agere uellet, explorare intenderet, papilione iuxta lectum suum leuata, in oratione positum uidit: erat enim nox luna et stellis admodum clara. Et cum diutissime  orasset, et se per spiritum a Deo auditum cognouisset, tentorium, cunctis, ut putabat, ignorantibus, repetiuit. Mutata illico que tunc erat celi serenitas, obscurata astra, et uentis hinc inde surgentibus tempestas nimia subsecuta est. Cadebant annosa circumquaque arbusta, et cum magno licet omnium timore ipsa elementa famulo Dei militabant. Nam cum diluculo exsurrexissent, uidebant siluam hinc inde erutam fundando monasterio locum satis amplum dedisse; et arbores passim iacentes sufficientem lignorum ad edificationem copiam prebuisse. Unde S. Ludgerus cum die iam clara suos reliquo operi instare hortaretur, eos percunctari gratulabundus cepit: anne adhuc celum se ex illo loco crederent conspecturos?

 26. Mane ex arboribus, quas illic corruisse diximus, una solum non diruta remansit, sub qua eadem nocte uir Dei orauit, sub hac sellula, iam luce clara, posita, suos ad operandum hortabatur. Ibi quidam ad eum ex eius clericis nomine Odilgrimus ex itinere, quo directus fuerat, uenit; quem inter mutua que habuerunt colloquia, ipse interrogauit quid sibi de illo loco uideretur? utrumnam eum monachorum collegio congruum arbitraretur? At ille uultum eius clariorem solito uidens: In uestra, inquit, facie uideo, hoc opus sine Dei uoluntate inchoatum non esse, locum iam olim electum a Deo opportunissimum diuino seruitio futurum. Qua responsione ipse delectatus, Gratias, inquit, habe, quoniam secundum  uoluntatem meam locutus beneuolentiam, quam solum homo potest, tuam ostendis; ceterum effectus in Dei potestate est constitutus. Illud sane te nosse uolo, quod tamen uiuo me aliis te publicare nolo, in hoc loco me diem iudicii expectaturum, et me hic, ubi nunc sedeo, monumentum habiturum. Ita clericus arborem quandiu ibi stetit diligenter obseruauit; sed cum postea in usum ecclesie quo ad occidentalem eius partem construebatur, precisa esset, lapidem in eo loco nullo alio sciente pro signo infodit, qui ibidem cum postea sepulcrum sancto foderetur, effossus est.

27. In angustiis positus uel sollicitus in maioribus rebus tractandis hoc statim exordium sumere moris habuit, sacerdos missas celebrare monuit, religiosis  uiris uel feminis ieiunia mandauit, inuitauit pauperes et egenos, et sic in omnibus gressibus eius se Domino commendauit. Omnem censum, qui in hereditate propria uel in episcopio colligebatur, mox distribuere studuit, nichil omnino preter solum necessarium usum super angustioribus [F., augustioribus] edificiis uel ambitiosis ministeriis curans. Quapropter cum a quibusdam regis principibus quasi stirpator episcopii criminaretur, et qui nullas edificiorum honestates nec ipsis ecclesiis congruos metallorum ornatus preuidere scierit, gloriosissimus imperator ad eius audientiam inuitauit. Unde dum ueniens mansionem apud palatium accepisset, mane primo ad eum imperator cubiculario misso, ad suum iussit uenire colloquium. Forte tunc antistes, dum consuetudinariis  ex more psalmis et orationibus instaret, dixit cubiculario, ut precederet, se mox diuino peracto officio secuturum. Dum secundo et tertio nuntiis uenientibus ille ab incepto non moueretur opere, occasionem se accusatores eius inuenisse letati ex hoc ipsius facto criminationem cumulabant. uerum dum completis psalmodiis ante imperatorem uenisset, dixit imperator: Quare nostrum mandatum sic difficile accepisti, episcope, ut tot accersitus nuntiis statim uenire despiceres? Quia, inquit Ludgerus, et tibi, o rex, et cunctis hominibus Deum preponendum arbitrabar: hoc enim mihi precepisti, curam episcopalem committens; idcirco a tuis licet uocatus nuntiis omnipotentis seruitium intermittere  inconueniens iudicaui: at mox diuino peracto seruitio paratior ad regis imperium ueni. Quod responsum eius imperator optimus ueneratus, Gratias, ait, habeto, episcope, quia talem te modo inuenio, qualem antea estimabam. Fuerunt autem aliqui qui facta bonitatis tue maliuole apud me interpretati sunt, sed hos deinceps minus gratos habebo, et nullius uerba super tua criminatione me ulterius spondeo accepturum.

28. Porro quia sanctorum officiorum indicit mentio, narrant quod, dum ad opus diurnum  staret uir Dei, ineffabiliter timorata intentione fixaque mente manserit. Aliquando dum in itinere esset, lectu illi ad uicinum focum struebatur, unde dum noctu stans iuxta lectum matutinas laudes cum clericis  cantaret, et tectis cinere prunis fumus euaporans illi in faciem exhalauit; ille quasi nichil sentiens inmotus mente et corpore stabat: at unus ex clericis auferre hoc uolens incommodum curuato genu carbones detegit et insufflans sopitos suscitat ignes. Mane autem uocans clericum distincte  sciscitatus est; quare huius mentis fuerit, ut sacris hymnis dimissis se magis incuruauerit ad construendum focum? Et penitentiam aliquot dierum sibi indicens, docuit clericos, dum ad opus diuinum assisterent, omnes occurrentes cogitatus amouendos, et quantum humani cordis fugacitas patitur, nichil aliud cogitandum.

29. [a 1Kb] Igitur de sancto transitu beatissimi uiri non tam nobis dolendum quam gaudendum esse uidemus.  Gratias enim agere debemus, quod talem nostris temporibus uirum concessit, qui et prioribus sanctis equandus, et huius etatis hominibus incomparabilis, et posteris imitandus exstitit. Gratias enim agere debemus, quod nos eum ex pastore patronum habere fecit. Nam quamuis omnes sanctos nos patronos habere confidamus, ipsum tamen speciali licet nos  indignos patrocinio tueri non absurde speramus. Quantum autem apud Deum eius patrocinia ualeant; testantur sanitates morbidorum,  quibus in uariis necessitatibus succurrit. Proinde non ut mortuum plangimus, sed ut uiuentem subsidio suarum precum nobis subuenire oramus. O uere beatum et omni laude dignissimum, angelis, prophetis, apostolis, martyribus, confessoribus, uirginibus non immerito comparandum: angeli munditia et celestium contemplatione; prophetis futurorum notitia; apostolis pastoralis cure successione et predicationis imitatione; martyribus carnis castigatione et martyrii desiderio; confessoribus diuini nominis coram regibus et principibus confessione; uirginibus corporis simul et mentis castitate. Quis eius sanctitatem non ueneretur? Quis miraculorum operationem non obstupescat? Quis eius humilitatem in signis occultandis non miretur? Maiora sunt  illa, quam ut digne ea nostre lingue ariditas ualeat explicare. Nec eget ille nostri sermonis preconio, qui tantis apud mortales prodigiis clarus; qui tantum inter angelos et omnium sanctorum choros in celo est glorificatus: ubi nunc Christo coniunctus pro nobis eius seruis, suisque seruitoribus apud ipsum intercedat, qui cum Patre et Spiritu sancto uiuit et regnat Deus per omnia seculorum secula. Amen.





EXCERPTUM EX LITANIIS RHYTHMICIS uITAM SANCTI LUDGERI CONTINENTIBUS, WERTHINAE SCRIPTIS, De monasterii in Helmstät fundatione a sancto Ludgero facta.




EX LITANIA I.


Fundauit insuper tria loca pariter
   Numero locorum, quo et populorum
Werthinam, Helmenstad monachis fundauerat,
   De proprietate uel hereditate,
Et episcopium dictum monasterium, etc.



EX LITANIA II.


Ita ut plurimis studeret discipulis
   Omni semper mane lectionem dare.
Quos et erudiens ipse et instituens,
   Per honestos mores duxit ad honores.
De quibus plurimi facti sunt episcopi;
   Suus sicut primus frater Hildegrimus:
Qui in Ecclesia dudum fuit aliqua,
   Catalaunensi presul, sub Rhemensi:
 Ubi dum degeret, et commissa regeret;
   Et prosperitatem habuisse fratrem
Ludgerum cerneret, ut gentes conuerteret,
   Quos de paganismo acquisiuit Christo;
Et ipse monitus nimirum diuinitus,
   Ad Northuringensem se committit gentem,
Usus auxilio fratris et hospitio,
   Manentis in loco Helmenstad uocato:
Ubi sanctissima ordinantes semina
   Euangeliorum, in Northuringorum
Iecerunt pectora, donec Dei gratia,
   Fecit ibi fructum celos usque ductum.
Est episcopium adhuc testimonium,
   Quo incepit sedem Hildegrimus idem,
Qui quamuis Werthine sit conditus corpore,
   Haluerstadis tamen sit patronus. Amen.





CHARTULARIUM WERTHINENSE.



 IN NOMINE SANCTAE TRINITATIS INCIPIT LIBER CHARTARUM CAMBIAE CONTRA FOLCBERTUM IN WIDUBERGE.

1. Notum fleri cupio omnibus tam presentibus quam futuris, qualiter ego Ludgerus presbyter aliquantulam particulam hereditatis dato pretio a Theganbaldo ingenuo et nobili homine comparaui in uilla  que nuncupatur Fislacu , id est Houam illam que dicitur Alfgedine-Houa, cum omni integritate, siue in silua, seu in pascuis et peruiis et in aquarum usu et decursibus: hec omnia a supradicto nobili Franco Theganbaldo ego Ludgerus presbyter comparaui, et aliquantos annos possedi, et in ea elaboraui, quod potui. Nunc autem eamdem Houam  in terra aratoria, quicquid in ea unquam aratum fuit, dedi Foleberto contra illum Rothum, quod dicitur Widuberg inter duos riuulos, id est inter Diapanbeci, et alium ab occidente usque in flumen Ruram: excepto, quod ego Ludgerus dominationem, que ad illam Houam respexit, mihi retinui, seu in silua, siue in aquis et pastu, uel in comprehensione cum omni integritate iuri meo reseruaui, et in ea ratione accepi Rhotum illum a Folcberto uicino in Cambia contra terram aratoriam. Houe supradicte, ut eum iure hereditario in perpetuum possidere debeam, et ad eternos usus Ecclesie Dei et seruientium eius redigere: aut quicquid exinde utile esse decreuero, liberam et firmissimam habeam potestatem ab omnibus, siue uiuens facere, siue post obitum meum, tantum ad usum fructiferum pertinentem et proficientem. Si quis uero, quod futurum esse non credo, ego ipse, quod absit, aut aliquis de heredibus uel pro heredibus meis, seu qualibet opposita persona, que contra hanc chartam Cambie iniusto conamine  uenire tentauerit aut eam infringere uoluerit, imprimitus iram Dei celestis incurrat, et a sanctorum angelorum societate separetur, et ab ingressu omnium ecclesiarum alienus existat, quoadusque se correxerit a nefaria presumptione. Et insuper a fisco mulctatus auri libras duas, argenti pondus decem coactus exsoluat; et sic quidem quod repetit, euindicare non ualeat, sed firma et immutabilis hec Cambia in sempiternum permaneat, stipulatione subnixa. Acta est autem publice anno 21 gloriosi atque religiosi secundi regis Caroli, XuI Kalendas Martii in loco qui dicitur Diapanbeci in Ripa-Rura coram testibus ac manum mittentibus, quorum nomina subtus adnotantur. Notaui tempus, diem, locum, quo hec acta sunt. Ego Thiatbaldus humilis presbyter rogatus scripsi et subscripsi.

Signum Folcberti, qui hanc chartam fieri rogauit et propria manu firmauit. Signum Regenberthi. Signum Alfdagi. Signum Bonno. Sig. Fridubaldi. Sig.  Hluduwini. Sig. Giffudi. Sig. Borngeri. Sig. Hildiradi. Sig. Borbini. Sig. Luidrici. Sig. Walafridi.



Traditio Hludwini ad Werethinas.

2. Notum fieri cupio omnibus tam presentibus quam futuris, quomodo ego in Dei nomine Hludwinus, filius quondam Thiatheri, pro remedio anime mee et pro eterna retributione tradidi omnem partem hereditatis mee in loco nuncupato Werethinum, ad reliquias S. Saluatoris, et uenerabili uiro Ludgero abbati, qui ipsas reliquias semper secum gestare solet, id est, inter duos riuulos, qui surgunt in monte, in flumen Ruram uadunt: unus uocatur Diapanbeci; alter uero in Orientali parte, id est, absque nominis appellatione, de terra aratoria usque in flumen Ruram, traditumque in perpetuum esse uolo, et nullis temporibus immutatum. Sed ipse uenerabilis abbas Ludgerus hanc traditionem, que dudum comprehensio mea esse dignoscitur, simul cum illa terra, que  ibidem iam culta esse uidetur, totum et ad integrum perennibus temporibus teneat, possideat, ad usus Ecclesie Dei, liberamque et firmissimam potestatem habeat a me et ab omnibus heredibus meis, quicquid exinde facere uoluerit, et in cuiuscunque manus mittere decreuerit, dum adhuc ille aduixerit, qui post obitum suum illud excolat, et ad utilitatem ecclesie Dei redigat. Si quis uero, quod futurum esse non credo; ego ipse, quod absit, uel aliquis de heredibus meis, aut ulla adposita persona, que contra hanc traditionem uenire conauerit, imprimitus iram Dei celestis incurrat, et a consortio omnium ecclesiarum anathematizetur; et insuper in Dominicum auri libras u, argenti pondus X, coactus exsoluat. Et sic quidem, quod repetit, euindicare non ualeat; sed firma et immutabilis traditio hec in sempiternum permaneat, stipulatione subnixa. Acta est autem publice anno 21 regni religiosissimi regis Caroli, Xu Kal. Feb. coram manum missoribus in loco nuncupato  Diapanbeci, siue Werithina, quorum nomina infra tenentur. Notaui diem, locum, tempus, quo scripsi. Ego Thiatbaldus humilis presbyter rogatus scripsi et subscripsi.

Signum Hludwini, qui hanc traditionem dominante manu peregit, propriaque subtus firmauit.

Signum Reginberti. Sig. Thiathaldi. Sig. Thiathori. Sig. Frithuradi. Sig. Frithubaldi. Sig. Frithubrandi. Sig. Reginbaldi. Sig. Theganradi.



Traditio Oodhelmi ad Withmundum.

3. Dum unusquisque in presenti seculo conuersatur, cogitare debet et perpendere, qualiter sibi uitam acquirat et remunerationem sempiternam post mortem. Idcirco ego Oodhelmus, filius quondam Oodwerci, pro remedio anime mee, et pro eterna retributione tradidi partem hereditatis mee, que mihi iure hereditario legibus contigit, id est tres Houas in tribus locis, quorum nomina locorum hec  sunt: Houa una Okinni in pago Isloi, altera in Manheri, illa Selihoua in pago Northuuanti, tertia in Hasungun in eodem pago. Hoc quod modo denominaui, tradidi in reliquias sancti Saluatoris, que in Withmundis constitute sunt, et in manus Ludgeri presbyteri, traditumque in perpetuum esse uolo, et nullis unquam temporibus ulterius immutari, sed ad perpetuos usus eiusdem ecclesie custodes hec omnia possideant cum integritate illibata: tantum ut diebus uite nostre ego et coniux mea dilecta Theodlinda res istas in beneficio eiusdem ecclesie sub usu fructifero habere ualeamus, id est, ut per singulos annos solidum unum ad luminaria ecclesie in Natali Domini donare debeamus. Post nostrum uero discessum de hac uita in dominationem supradicte ecclesie res ipse meliorate perueniant cum omni integritate: eiusdem ecclesie legitimi procuratores ad utilitatem eius quicquid exinde facere uoluerint, liberam et firmissimam ab omnibus habeant potestatem. Si quis uero, quod futurum esse non credo, ego ipse, quod  absit, aut aliquis de heredibus uel pro heredibus meis contra hanc traditionem uenire tentauerit, aut eam infringere uoluerit, instigatus a diabolo, imprimitus iram Dei celestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a presumptione nefanda. Et insuper in Dominicum auri libras duas, argenti pondus X, coactus exsoluat, et sic quidem quod repetit, euindicare non ualeat; sed firma et immutabilis hec traditio in sempiternum permaneat stipulatione subnixa. Acta est autem publice in loco ipso, qui dicitur Witmundi anno 21 regni religiosissimi regis Caroli sub die u Idus Iunii. Notaui diem, tempus, locum, quo hec scripta sunt. Ego Thiatbaldus, humilis presbyter rogatus scripsi et subscripsi.

Signum Oodhelmi, qui hanc traditionis chartam fieri rogauit et propria manu firmauit. Signum Hildigni. Sig. Meginulfi. Sig. Ludgeri. Sig. Meginungi.  Sig. Gerwini. Sig. Marcrici. Sig. Thathumeri. Sig. Gerhardi.



Traditio Imme.

4. Notum fieri cupio omnibus tam presentibus quam futuris, qualiter ego Imma tradidi partem hereditatis mee ad ecclesiam sancti Saluatoris, que constructa est in pago Ripariorum, in loco qui dicitur Werthina, super fluuio Rura, hoc est, quod tradidi in pago Sutrachi, in uilla, que dicitur Aldgreposhem, terram XX animalium et dimidiam unius, et in alia uilla terram Xu animalium, que uocatur Kompingwerua in ipso supradicto pago: et in tertia uilla XII animalium terram, que uocatur Inwostarburon in pago Westrachi, traditumque in perpetuum esse uolo, et promptissima uoluntate confirmo, et transtuli de mea potestate in illorum potestatem, ut post hunc diem habeant licentiam habendi, possidendi, commutandi, et quicquid exinde facere uoluerint, liberam  et firmissimam habeant ab omnibus potestatem. Si quis uero, quod futurum esse non credo, si fuerit in postmodum ego ipse aut aliquis de heredibus meis seu ulla opposita persona, qui contra hanc traditionem a me factam uenire uoluerit, aut eam infringere et immutare tentauerit, imprimitus iram Dei omnipotentis incurrat, et a liminibus sanctorum efficiatur extraneus, presensque traditio firma permaneat stipulatione subnixa. Acta est in Werthina monasterio XIu Kal. Septembr. anno 6 regni domini Ludouici regis, indictione 8. Ego Thiathardus humilis diaconus rogatus scripsi et subscripsi.

Signum Imme, qui hoc tradidit, et propria manu firmauit. Isti sunt uisores et auditores:

Signum Remberti. Signum Erpolfi. Sig. Aldhardi. Sig. Wichardi. Sig. Snclgeri. Sig. Erbaldi. Sig. Iti. Sig. Sigiwardi. Sig. Heio.



Traditi Henrici iuxta Ruram.

 5. Dum unusquisque in presenti seculo conuersatur, cogitare debet et prouidere quomodo animam suam saluare possit, et eternum sibi refrigerium inuenire post temporalem et mortalem uitam mundi huius. Hoc ergo Henricus perpendens in animo meo, et frequenti meditatione reuoluens tradidi pro remedio anime mee et pro eterna retributione ad reliquias sancti Saluatoris et sancte Marie semper uirginis, et in manus Ludgeri presbyteri, qui easdem reliquias procurauit, particulam hereditatis et proprii laboris mei, id est totam comprehensionem in silua, que dicitur Hoissi in aquilonali ripa fluuii Rure, quam ibi dudum comprehendi inter montem et ipsum fluuium, communionemque in eamdem siluam. Simili modo tradidi et piscationem in Rura cum pascuis, peruiis, aquarumque decursibus, que illuc attinent, et in ipso loco excoli possunt et perfici. Hec omnia tradidi ad reliquias superius nominatas, et in manus eius iam dicti presbyteri, traditaque in perpetuum  esse uolo, et per nulla temporum curricula ulterius immutari, sed ad perpetuos usus Ecclesie Dei in eleemosynam meam ista omnia superius nominatus presbyter Ludgerus iure hereditario possideat, habeat, colat et fructificet, et cuicunque disposuerit, et utile esse perspexerit, post obitum suum commendare et tradere, liberam et firmissimam a me et ab omnibus habeat potestatem. Si quis uero instigatus a diabolo, quod tamen futurum esse non credo, ego ipse, quod absit, aut aliquis de heredibus uel pro heredibus meis, seu quelibet extranea persona contra hanc traditionem uenire tentauerit, aut eam infringere proposuerit fixa et deliberata intentione, imprimitus iram Dei celestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a presumptione nefanda. Et insuper in Dominicum auri libras duas, argenti pondus X, coactus soluat. Et sic quidem, quod repetit, euindicare non ualeat, sed firma et immutabilis hec traditio in sempiternum  permaneat cum stipulatione subnixa. Acta est autem publice anno regni domini nostri religiosissimi regis Caroli, uI Kal. Martias, in uilla que dicitur Hlopanheldi, coram testibus et manummissoribus, quorum nomina subtus notantur. Et ut hoc traditionis testamentum firmius perseueret in eternum, notaui tempus, diem, locum, in quo factum est. Ego Thiatbaldus humilis presbyter rogatus scripsi et subscripsi.

Signum Henrici, qui hanc traditionem perfecit et propria manu firmauit. Signum Hriatthrude coniugis eius consentientis et confirmantis. Sig. Aeerici, filii ipsius eadem facientis. Sig. Berngeri subtus firmantis. Sig. Aluberti, clerici. Sig. Hluduwindi. Sig. Thegembaldi. Sig. Guntfridi. Sig. Oodfinni. Sig. Hildiberti. Sig. Wimberti. Sig. Cassi diaconi. Sig. Raafridi. Sig. Landberti.



Traditio Ludgeri.

6. Notum fieri cupio omnibus, tam presentibus  quam futuris, qualiter ego Ludgerus, filius quondam Hrodgeri, pro remedio anime mee, et pro eterna retributione tradidi ad reliquias sancti Saluatoris et sancte Marie semper uirginis et in manus Ludgeri presbyteri, qui easdem reliquias procurabat, portionem hereditatis mee, id est, omne quod iure hereditario legibus obuenit in uilla, que dicitur Bidningahemi, et in alia, que nuncupatur Thornspye, in terra aratoria, seu in pratis, et in pascuis, et in omnem communionem mecum in siluam, que dicitur Huistarbant, excepta una particula, in illa prata, que dicitur Blidgeryngmad, quam mihi reseruaui pro necessitatibus meis. Cetera autem omnia tradidi ad reliquias superius denominatas et in manus iam dicti presbyteri cum omni integritate in uillulis, quibus ante dixi, siue in terra aratoria, seu in pratis et pascuis, uel piscationibus, et aquarum decursibus, peruiis communis, que ad illas uillas attinent. Et hec omnia tradita in perpetuum esse uolo, nullisque unquam  temporibus ulterius immutari, sed ad perpetuos usus Ecclesie Dei ista omnia iure hereditario iam memoratus presbyter Ludgerus possideat. Si quis uero instigatus a diabolo, ego ipse, quod absit, aut aliquis de heredibus uel pro heredibus meis, seu quelibet extranea persona contra hanc traditionem uenire tentauerit, aut eam fixa et proposita intentione infringere decreuerit, imprimitus iram Dei celestis incurrat, et a sanctorum angelorum societate separetur, atque a liminibus omnium ecclesiarum alienus existat, donec se emendet a nefaria presumptione. Et sic quidem, quod repetit, euindicare non ualeat, sed firma et immutabilis hec traditio in sempiternum permaneat cum stipulatione subnixa. Acta est autem publice in loco, qui dicitur Adosumnis  anno 28 regni domini nostri religiosissimi regis Caroli, sub die Kalendarum, uIII Idus Iunias coram testibus et manumissoribus, quorum nomina subtus notantur. Et ut hoc testamentum traditionis firmius habeatur in perpetuum, notaui diem, tempus, locum,  in quo hec facta sunt. Ego Thiatbaldus humilis presbyter rogatus scripsi et subscripsi.

Signum Ludgeri, qui hanc traditionem in eleemosynam suam peregit, et propria manu subtus firmauit.

Signum Bernsuide consentientis. Sig. Gerwali. Sig. Welfrici. Sig. Bago. Sig. Hrodberti. Sig. Wigbaldi. Sig. Borhtrici. Sig. Fefingeri. Sig. Wilbaldi. Sig. Helmrici. Sig. Luidberthi. Sig. Meginbaldi. Sig. Bernhardi. Sig. Hiddoni. Sig. Hrafaugrimi. Sig. Weringeri. Sig. Folcradi. Sig. Raadgeri.



Traditio Folchardi et Reginaldi et Gerhardi, etc., in Withmundi.

7. Notum fieri desideramus omnibus, tam presentibus quam futuris, qualiter hos heredes et comparticipes et consanguinei, his nominibus Reginaldus, Folchardus, Gerhardus, Wifel et Helmberthus tradidimus agrum hereditarii iuris nostri in Withmundi  Ludgero presbytero et abbati ad construendam in eo ecclesiam in aquilonali latere agri illius, quem a Wracario comite tradente ipse Ludgerus suscepit: traditumque in perpetuum esse uolumus et nullis unquam temporibus immutari, sed ad perpetuos usus et ad utilitatem Ecclesie Dei supra dictus presbyter liberam et firmissimam a nobis et ab omnibus habeat potestatem, quicquid exinde uiuens agere uoluerit, aut cuicunque post obitum suum tradere decreuerit ad colendum et fructificandum in Ecclesia Dei. Si quis uero, quod futurum esse non credimus, nos ipsi, quod absit, aut aliquis de heredibus, uel pro heredibus nostris contra hanc traditionem uenire tentauerit, aut eam infringere uoluerit instigatus a diabolo, imprimitus iram Dei celestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a presumptione nefanda. Et insuper in Dominicum auri libras duas, argenti pondus decem,  coactus exsoluat, et sic quidem, quod repetit, euindicare non ualeat; sed firma et immutabilis hec traditio in sempiternum permaneat, stipulatione subnixa. Acta est autem publice in loco ipso, qui dicitur Withmundi, anno tricesimo secundo regni religiosissimi regis Caroli sub die XIII Octobr. Notaui diem, locum, tempus, quo hec scripta sunt. Ego Thiatbaldus humilis presbyter rogatus scripsi et subscripsi.

Isti sunt uisores et auditores:

Signum Folchardi, Gerhardi, Wifel et Helmberti, qui hanc traditionem perfecerunt et propriis manibus firmauerunt. Sig. Hildigeri. Sig. Oodhelmi. Sig. Meginungi. Sig. Walfridi. Sig. Werinberti. Sig. Hrodberti. Sig. Ludgeri. Sig. Werinhardi. Sig. Engilberti.



Traditio Hrodulfi in Englandi.

8. Notum fieri desidero omnibus, et presentibus et futuris, qualiter ego Hrodulfus, filius quondam  Wibaldi, tradidi ad reliquias sancti Saluatoris et sancte Marie semper uirginis, et in manus Ludgeri abbatis, particulam hereditatis mee in pago Folum  in uilla, que dicitur Englandi, id est curtile unum et duodecimam partem in siluam que dicitur Braclog, cum pascuis et plena dominatione, que iure legali ad illud curtile pertinere compertum est. Hec omnia tradidi in eleemosynam meas ad reliquias superius memoratas, et in manus iam dicti abbatis, traditaque in perpetuum esse uolo, et per nulla temporum curricula, ulterius immutari, sed ad perpetuos usus Ecclesie Dei ipse abbas Ludgerus quicquid exinde facere uoluerit, liberam et firmissimam a me et ab omnibus habeat potestatem, stipulatione subnixa. Acta est autem publice in loco, qui dicitur Wigtmundi, ad ecclesiam sancti Saluatoris anno 33 regni domini nostri religiosissimi regis Caroli, uII Kal. Septemb. Coram testibus ac manumissoribus, quorum nomina subtus notantur. Et ut hoc traditionis  testamentum firmius perseueraret in eternum, notaui tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Hrodulfi, qui hanc traditionem dominante manu perfecit et subtus firmauit.

Signum Hildigeri. Sig. Ludgeri. Sig. Eurwini. Sig. Ludgeri. Sig. Meginberti. Sig. Engilberti. Sig Oodhelmi. Sig. Germundi.



Traditio Hirpingi.

9. Notum fieri cupio omnibus, tam presentibus, quam futuris, quomodo ego Hirpingus filius quondam N. . . accepto pretio a Ludgero abbate, uendidi ei uineam unam in uilla, que nuncupatur Bacheim, que etiam uilla in ripa consistit fluuiali, que dicitur Melenbach  et eamdem ipsi firmiter contradidi, traditamque in perpetuum esse uolo, et nullis unquam temporibus immutari; sed ad perpetuos usus suos et Ecclesie Dei post obitum  suum liberam et firmissimam a me et ab omnibus habeat potestatem, quicquid exinde facere uoluerit, stipulatione subnixa. Acta est autem publice in Saxonia, ubi tunc temporis fuimus in hoste, in loco, qui nuncupatur Minmithum  anno 30 regni domni religiosissimi regis Carli, XIIII Kal. Augusti coram testibus ac manumissoribus, quorum nomina subtus notantur. Et ut hoc testamentum firmius habeatur, notaui diem, tempus, locum, quo scriptum est. Ego Thiatbaldus presbyter rogatus scripsi et subscripsi.

Signum Hirpingi, qui hanc traditionem fecit, et propria manu firmauit. Signum Hildibrandi. Sig. Berngeri. Sig. Hugbaldi. Sig. Gundholdi. Sig. Berngeri. Sig. Wanberti. Sig. Hathubaldi.



Traditio Ludgeri et Hiddoni.

10. Notum fieri desideramus omnibus, tam presentibus quam futuris, quomodo ego Ludgerus, filius  quondam Hrodgeri, et ego Hiddo, filius quondam Herewini, tradidimus partem proprie hereditatis nostre Ludgero episcopo, pro remedio anime nostre et pro eterna retributione in uilla, que dicitur Thornspic  in his duobus locis, id est in Quarsingseli et in Borugtanseotan, quicquid ibi habuimus, aut per ius hereditatis, aut per comprehensionem, aut per aliam quamcunque acquisitionem, omnia hec ad integram ipsi Ludgero episcopo in eleemosynam nostram tradidimus, traditamque in perpetuum esse uolumus, et nullis unquam temporibus immutari, sed ad perpetuos usus suos et utilitatem Ecclesie Dei, quicquid exinde facere uoluerit, liberam et firmissimam a nobis et ab omnibus habeat potestatem. Acta est autem publice cum stipulatione subnixa in uilla, que dicitur Bidingahem anno 37 regni gloriosissimi imperatoris Carli, IX Kalendas Maias coram testibus ac manumittentibus, quorum nomina subtus notantur. Et ut firmior hec  traditio in sempiternum perseueret, notaui diem, locum, in quo hec scripta sunt. Ego Thiatbaldus presbyter rogatus scripsi et subscripsi.

Signum Ludgeri, qui hanc traditionem dominante manu perfecit et subtus notauit.

Signum Hiddoni similiter tradentis et subtus firmantis. Sig. Marchardi. Sig: Baiori. Sig. Holmerici. Sig. Hengilbaldi. Sig. Luidberti. Sig. Wilbaldi. Sig. Folcradi. Sig. Regingeri. Sig. Lodoci. Sig. Gerberti. Sig. Thiatbaldi.



Traditio Eforwini et parentum eius.

11. Dum unusquisque in presenti seculo conuersatur, et hanc mortalem uitam habere uidetur in corpore, cogitare debet et preuidere, qualiter sibi in futura essentia, et in perpetua mansione remedium aliquod et salutem anime sue acquirere possit in celestibus. Idcirco placuit nobis coheredibus et comparticipibus in uno patrimonio his nominibus, Erfurwino, Hildirado et Irmineuino, Ludgero presbytero  postulante tradere ad reliquias sancti Saluatoris, quas ipse Ludgerus semper secum gestat, et in manus eiusdem presbyteri aliquam particulam hereditatis nostre in eleemosynam nostram, quod et fecimus hoc modo: Tradidimus in propria hereditate et dominatione nostra in silua, que dicitur Hoissi, comprehensionem illam, quam ipse Ludgerus ibi desiderauit, et Hildiradus in nostro nomine comprehendit simul cum eo, et consignauit ad reliquias supradictas sancti Saluatoris, et in manus eiusdem presbyteri simili modo tradidimus, et dominationem aliquam in eamdem siluam superius adiacentem. Hec comprehensio, quam tradidimus iuxta illas comprehensiones, contigua est et coherens a summo usque ad finem, quas Henricus et Hluduwinus ad easdem reliquias et ipsi Ludgero ante annos aliquos tradiderunt. Ista est traditio, quam in eleemosynam nostram tradidimus, traditamque in perpetuum esse uolumus et nunquam ulterius immutari; sed ad perpetuos usus ecclesie Dei ipse presbyter, qui eam suscepit,  liberam et firmissimam a nobis et ab omnibus habeat potestatem, quicquid exinde facere uoluerit ad fructum Ecclesie Dei. Acta est autem publice cum stipulatione subnixa in loco ipso, qui dicitur Diapanbeci, anno tricesimo secundo regni gloriosissimi regis Carli, sub die Xu Kal. Octobr. Notaui diem, locum, tempus, quo hec scripta sunt. Ego Thiatbaldus presbyter rogatus scripsi et subscripsi.

Isti sunt uisores et auditores:

Signum Euurwini, qui hanc traditionem fieri rogauit, et propria manu firmauit.

Signum Irminwini. Sig. Heribaldi. Sig. Hildiradi. Sig. Anoloni. Sig. Efurhardi. Sig. Thiatfridi.



Traditio Amulrici Ad-Crucem iuxta Arnapa.

12. Dum unusquisque in presenti seculo conuersatur, cogitare debet et preuidere quomodo animam suam saluare possit et eternum sibi refrigerium inuenire  post temporalem et mortalem uitam mundi huius. Hoc ego Amulricus perpendens in animo meo et frequenti meditatione reuoluens tradidi pro remedio anime mee et pro eterna retributione ad reliquias sancti Saluatoris et sancte Marie semper uirginis, et in manus Ludgeri presbyteri, qui easdem reliquias procurabat, particulam hereditatis mee, id est, ipsum locum, qui dicitur Ad-Crucem, cum pratis, qui ibi iacent in ripa fluuii Arnapi, ubi quondam auus meus Irminfridus casam habebat cum duobus agris, qui separati sunt non longe ab eodem loco, dominationemque in siluam, que dicitur Sitrath, cum pascuis, peruiis, aquis, piscationibus, que in ipso loco excoli possunt et perfici. Hec omnia tradidi ad reliquias superius nominatas, et in manus iam dicti presbyteri, traditaque in perpetuum esse uolo, et per nulla temporum curricula ulterius immutari; sed ad perpetuos usus Ecclesie Dei in eleemosynam meam ista omnia superius nominatus presbyter  Ludgerus possideat, habeat, colat et fructificet: et cuicunque disposuerit et utili esse perspexerit, post obitum suum commendare et tradere, liberam et firmissimam a me et ab omnibus habeat potestatem iure hereditario. Acta est autem publice cum stipulatione subnixa anno 27 regni domini nostri religiosissimi regis Caroli, XuII Kal. Aprilis, in uilla que dicitur Hrodberhtinga-Houa coram testibus ac manumissoribus, quorum nomina subtus notantur. Et ut hoc traditionis testamentum firmius perseueret in eternum, notaui tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Amulrici, qui hanc traditionem perfecit et propria manu firmauit. Signum Helmberti. Sig. Goduberthi Sig. Folcberti. Sig. Hrundulfi. Sig. Eorici. Sig. Hildifridi. Sig. Duodoni. Sig. Fridurici. Sig. Alfgeri. Sig. Guntberti.



Traditio Theganbaldi.

 13. Notum fieri desidero omnibus tam presentibus quam futuris, qualiter ego Theganbaldus, filius quondam Hrodbaldi tradidi partem hereditatis mee Ludgero abbati in uilla, que dicitur Fislacu iuxta ripam fluuii Rure, id est, illam Houam integram Alfating-Houa cum pascuis et peruiis et aquarum decursibus, et Seara in silua iuxta formam Houe plene. Hec omnia tradidi, sicut superius dixi, in eleemosynam meam et coniugis mee Regintrude Ludgero abbati, traditamque in perpetuum esse uolo, et nullis unquam temporibus immutari, sed ad perpetuos usus suos et fructum Ecclesie Dei ipse Ludgerus abba eamdem Houam superius nominatam cum omni integritate possideat iure hereditario, et quicquid exinde facere uoluerit, liberam et firmissimam a me et ab omnibus habeat potestatem. Acta est autem publice cum stipulatione subnixa anno 28 regni domini nostri religiosissimi regis Carli, II Kal. April., in loco qui dicitur Ad-Crucem, in pago Niuansheim, in  ripa fluuii Arnapa. Et confirmata est per manum Berngeri nepotis mei, cui ego ipse potestatem dedi ad hoc, in uilla ipsa superius denominata, id est, in Fisclacu, ubi eadem Houa iacet, coram testibus ac manumissoribus, quorum nomina subtus notantur. Et ut hoc traditionis testamentum firmius perseueret in sempiternum, notaui tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Berngeri, qui hoc testamentum accepta potestate a Theganbaldo et perfecit et propria manu firmauit.

Signum Hrodrici. Sig. Hildiradi. Sig. Reginberti. Sig. Bernhardi. Sig. Berwini. Sig. Hlotwini. Sig. Waldmari. Sig. Eforuuini. Sig. Bennoni. Sig. Alfnandi. Sig. Herebaldi.



Traditio Hiddoni, et coniugis eius Madalgarde.

14. Notum sit omnibus, tam presentibus quam futuris,  qualiter ego Hiddo, filius quondam Heriwini, pro remedio anime mee et pro remedio coniugis mee Madalgarde partem hereditatis nostre tradidimus Ludgero episcopo in his locis: primo in Quarsingsoli et in Bertanscotam et in Bochurssi et in Tolgud: in Quarsingsoli totum quod ibi habuimus in comprehensione nostra et in Bertanscotam totum: et in Bochurssi dimidium, quod ibi habuimus, et in Tolgud tertiam partem de nostro. Hec omnia tradidimus traditaque in perpetuum esse uolumus, et nullis unquam temporibus immutari; sed ad perpetuos usus Ecclesie Dei et sue utilitatis ipse Ludgerus episcopus potestatem habeat, quidquid exinde facere uoluerit, liberam et firmissimam a nobis et ab omnibus habeat potestatem in perpetuum. Acta est autem publice cum stipulatione subnixa hec traditio anno 39 regni domini imperatoris religiosissimi Carli, uII Idus Octobris, in uilla que dicitur Bidningahem, coram testibus ac manumittentibus, quorum nomina subtus adnotantur. Et ut firmior habeatur hec traditio in  perpetuum, notaui diem, locum, tempus, quo peracta est et scripta. Ego Thiatbaldus presbyter rogatus scripsi et subscripsi.

Signum Hiddoni, qui hanc traditionem dominante manu peregit et subtus firmauit.

Signum Ludgeri. Sig. Beratheri. Sig. Marchardi. Sig. Liudberti. Sig. Wilbaldi. Sig. Folcberti. Sig. Folcradi. Sig. Gerberti. Sig. Holmrici. Sig. Hildiwardi.



Traditio Wolfi.

15. Notum cupio omnibus, tam presentibus quam futuris, qualiter ego Wolf et frater meus Reinbrat, nec non et sorores mee Osbirin et Meinbirin tradidimus partem hereditatis nostre, hoc est, quod tradidimus, ad Saginandum porcos XX et octo iornales interculta terra et inculta cum omnibus adiacentiis. Tradidimus enim hec pro remedio animarum nostrarum et matris nostre ad ecclesiam Saluatoris, que constructa est in loco, qui dicitur Werthina, in pago  Riporum, super fluuio Rura. Et propria manu firmamus, et presens traditio firma permaneat. Acta in Werithina monasterio anno 20 regni domini Hluduwici imperatoris, indictionis 1.

Signum Wolfi, qui hoc tradidit. Signum Meinbirin sororis eius. Sig. Osbirin sororis eius. Sig. Reginberti, fratris eius, qui hoc similiter tradidit. Sig. Gundhardi. Sig. Heribaldi. Sig. Bonnoni. Sig. Irminnothi. Sig. Berharii. Sig. Hildibaldi. Ego Hrodbaldus humilis presbyter rogatus scripsi et subscripsi.



Traditio Fridrici et Hildibert, et Altperct in Ripo.

16. Notum fieri cupimus omnibus, tam presentibus quam futuris, quomodo nos Frithuric et Hildibert et Altprect tradidimus pro remedio animarum nostrarum ad reliquias sancti Saluatoris et sancte Marie et Petri, que sunt conlocate in pago Ripoariorum in loco nuncupante Werithina super fluuio Rura, traditumque in perpetuum esse uolumus et  promptissima uoluntate confirmauimus. Hoc . . . . res nostras in pago supra memorato in uno loco, ubi Frithuric et Hildibert fratres communi consilio tradiderunt in fine, que pertinet ad Hrotberctinga-Houa, terra aratoria, iornales III. Habet exterminatione de ambos latos terra fiscalis, de uno fronte terra Hildigrim, de alio uero fronte terra S. Petri. In alio loco tradiderunt ipsi supra memorati fratres in fine, que pertinet ad Weldi terra aratoria, iornales III. Habent exterminatione de ambos latos et uno fronte terra Friduric: de alio fronte terra Dodun infra ista exterminatione. Quod nos cum communi consilio tradidimus, post hunc diem ad ipsas reliquias proficiat in augmentum.

Si quis uero, quod fieri non credimus, si fuerit in postmodum, nos ipsi aut aliquis de heredibus nostris, qui contra hanc donam uenire conauerit aut eam infrangere tentauerit, inferat uobis una cum socio fisco auri lib. I, argenti pond. u, coactus exsoluat, et  quod repetit, euindicare non ualeat, sed presens donatio ista firma permaneat stipulatione subnixa. Actum Ad-Crucem, ubi conscripta est sub die uIII Kal. Iulii anno u imperante domino Hludowico imperatore.

Isti sunt uisores et auditores:

Signum Altbert, et Frideric, et Hildibert, qui hanc traditionem fieri et firmare rogauerunt. Signum Ercanfrid. Sig. Alfger. Sig. Gerwini. Sig. Widrad. Sig. Hildimar. Sig. Hludubret. Sig. Heriulf. Sig. Ausgor. Sig. Hildigrim episcopi. Sig. Hirminger. Sig. Ausger. Ego Adalgerus diaconus rogatus scripsi et subscripsi.



uenditio Fridurici.

17. In Christo fratri Hildegrim episcopo emptori ego Friduric uenditor. Constat me tibi uendidisse, et ita uendidi res meas proprias, que sunt in pago Niuenhem in uilla Hrodbertinga-Houa super fluuio Gilibechi, id est duos iornales de terra, et habent de uno latus terra S. Andree: de alio latus terra ipsius emptoris. De uno fronte terra Friduric: de alio uero  fronte aqua. Tradidi tibi perpetualiter ad possidendum, et accepi a te pretio, sicut inter nos placuit atque conuenit, hoc est, solidos uI, ita ut post hunc diem habendi, tenendi, uendendi, uel quicquid exinde facere uolueris, liberam et firmissimam in omnibus habeas potestatem. Acta est autem publice cum stipulatione subnixa in loco, qui dicitur Ad-Crucem, ubi conscripta est sub die uIII Kal. Maii anno 4 regni domini Hludowici imperatoris.

Isti sunt uisores et auditores:

Signum Friduric, qui hanc traditionem fieri rogauit. Sig. Hildibert, qui reuestiuit. Sig. Grimald uicarii. Sig. Dado. Sig. Heriulf. Sig. Widrad. Sig. Benno. Sig. Heridac. Sig. Hagor, Sig. Adolric. Sic Brun. Sig. Hodilard. Ego Adalgerus diaconus rogatus scripsi et subscripsi.



Traditio Hrotstein comitis.

18. Notum fieri cupio omnibus, tam presentibus quam futuris, qualiter ego Hrotsten tradidi partem  hereditatis mee ad ecclesiam sancti Saluatoris que constructa est in pago Ripariorum, in loco qui dicitur Werthina, super fluuio Rure, hoc est, quod tradidi unum mancipium iuris mei, nomine Hildisuit, traditumque esse in perpetuum uolo, et ut presens traditio ista omni tempore firma permaneat, stipulatione subnixa. Acta in Werthina monasterio, scripta XI Kal. Febr. anno 1 regni domini Hludowici imperatoris, indictione 5. Ego Hildiwardus cancellarius scripsi et subscripsi.

Hec sunt nomina testium, qui hec uiderant et audierant: Signum Hrotsteni, qui hoc tradidit. Sig. Meginhardi. Sig. Wolfi. Sig. Gunthardi. Sig. Helmbrati. Sig. Woldrici. Sig. Werinmari.



Traditio Abboni in Lopanheldi.

19. Notum fieri cupio omnibus, tam presentibus quam futuris, qualiter ego Abbo, filius quondam Gerrardi tradidi hereditatem meam ad ecclesiam sancti  Saluatoris, que est constructa in pago Riporum, in loco, qui dicitur Werithina super fluuio Rura, hoc est, duos mansos in prefato pago, in uilla nuncupante in Lopanheldi, super ripam prefati fluminis tam in terris, quam in siluis, seu in pratis, pascuis, aquis, aquarumue decursibus, et cum omnibus adiacentiis, et mancipia, his nominibus: Wiua, Sigifrid, Radgis, Rattruut, Frithuric, traditumque in perpetuum esse uolo, et promptissima uoluntate confirmo. Et accepi ad custodes ipsius prefate ecclesie pretium sicut inter nos placuit atque conuenit, hoc est libras XXIu et transtuli de mea potestate in illorum, ut post hunc diem habeant licentiam habendi, tenendi, possidendi, commutandi, uel quicquid exinde facere uoluerint, liberam et firmissimam in omnibus habeant potestatem, stipulatione subnixa. Actum in Werithina monasterio ubi conscripta est sub die Non. Kal. Nouembr. anno 21 imperante domino Hludowico imperatore.

 Hec sunt nomina testium, qui hoc uiderant et audierant:

Signum Abboni, qui hanc traditionem fieri rogauit, et propria manu firmauit. Sig. Adelhardi comitis Sig. Reginbaldi comitis. Sig. Odwaccar comitis. Sig. Hrodsten. Sig. Alfger. Sig. Huchercti. Sig. Freduward. Sig. Meginhardi. Sig. Briotgeri. Sig. Gorrici.

Ego Reginharius ac si indignus presbyter rogatus scripsi et subscripsi.



Traditio Folcrade.

20. Notum fieri cupio omnibus, tam presentibus quam futuris, qualiter ego Folcrada, germana soror quondam Hemmingi exactoris, tradidi agrum unum iure hereditario Ludgero abbati, accepto pretio estimationis competentis, iuxta Arnapa, prope mansionilem, quod dicitur Ad-Crucem: traditumque in perpetuum esse uolo, et nullis unquam temporibus ulterius immutari, sed ad perpetuos usus Ecclesie  Dei predictus abbas iure hereditario possideat eumdem agrum, et fructificare faciat diebus uite sue: et quicunque commendare uoluerit et tradere ad possidendum post obitum suum, liberam et firmissimam a me et ab omnibus habeat potestatem. Si quis uero, quod futurum esse non credo, ego ipse, quod absit, aut aliquis de heredibus meis contra hanc traditionem uenire tentauerit et eam infrangere decreuerit, ab ingressu omnium ecclesiarum alienus existat, et in Dominicum quinque libras exsoluat argenti, et ita quiescat absque operis effectu. Traditione hac firmiter permansura cum stipulatione subnixa. Acta est publice in loco ipso, qui dicitur Ad Crucem, coram testibus ac manumissoribus, quorum nomina subtus notantur.

Signum Folcrade, que hoc testamentum fieri rogauit et propria manu firmauit.

Signum Heinrici. Sig. Oodbald. Sig. Winibroht. Sig. Wilheri. Sig. Godobrot. Sig. Folcbret. Sig. Alfger. Sig. Luidbret.



Traditio Ewrwini in Witi.


21. Notum fieri cupio omnibus, tam presentibus quam futuris qualiter ego Ewrwinus tradidi partem hereditatis mee ad ecclesiam sancti Saluatoris, que est constructa in pago Ruricgoa, in loco, qui dicitur Wirithina, super fluuio Rure, hoc est, quod tradidi duas iornales de terra in Witti pro remedio anime mee, et pro eterna retributione ita tradita, traditumque in perpetuum esse uolo, et promptissima uoluntate confirmo, stipulatione subnixa. Acta in Werithina monasterio Xu Kal. Iulii anno 4 regni domini Hlotharii regis, indictione 7.

Hec sunt nomina testium, qui hoc uiderant et audierant.

Sig. Euurwini, qui hoc tradidit in Witti iornales duas. Sig. Helmbratti. Sig. Frithubaldi. Sig. Thiatbaldi. Sig. Hrodbratti. Sig. Wefhardi. Sig. Lothradi. Sig. Athulini. Sig. Landrardi. Ego Thiathardus diaconus  rogatus scripsi et subscripsi.



Traditio Erponi in Meinthinne.

22. Notum fieri cupio omnibus, tam presentibus quam futuris, qualiter ego Erpo tradidi partem hereditatis mee ad ecclesiam S. Stephani, que est constructa in pago Ruricgoa in loco Wirithina super fluuio Rure. Hoc est, quod tradidi iornales duas de terra in Meinthinne  pro remedio anime mee, traditumque in perpetuum esse uolo, et propria manu firmaui: presensque traditio firma permaneat stipulatione subnixa. Acta in Wirithina monasterio II Id. Nouembr. anno 4 regni domini Hlotharii regis, indictione 6.

Signum Erponi, qui hoc tradidit. Sig. Meinhardi. Sig. Wolfi. Sig. Thiatradi. Sig. Gerbaldi. Sig. Helmbratti. Sig. Thiatbaldi. Sig. Frithulbaldi. Ego Thiathardus diaconus rogatus scripsi et subscripsi.



Traditio Hildiradi in Wenaswalda.


23. Notum fieri omnibus, tam presentibus, quam futuris, qualiter ego Hildiradus filius quondam . . . pro remedio anime mee et pro hereditate comprehendi, a riuulo, qui dicitur Burgbeki  usque ad illum riuulum, qui in occidentali parte Widubergi  decurrit, ad reliquias sancti Saluatoris et sancte Marie semper uirginis, et cum omni integritate usque in ripam Rure, excepta illa particula, quam Fecbertus in proximo angulo inter Ruram et Widubergam olim stirpare inchoauit. Hanc ergo denominatam comprehensionem cum tota integritate tradidi in eleemosynam meam ad reliquias superius dictas, et in potestatem Liudgeri abbatis, traditamque in perpetuum esse uolo, et per nulla temporum curricula ulterius immutari, sed ad perpetuos usus Ecclesie Dei predictus abba Ludgerus quicquid exinde facere uoluerit, iure hereditario liberam et firmissimam a me et ab omnibus habeat potestatem. Si  quis uero instigatus a diabolo, quod tamen futurum esse non credo, ego ipse, quod absit, aut aliquis de heredibus uel pro heredibus meis seu quelibet ex persona contra hanc uenire tentauerit aut eam infrangere uoluerit fixa et deliberata intentione, imprimis iram Dei celestis incurrat, et a sanctorum angelorum societate separetur, si se cito non correxerit a sua pessima presumptione: et insuper in Dominicum auri libras duas, argenti pondus X coactus exsoluat, et sic quidem quod repetit, euindicare non ualeat, sed firma et immutabilis hec traditio in sempiternum permaneat cum stipulatione subnixa. Acta est autem publice in loco, qui dicitur Diapanbeci in ripa Rure, ad reliquias sancti Saluatoris et sancte Marie, anno 33 regni domini nostri religiosissimi regis Carli, Kal. Maias, coram testibus ac manumissoribus, quorum nomina subtus notantur. Et ut hoc testamentum firmius perseueret in eternum, notauit tempus, diem, locum, quo scriptum  est.

Signum Hildiradi, qui hanc traditionem dominante manu, perfecit, subtusque firmauit.

Signum Heribaldi. Sig. Frithurici. Sig. Hildibratti. Sig. Brunhardi. Sig. Aro. Sig. Sewardi. Ego Thiatbaldus presbyter rogatus scripsi et subscripsi.



Traditio Sigihard.

24. Notum fieri desidero omnibus, tam presentibus quam futuris, qualiter ego Sigihard tradidi particulam hereditatis mee, quod coniacet in uilla Fisclaco, in pago Ruricgao, hoc est, de terra plenum iormal [uel iornal] tradidi ad reliquias sancti Saluatoris, que collocate sunt in loco qui dicitur Werthina, in pago Ruricgoa, in ducato Ripoariorum, ubi Hildigrimus et Gerfridus episcopi rectores preesse uidentur. Hoc tradidi pro remedio anime mee et pro eterna bona retributione, in ea uero, ut a die presente rectores ipsius ecclesie habeant, teneant atque possideant; et quicquid exinde facere uoluerint, liberam  in omnibus habeant potestatem, ad faciendi, quicquid elegerint, stipulatione subnixa. Acta est autem die III Id. Septemb. anno 6, regnante domino nostro Hludowico gloriosissimo rege ac imperatore.

Signum Sigihard, qui hanc traditionem fieri, et firmare rogauit. Sig. Reginbrat. Sig. Hrodhard. Sig. Ohtric. Sig. Bonno. Sig. Erkinger. Sig. Erimbrot. Sig. Alfric. Sig. Odbold. Sig. Aluold.

Ego Liudberthus diaconus scripsi et subscripsi.



Charta de comcambia Gerfridi episcopi et Frithuardi in Hesangi et Castorp, seu in Werina.

25. Nihil sibi quispiam cernitur innuendo, quicquid de contra recipitur in augmentis, ideoque placuit atque conuenit inter Gorfredo episcopo et Frithuardo, ut terras eorum, ubi loci eueniant, inter se commutare deberent, quod ita et fecerunt. Ergo donat memoratus Frithuardus supra scripto Gerfrido  episcopo in concambio terre sue in uilla, que dicitur Hesingi, in pago Riporum super fluuio Rura, id est dimidium mansum cum pratis, pascuis, aquis, aquarumue decursibus, mobilibus et immobilibus, presidiis, peculiis. E contra dedit Gerfridus episcopus supra scripto Frithuardo dimidium mansum, id est terram tantum in pago Bortergo, in uilla, que dicitur Castorp. Et contra pascua et siluas, quas dedit Frithuardus, dedit Gerfridus episcopus XX furlangas in pago Dreginni, in uilla que dicitur Werina. Unde inter se epistolas uno tenore conscriptas fieri et adfirmare rogauerunt, ut unusquisque quod a pare suo accepit, hoc habeat, teneat atque possideat, et quicquid exinde facere uoluerit, liberam ac firmissimam in omnibus habeat potestatem adfaciendi. Et si aliquis de heredibus nostris hanc concambiam infrangere uoluerit, inde ante conspectum Dei in die iudicii reddat rationem, et in hoc seculo componat C libras de auro cocto, et ducenti de argento. Actum  in loco, qui nuncupatur Billarbeci, sub die uIII Kal. Decembr., regnante Hludowico imperatore, anno 21.

Signum Frithuardi, qui hanc traditionem fieri rogauit et propria manu firmauit.

Signum Reginhardi. Sig. Walgeri. Sig. Bruni. Sig. Bouoni. Sig. Berningi. Sig. Reginfridi. Sig. Hildibaldi. Sig. Hericoni. Sig. Egoni. Ego Regiharius indignus presbyter scripsi et subscripsi.



Traditio Helmbratti.

26. Notum fieri cupio omnibus, tam presentibus quam futuris, qualiter ego Helmbrahtus, filius quondam Reginberti, pro remedio anime filii mei nomine Eedbrati, tradidi partem hereditatis mee ad ecclesiam sancti Saluatoris, que constructa est in pago Riporum, in loco qui dicitur Werithina super fluuio Rura, hoc est, quod tradidi iornalem unum in pago prefato, in uilla, que dicitur Hernatscet   super ripam prefati fluminis, tam in terris quam in siluis. Traditum esse in perpetuum uolo, et promptissima uoluntate confirmo, in ea uero ratione, ut post hunc diem habeatis licentiam habendi, tenendi, possidendi, commutandi, uel quicquid exinde facere uolueritis, liberam ac firmissimam in omnibus habeatis potestatem, stipulatione subnixa. Actum in Werithina monasterio, ubi conscripta est, sub die X Kal. Nouembr., regnante domino Hludowico imperatore, indictione 1.

Ego Thanebaldus subdiaconus scripsi et subscripsi.

Signum Helmbrahti, qui hanc chartulam fieri rogauit et propria manu firmauit.

Sig. Bonnoni. Sig. Berngeri Sig. Nunni. Sig. Gerbaldi. Sig. Thiatbaldi. Sig. Reinbaldi.



Traditio Wolf in Hestratescethe.

27. Notum fieri cupio omnibus, tam presentibus  quam futuris qualiter ego Wolf tradidi partem hereditatis mee pro remedio anime mee ad ecclesiam sancti Saluatoris et S. Patris Ludgeri, que constructa est in pago Riporum, in loco, qui dicitur Werthina, super fluuio Rure, hoc est, quod tradidi quicquid habui in uilla que dicitur in Hestratescethe  cum appenditiis suis, id est, terris, siluis, pascuis, aquis, aquarumue decursibus, et traditum esse in perpetuum uolo, et ut presens traditio ista omni tempore firma permaneat, stipulatione subnixa. Acta est in Werithina monasterio, scriptaque Xu Kal. Septembris, anno Dominice incarnationis 848, indictione 4, anno 3 Hludowici imperatoris.

Ego Liudbaldus cancellarius rogatus scripsi et subscripsi. Isti sunt uisores et auditores:

Signum Wolf, qui hoc tradidit, et propria manu firmauit.

Sig. Megenhardi, auocati nostri. Sig. Raduni. Sig.  Salaboldi. Sig. Bornuni. Sig. Frithubaldi. Sig. Hrotberti. Sig. Nunni. Sig. Heribaldi. Sig. Athulini.



Traditio Oddag.

28. Notum fieri cupio omnibus, tam presentibus quam futuris, qualiter ego Oddag, filius quondam Othilrici, tradidi partem hereditatis mee ad ecclesiam sancti Saluatoris, que est constructa in pago Riporum, in loco qui dicitur Werithina, super fluuio Rura, hoc est, iornales 10 in prefato pago, in uilla nuncupante Menithinin  super ripam prefati fluminis, tam in terris, quam in siluis, seu in pratis, pascuis, aquis, aquarumue decursibus et cum omnibus adiacentiis: traditumque in perpetuum esse uolo, et promptissima uoluntate confirmo. Et accepi a custodibus ipsius prefate ecclesie pretium, sicut inter nos placuit atque conuenit, hoc est, solidos 22. Et transtuli de mea potestate in illorum, ut post hanc diem habeant licentiam tenendi, possidendi, commutandi, uel quidquid exinde facere uoluerint, liberam  ac firmissimam in omnibus habeant potestatem, stipulatione subnixa. Actum in Werithina monasterio, ubi conscripta est sub die pridie Kal. Nouembr. anno 23 imperante domino Hludowico imperatore, indictione 13.

Isti sunt uisores et auditores:

Signum Oddag, qui hanc traditionem fieri rogauit et propria manu firmauit.

Signum Adaluni. Sig. Erpo. Sig. Gunthard. Sig. Hrodbrat. Sig. Theatbald. Sig. Reginbald. Sig. Heribal. Sig. Gerbald. Sig. Lantrat.

Ego Thanebaldus monachus scripsi et subscripsi.



Traditio Meginhardi et Wolf, in silua Witi.

29. Notum fieri cupimus tam presentibus quam futuris, qualiter ego Meginhard et Wolf tradidimus partem hereditatis nostre ad ecclesiam sancti Saluatoris que est constructa in pago Riporum, in loco qui dicitur Werithina, hoc est quod tradidimus 10  porcorum pascuam in silua Witi, pro remedio anime nostre, traditumque in perpetuum esse uolumus, et propriis manibus nostris firmauimus, presensque traditio firma permaneat, stipulatione subnixa. Acta in Werithina monasterio III N. Kal. Decembr. anno 2 regni domni Hlotharii regis, indictione 5.

Sig. Meginhardi et Wolfi, qui hoc tradiderunt, in Witi. Sig. Raduni. Sig. Frithubaldi. Sig. Ego Thiathardus subdiaconus scripsi et subscripsi.



De Holtseara in Witi.

30. Breuis commemoratio de illa pastione, quod nos habemus de ambas partes Rura in Hosi, et in Wagnoswald. Imprimis in Hosi Heinricus donauit ad 9 porcos. De Hrotinga  Willibald et neptis illius uendiderunt ad 60 porcos. Aluric uendidit nobis hereditatem suam in Lapanheldi , ibi pertinet ad 80 porcos. Gerfrid habet in ipsa uilla ad 30 porcos. Alfnant tradidit nobis ad 20 porcos. De Menedinna Gerala uendidit nobis ad 15 porcos. De  Witi Euurwini tradidit pro salute anime sue ad 20 porcos. De ipsa uilla Euuco et Hildirad et illorum coheredes tradiderunt ad 30 porcos. Othilulf in Hratuga  tradidit nobis pastum 10 porcorum. Ad illam terram pertinet, quam in Witi comparauimus a Meinhardo, qui sororem Huntionis in coniugio habuit, pastum ad 25 porcos. Ab Eribaldo comparauimus ad pastum 30 porcorum in Wagnoswaldi habemus in Fisclacu de uno manso quidquid ibi pertinet, et de alio manso tertiam partem. Et in ipsa uilla tradidit Hrodhardus ad 5 porcos. Hludowinus ad 5 porcos. In ipsa uilla Huntio donauit ad 5 porcos. Thiathold et Thruthger tradiderunt in Witi ad 20 porcos pastiones.



Traditio Gunduini et Adelboldi.

31. In Christo fratri Hildigrim episcopo emptori Gunduinus et Adelboldus uenditores. Constat nos tibi uendidisse, quod ita et fecimus, cortilo uno in pago  Bunnengdo  in uilla Melenchen . Et ipse cortilus habet in longitudine pedes 120 et in latitudine pedes 56, et hic habet exterminationes de uno fronte uia Caballaricia, et de alio fronte Rigo; et de uno latus ipsius heredes. Et accepimus a te pretium, sicut inter nos placuit atque conuenit, hoc sunt sol. 20, ita ut post hunc diem ipsas res habeas iure habendi, tenendi, dandi, et quidquid exinde facere uolueris, liberam et firmissimam in omnibus habeas potestatem, stipulatione subnixa. Actum ad Rura, ante basilicam sancti Saluatoris, ubi conscripta fuit sub die Xu Kal. Nouembr., anno 12 imperii domni Caroli, gloriosissimi imperatoris.

Signum Gunduine et Adolbald., qui hanc uenditionem fieri et firmare rogauerunt. Sig. Asbret. Sig. Reginald. Sig. Reginbald. Sig. Radbald. Sig. Euroin. Sig. Hrauinger. Sig. Thiatfrid. Sig. Ludgis. Sig. Rodald.

Ego Amalbertus diaconus rogatus scripsi et subscripsi.



Traditio Heinrici in Witi.


32. Notum fieri cupio omnibus, tam presentibus quam futuris, qualiter ego Heinric, filius quondam Berngeri, tradidi partem hereditatis mee pro remedio anime mee ad reliquias sancti Saluatoris, que est constructa in pago Riporum, in loco qui dicitur Werithina super fluuio Rure, in supra memorato pago, in uilla que dicitur Witi  ad 15 porcos pastionem: traditumque in perpetuum esse uolo, et promptissima uoluntate confirmo, stipulatione subnixa. Actum in Weritina monasterio, ubi conscripta est sub die u Kal. Nouembr. anno 21 domno Hludowico imper.

Signum Heinrici, qui hanc traditionem fieri rogauit et propria manu firmauit.

Sig. Heribaldi. Sig. Ulfridi. Sig. Lotradi. Sig. Theatbaldi. Sig. Herponi. Sig. Wolfoni. Sig. Reginbaldi. Sig. Gerbaldi.

 Ego Reginharius presbyter scripsi et subscripsi.



uenditio Erpe et Helmfridi.

33. Hec sunt testimonia, que hoc uiderunt, quod Erpa tradidit Hildigrim episcopo in duo loca iornales 4, in finibus Menethinno, de uno latus terra Adalric infantes: de alio latus uallis, de tertio uero latus ipsa uallis, et in ipso loco reuestiuit per manus Alfnant, Flodoin, Reginbert, Fridubold, Brunhard, Hocca, Focco, Ecco, Wido, Alfgod, et in alio loco super fluuio Rura dimidio iornale: et ipse Alfnant fecit ista uestitura, et ipsa terra iacet in illo loco, ubi ille porcus anteriore anno. Hec sunt testimonia, que hoc uiderunt, quod Helmfrid tradidit Hildigrim episcopo unum campum in finibus Menithinne, tenet ipse campus plus minus inter terram arabilem et siluam, iornales 6 aut 7 adiunget de uno latus Hoca terra; de alio latus ipsius heredes: de uno fronte Gerrig terra, et de alio fronte riuolus. Et in ipso loco reuestiuit  per manus Eccon, Alfnant, Flodoin, Reginbrat, Frithubold, Brunhard, Erpa, Hocca, Focco, Ecco, Wido, Alfgod.



Traditio Theodoldi et Thrudgeri.

34. Notum fieri cupimus omnibus, tam presentibus quam futuris, qualiter ego Theodold et frater meus Thrudger, filii quondam Wiggeri, tradidimus partem hereditatis nostre pro remedio anime matris nostre, nomine Ricburg, ad reliquias sancti Saluatoris, que sunt constructa in pago Ruriggo, in loco qui dicitur Werithina, super fluuio Rure, in supra memorato pago, in uilla, que dicitur Witi ad 20 porcos pastionem: traditumque in perpetuum esse uolumus, et promptissima uoluntate confirmamus, stipulatione subnixa. Actum in Werithina monasterio, ubi conscripta est sub die Xu Kal. Nouemb. anno 23 domni Hludowici imperatoris, indictione 13.

Signum Theodoldi et Thruthgeri, qui hanc traditionem  fieri rogauerunt et propria manu firmauerunt.

Sig. Meginhardi. Sig. Wolf. Sig. Theatradi. Sig. Hrodberti. Sig. Helmberti. Sig. Hildibaldi. Sig. Heribaldi.

Ego Thiatgerus indignus subdiaconus scripsi rogatus et subscripsi.



Traditio Meginhard in Ouiti pastione ad 20 porcos.

35. Notum fieri cupio omnibus, tam presentibus quam futuris, qualiter nos Meginhard et Gunthard pro remedio animarum nostrarum ad ecclesiam sancti Saluatoris, que est constructa in pago Riporum, in loco, qui dicitur Werithina super fluuio Rure tradidimus, hoc est partem hereditatis nostre in super memorato pago, in uilla nuncupante. . . tuiti ad 20 porcorum pastionem traditumque in perpetuum esse uolumus et promptissima uoluntate confirmamus, stipulatione subnixa.

Actum in Werithina monasterio, ubi conscripta  est sub die III Kal. Septembr., indictione 14. Traditio, quam tradiderunt Meginhard et Gunthard.

Signum Meginhard. Sig. Gunthard. Sig. Humbald. Sig. Hindolf. Sig. Grimward. Sig. Reginbald. Sig. Salubald. Sig. Hrodger. Sig. Erconger. Sig. Reginmar. Sig. Wernimar. Sig. Thiatbald. Sig. Frithubald.

Ego Reginharius diaconus rogatus scripsi et subscripsi.



Traditio Meginhardi et Gunthardi de Witi.

36. Notum fieri cupimus omnibus, tam presentibus quam futuris, qualiter nos Meginhard et Gunthard tradidimus ad ecclesiam sancti Saluatoris pro remedio animarum nostrarum, que est constructa in pago Ruruegao, in loco qui dicitur Werithina, super fluuio Rura, hoc est partem hereditatis nostre in supra memorato pago in uilla nuncupante Wita ad 20 porcorum pastionem, traditumque in perpetuum esse uolumus, et promptissima uoluntate confirmamus,  ut omni tempore firma permaneat cum stipulatione subnixa.

Actum in Werithina monasterio, ubi conscripta est sub die u Id. Nouemb., indictione 14.

Sig. Meginhard. Sig. Gunthard. Sig. Hunbald. Sig. Reginbrat. Sig. Hindolf. Sig. Grimuard. Sig. Halabald. Sig. Herodiger. Sig. Erconger. Sig. Reginmar. Sig. Werinmar. Sig. Theatbald. Sig. Frithubald. Sig. Reginbald.

Ego Reginbarius diaconus rogatus scripsi et subscripsi.



Traditio Amulrici Ad Crucem in ripa Arnapa.

37. Dum unusquisque in presenti seculo conuersatur, cogitare debet et preuidere quomodo animam suam saluare possit, et eternum sibi refrigerium inuenire post temporalem et mortalem uitam mundi huius. Hoc ego et Amulricus perpendens in animo meo et frequenti meditatione reuoluens tradidi pro  remedio anime mee, et pro eterna retributione ad reliquias sancti Saluatoris et sancte Marie semper uirginis, et in manus Ludgeri presbyteri, qui easdem reliquias procurabat, particulam hereditatis mee, id est, ipsum locum, qui dicitur Ad Crucem, cum pratis, qui ibi adiacent in rupa fluuii Arnapa, ubi quondam auus meus Irminfridus casam habebat, cum duobus agris, qui separati sunt non longe ab eodem loco. Hoc tradidi ad reliquias superius nominatas iam dicti presbyteri: traditumque in perpetuum esse uolo, et per nulla temporum curricula ulterius immutari; sed ad perpetuos usus ecclesie Dei in eleemosynam meam omnia ista superius nominatus presbyter Ludgerus possidebat, habeat, colat et fructificet: et cuicumque disposuerit, et utile esse perspexerit, post obitum suum commendare et tradere liberam et firmissimam a me et ab omnibus habeat potestatem iure hereditario.

Si quis uero instigatus a diabolo, quod tamen futurum  esse non credo, ego ipse, quod absit, aut aliquis de heredibus meis, seu quelibet extranea persona contra hanc traditionem uenire temptauerit, aut eam infringere uoluerit fixa et deliberata intentione, imprimis iram Dei celestis incurrat, et a sanctorum Angelorum societate separetur, si se cito non correxerit a sua pessima presumptione. Et insuper in Dominicum auri libras duas, argenti pondus 10, coactus exsoluat, et sic quidem, quod repetit, euindicare non ualeat; sed firma et immutabilis hec traditio in sempiternum permaneat cum stipulatione subnixa.

Acta est autem publice anno 27 regni domni nostri religiosissimi regis Carli XIIII Kal. Aprilis, in uilla que dicitur Hrodbertinga Houa coram testibus ac manumissoribus, quorum nomina subtus notantur. Et ut hoc traditionis testamentum firmius perseueret in eternum, notaui tempus, diem, locum, quo scriptum est.

Signum Amulrici, qui hanc traditionem perfecit,  et propria manu firmauit. Signum Godoberti. Sig. Aeorici. Sig. Frithurici. Sig. Folcberti. Sig. Hildifridi. Sig. Alfgeri. Sig. Helmberti. Sig. Hruodulfi. Sig. Duodeni. Sig. Gundberti.

Ego Thiatbaldus humilis presbyter rogatus scripsi et subscripsi.



Traditio Eric et Ermenfrid de Arnapa.

38. Notum fieri cupimus tam presentibus quam futuris, quomodo nos Eric et Ermenfrid tradidimus Hildigrim episcopo duas partes de illa foreste, que est super fluuio Arnapa, in loco qui uocatur Ad Crucem, quidquid ad illas duas partes adspicit, totum et ad integrum donamus et tradidimus perpetualiter ad possidendum. Si quis uero, quod fieri non credimus; si fuerint in postmodum nos ipsi, aut aliquis de heredibus nostris, qui contra hanc traditionem uenire uoluerit aut eam infringere temptauerit; inferat uobis una cum socio fisco auri libras 2, argenti pondus  5 coactus exsoluat; et presens traditio ista omni tempore firma permaneat stipulatione subnixa.

Actum est autem ad Ruram ante basilicam sancti Saluatoris, ubi scripta fuit anno III imperii domni nostri Hludowici imperatoris. Hec sunt testimonia, qui hoc uiderunt, quod Eric et Ermenfrid tradiderunt pro 30 solidis duas partes de illa foreste ad Arnapam, qui Amulric fuit, et Theadradan; cum ipsa Theadrada antea tertiam partem et quintam traditam habuit.

Signum Gundoino. Sig. Hildibert. Sig. Erchenger. Sig. Eilbold. Sig. Odwin. Sig. Reginher. Sig. Euurwini.

Et isti sunt, qui uiderunt, quod Hildibert reuestiuit in uico illorum de ipsa silua: Grimold uicarius, Hrodger, Frideric, Herulf, Widrad, Landbert.

Ego Amulbertus diaconus rogatus scripsi et subscripsi.



Traditio Helmbrat.

39. Isti sunt testes qui uiderunt et audiuerunt  traditionem, quam tradidit Helmbrat pro remedio anime patris sui et pro sepultura eius III Kal. Iulias, regnante Hludowico imperatore, 13 annis, hoc est, de terra iornalem unum.

Signum Helmbrat, qui hanc traditionem fieri rogauit et propria manu firmauit.

Signum Hrodbrat. Sig. Theobald. Sig. Heribern. Sig. Hildibald. Sig. Herico. Sig. Cot.

Ego Liudbaldus cancellarius rogatus scripsi et subscripsi.



Traditio Erpi, filii Aldrici.

40. Notum fieri cupio omnibus, tam presentibus quam futuris, qualiter ego Erp filius quondam Aldrici, tradidi partem hereditatis mee ad ecclesiam sancti Saluatoris, que constructa est in pago Ripariorum, in loco qui dicitur Werithina super fluuio Rure; hoc est, quod tradidi unum biuang in saltu Waneswalde inter duo flumina, id est, Podrebeci et Farnthrapa cum omnibus appendiciis suis, id est, terris, siluis,  pascuis, aquis aquarumue decursibus: et traditum esse in perpetuum uolo; et ut presens traditio ista omni tempore firma permaneat stipulatione subnixa. Acta in Werithina monasterio, scriptaque XuI Kal. Nouembr. anno 24 regni domni Hludowici imperatoris, indictione 15.

Ego Hrodaldus cancellarius scripsi et subscripsi.

Signum Erpi, qui tradidit istud.

Hec sunt nomina testium, qui hoc uiderunt et audiuerunt et manibus propriis firmauerunt.

Signum Hramningi. Sig. Wrachardi. Sig. Osleni. Sig. Herodardi. Sig. Heriscalci. Sig. Heddiloni. Sig. Luthugis. Sig. Waliconi. Sig. Euardagi.



uenditio Gunthardi et Athilwini.

41. In Christo Patri Altfrido gratia Dei episcopo, emptori; ego Gunthard et Athilwin uenditores. Constat nos tibi uendidisse, et ita uendidimus, id est, comprehensionem nostram in silua, que uocatur Witerowald; quam comprehensionem homines tui  una nobiscum circuierunt, et nouis signis obfirmauerunt; et accepimus a te pretium pro ea, sicut inter nos conuenit, hoc est, libras 3 in ea ratione, ut post hunc diem ipsa comprehensio ad proprium uestrum monasterium pertineat, quod uocatur Werthina; et quidquid ex ea facere uolueris, ab hac die liberam et firmissimam habeas potestatem. Si quis uero, quod fieri non credimus, hanc uenditionis cartulam infringere temptauerit, iram Dei incurrat, et a liminibus sanctorum alienus existat, et hec uenditio firma permaneat stipulatione subnixa. Acta in Werithina monasterio, tertio decimo Kal. Augusti anno incarnationis Dominice 848. regnante Hludowico iuniore anno 9, indictione 11, feria sexta.

Isti sunt testes, qui hoc audierunt et uiderunt.

Ego Liudbaldus, humilis leuita rogatus scripsi et subscripsi. Signum Gunthardi, et Athilwini, qui hanc traditionem fieri rogauerunt. Sig. Bernharii. Sig. Meinhardi. Sig. Heribratti. Sig. Reinhardi. Sig.  Bernwini. Sig. Hrodger. Sig. Nunnoni. Sig. Irmunifridi. Sig. Erkingeri. Sig. Helmfridi.



Traditio Huntionis.

42. Notum fieri cupio omnibus, tam presentibus quam futuris, qualiter ego Huntio, filius quondam Egilberni, tradidi res meas ad ecclesiam sancti Saluatoris, que est constructa in pago Ruriggo, in loco qui dicitur Werthina, super fluuio Rura. Hoc iornale uno de terra in uilla nuncupante Wisi, et cum eo medietatem de silua, quidquid mihi in ipsa uilla iure paterno aduenit: traditumque in perpetuum esse uolo et promptissima uoluntate confirmo, ut post hunc diem custodes ipsius ecclesie habeant licentiam tenendi, habendi, possidendi, commutandi, uel quidquid exinde facere uoluerint, liberam et firmissimam in omnibus habeant potestatem stipulatione subnixa. Actum in Werthina monasterio, ubi conscripta est sub die Iu Kal. Iunii, anno 7, imperante domno Hludowico imperatore.

 Ego Adalgerus diaconus rogatus scripsi et subscripsi.

Signum Huntio, qui hanc traditionem fieri et firmare rogauit. Signum Aluric. Sig. Alfnand. Sig. Reginbald. Sig. Uulf. Sig. Reginbrat. Sig. Theodbald. Sig. Reginmar. Sig. Benno. Sig. Helmbrat.



Traditio Flodoini et Regimbrat.

43. Hec sunt testimonia, qui hoc uiderunt, quod Reginbrat tradidit in Mulenegia de silua et de terra quidquid ibidem habuit, Hildigrimo episcopo.

Signum Berengar. uicar. Sig. Asold. Sig. Albmand. Sig. Benno. Sig. Frithubold. Sig. Frithubert. Sig. Grimward. Sig. Odfini. Sig. Flodoini. Sig. Wigfrid. Sig. Engilbert. Sig. Occo.

Per Frithubold manus istam inuestituram.

Hec sunt testimonia, qui uiderunt de eo quod Flodoinus reuestiuit. Signum Herbold, Regembrat, Autfini, Hunebold, Riegrim, Radbert, Fridubold,  Nunni, Wlfrid: istam inuestituram per Flodoini manus.

Hec sunt testimonia, qui hoc uiderunt, quod Flodoinus donauit illam comprehensionem super Hesepe riuulo Hildigrimo episcopo. De uno latus terra Grimward: de alio uero latus comprehensio Bennonis. De uno fronte mons: et de alio fronte comprehensio ipsius episcopi.

Signum Berenger. uicarii. Sig. Asold. Albnand, Benno, Regimbrat, Frithubold, Frithubrat, Grimward, Odfin, Wigfrid, Engilbert, Erp, Occo.



Traditio Sneuburge in Fislaca.

44. Notum fieri cupio omnibus, tam presentibus quam futuris, qualiter ego Sneoburg, filia quondam Bernhardi, tradidi partem hereditatis mee ad ecclesiam sancti Saluatoris, que constructa est in pago Riporum, in loco qui dicitur Werthina, super fluuio Rura, hoc est, quod tradidi iornales quinque in loco qui dicitur Tottonthorra, in uilla que dicitur Fislaca,  in pago Riporum; traditamque in perpetuum esse uolo, et promptissima uoluntate confirmo, ut post hunc diem custodes ipsius ecclesie licentiam habeant tenendi, possidendi, commutandi, uel quidquid exinde facere uoluerint, liberam ac firmissimam in omnibus habeant potestatem cum stipulatione subnixa. Actum in Werithina monasterio, ubi conscripta est II Kal. Aprilis anno 25 regnante domno Hludowico imperatore.

Ego Reginharius indignus presbyter scripsi et subscripsi. Signum Thiatradi, Frithubaldi, Hrodberti, Helinberti, Gunthardi, Theotbaldi, Reginbaldi, Heribaldi.



Traditio Widrad.

45. In Christo fratri Hildigrim episcopo, emptori, ego Widrad uenditor. Constat me tibi uendidisse, et ita uendidi res meas proprias, que sunt in pago Niuensem, in finem Welde iornales 4 et habent de ambos latus terra Frithurie. De uno fronte terra  Lantbert: de alio fronte uero terra ipsius emptore, tradidi tibi perpetualiter ad possidendum: et accepi a te pretium, sicut inter nos placuit, atque conuenit, hoc est, solidos 6 ita ut post hunc diem habendi, tenendi, uendendi, et quidquid exinde facere uolueris, liberam et firmissimam in omnibus habeas potestatem stipulatione subnixa. Actum in loco qui dicitur Ad Crucem, ubi conscripta est, sub die IX Kal. Maii, anno 4 regni domni Hludowici imperatoris.

Signum Widrad, qui hanc traditionem fieri rogauit. Signum Grimald uicarii. Sig. Dodo. Sig. Frithurie. Sig. Hildibert. Sig. Odilhard. Sig. Heriulf. Sig. Benno. Ego Adalgerus rogatus scripsi et subscripsi.



Traditio Ludgeri in Suiftarbant, seu in Seuwald et in Berelsi.

46. Notum fieri omnibus desidero, tam presentibus quam futuris, quomodo ego Ludgerus, filius quondam Hrodgeri, tradidi amico meo Ludgero presbytero, pro remedio anime mee, et pro eterna retributione  dimidietatem hereditatis mee, que mihi iure paterno, et lege hereditaria in Berilsi, et infra terminos qui illuc attinent, id est, ab Emese adusque in locum supradictum contigit. Sed et dimidietatem ei tradidi hereditatis mee: eadem ratione in silua que dicitur Seuwald, siue Suifterbant, exceptis agris, qui inibi ante extirpati sunt a patribus, aut ab hominibus nostris. Ceteram autem dimidietatem ipsi Ludgero presbytero tradidi in territorio iam dicto, et in silua superius nominata cum omni integritate, traditamque in perpetuum esse uolo, et nullis unquam temporibus immutari; sed ipse Ludgerus presbyter hec omnia possideat iure hereditario, et cuicunque uoluerit post obitum suum ad utilitatem animarum nostrarum iure hereditario commendat stipulatione subnixa. Acta est autem publice hec traditio anno regni religiosissimi regis Caroli 25, XI Kal. Aprilis in uilla que dicitur Bidmingehusum coram  testibus ac manumissoribus, quorum nomina subtus notantur.

Signum Ludgeri, qui hanc traditionem perfecit, et propria manu firmauit. Signum Bernsuide. Sig. Wilfrici presbyteri. Sig. Fledradi, Folclebi. Sig. Thiadulfi. Sig. Wendilbaldi. Sig. Wigbaldi. Sig. Wilbaldi. Sig. Isinbaldi. Sig. Racddegi. Sic Reginhardi. Sig. Hildigrim diaconi.



Traditio Oodhelmi.

47. Notum fieri cupio omnibus, tam presentibus quam futuris, quomodo ego Oodhelmus, filius quondam . . . tradidi pro remedio anime mee et pro eterna retributione tertiam partem hereditatis mee ad reliquias sancti Saluatoris, ceterorumque sanctorum, que a Ludgero abbate in Withmundi constitute sunt, traditamque in perpetuum esse uolo, et nunquam ulterius immutari: in ea uero ratione tamen, ut quandiu uixero in presenti mortalitate, ad me  pertineat pars illa iusto seruitio ad augendum, non ad minuendum, post obitum uero meum de hac uita cum omni integritate in ius transeat supradictarum reliquiarum et seruorum Dei, qui eas legitime custodire reperientur. Hec autem pars tertia hereditatis mee tribus in locis consistit: in pago Hisloi, in uilla que nuncupatur Ocanni houa una, quam proseruiunt liti mei: in pago uero Northluianti, in uilla que dicitur Huleri Houa altera. Et in eodem pago noua tertia, in uilla que nuncupatur Manheri. Et sexta pars houe quarte in uilla que appellatur Hrenneri; que etiam sexta particula houe illius me uiuente in usus uergit iam dictarum reliquiarum, cum illis comprehensionibus in silua, que note sunt, iuxta Hislam. Hec omnia trado, atque transfundo ad memoratas reliquias, et ad usus seruorum Dei, qui easdem reliquias sanctas procurare iusto uidentur, ut cum omnibus ad se pertinentibus illuc respiciant et deseruiant in sempiternum, sicut dictum  est superius, et decretum cum omni integritate. Acta est autem publice cum stipulatione subnixa in loco qui nuncupatur Withmundi, anno 29 regni domni religiosi regis Carli, III Kal. Iulii, coram testibus ac manumissoribus, quorum nomina subtus notantur. Et ut hoc testamentum firmius, notaui diem, tempus, locum, quo scriptum est.

Signum Oodhelmi, qui hanc traditionem perfecit, et subtus firmauit.

Signum Hildigari. Sig. Bernhardi, Sig. Hildiberti. Sig. Iudoni. Sig. Butoni. Sig. Meginleui. Sig. Bernheri. Sig. Meginberti. Sig. Germundi.

Ego Hildigrimus indignus diaconus subscripsi.

Ego abba presbyter subscripsi.



Traditio Wracarii in Suiftarbant, seu in Seuwald.

48. Notum fieri cupio omnibus, tam presentibus quam futuris, quomodo ego Wracarius, filius quondam Brunhari, tradidi Ludgero presbytero pro remedio  anime mee terram proprii iuris mei in pago Hisle, in uilla que dicitur Withmundi, id est, totam terram illam quam Landulfus litus meus incolebat, et proseruiebat: et unum agrum, quem Hildigerus ingenuus homo in meo beneficio ante habuit, cum omnibus que ad ipsam terram respiciunt, id est, siluis, pratis, pascuis, peruiis, aquis, aquarumue decursibus, piscationibus, excepto uno curtili in eadem uilla, in cuius compensationem agrum illum tradidi, quem superius dixi. Hec omnia tradidi pro eterna retributione superius nominato presbytero Ludgero cum omni integritate, traditaque in perpetuum esse uolo, et nullis temporibus ulterius immutari; sed ad perpetuos usus ecclesie Dei supradictus presbyter eamdem terram proprio iure possideat, colat et fructificare faciat in eleemosynam nostram; et cuicunque eam commendare uoluerit, et utile nobis fieri prospexerit post obitum suum, liberam et firmissimam a me et ab omnibus habeat potestatem. Acta est  autem publice cum stipulatione subnixa anno 27 regni domni nostri religiosissimi regis Caroli, uII Id. Octobris, in uilla que dicitur Brunnum, coram testibus ac manumissoribus, quorum nomina subtus notantur. Et ut hoc traditionis testimonium firmius perseueret in eternum, notaui tempus, diem, locum, quo scriptum est.

Signum Wracarii, qui hanc traditionem propria manu perfecit subtusque firmauit.

Signum Meginhardi filii eius consentientis. Sig. Bernhardi. Sig. Gerwaldi. Sig. Liudgeri. Sig. Frodgeri. Sig. Heligberti. Sig. Liudgeri. Sig. Irminleui. Sig. Gelo. Sig. Efurgeri. Sig. Ledoui. Sig. Hildibaldi.



Traditio Gisluin in Welle.

49. Notum fieri cupio omnibus, tam presentibus quam futuris, quod ego Gisluinus tradidi partem hereditatis mee ad ecclesiam sancti Saluatoris, que constructa est in pago Riporum, in loco Werthina  super fluuio Rure, hoc est, quod tradidi unum iornalem pro remedio anime mee, et pro remedio anime Athalwini in Welle , presensque traditio firma permaneat, traditumque in perpetuum esse uolo stipulatione subnixa. Acta est autem in Werithina monasterio XII Kal. Februar., anno 8, indictione 9.

Signum Gisluni, qui hoc tradidit. Sig. Wilfi. Sig. Meginhardi. Sig. Widradi. Sig. Thiatbaldi. Sig. Helmbratti. Sig. Laudradi. Sig. Erponi. Sig. Athalbodo.

Ego Thiathardus diaconus scripsi et subscripsi.



Charta de illa Foreste de Arnapa.

50. Notum fieri cupio omnibus, tam presentibus quam futuris, quomodo nos Eric et Erminfrid cogitamus pro Dei timoris intuitum, uel pro anime nostre remedium, seu retributionem eternam, per hanc donationem donamus ad reliquias sancti Saluatoris seu Hildigrim episcopo, duas partes de illa  foreste, que est super fluuio Arnapa in pago Niuenen, quidquid pater noster Amalricus nobis dimisit in hereditatem: et in aliis duobus locis terra aratoria: unum ante illam portam orientalem: alterum prope de ipsa foreste; et inter illa duo loca habent iornales 10 totum, et ad integrum donamus et tradidimus perpetualiter ad possidendum. Et ut presens donatio ista omni tempore firma permaneat. Acta est autem publice cum stipulatione subnixa anno 3 imperii domni nostri Hludowici gloriosissimi imperatoris.

Signum Eric, qui hanc traditionem fieri rogauit et propria manu firmauit.

Signum Erminfrid eadem facientis. Sig. Oodric, filii Eric. Sig. Frideric. Sig. Egimbert. Sig. Aldebert. Sig. Landbert. Sig. Hildibert. Sig. Winibert. Sig. Oodoni. Sig. Doduni. Sig. Adbold. Sig. Albrad. Sig. Albdag. Sig. Widrat. Sig. Fidubert.

 Ego Amalbert presbyter scripsi et subscripsi.



Traditio Badoni.

51. Notum fieri desidero omnibus, tam presentibus quam futuris, qualiter ego Bado, filius quondam Widuc, tradidi unam houam pro remedio anime fratris mei, nomine Odi, et pro eterna retributione ad monasterium, quod constructum est in honore sancti Saluatoris in loco, qui dicitur Wyrdina, in pago Riporum iuxta flumen Rure. Tradidi eam supradictam in uilla que dicitur Porricbeci  in pago Borotra cum omni integritate, id est, terris, siluis, pratis et cum omnibus adiacentiis, que ad eamdem houam pertinent. Ita eam tradidi, traditamque in perpetuum esse uolo, et nullis unquam temporibus immutari, sed ad perpetuos usus eiusdem ecclesie superius nominate custodes quidquid exinde facere uoluerint, liberam ac firmissimam a me et ab omnibus habeant potestatem. Acta est autem publice cum stipulatione subnixa. Anno 7 gloriosi atque religiosissimi  imperatoris et regis Hludowici, Idus Aprilis, coram testibus ac manumittentibus, quorum nomina subtus notantur. Notaui diem, tempus, locum, quo hec scripta sunt.

Signum Badoni, qui hanc traditionem fieri rogauit, et propria manu firmauit. Signum Hrodin. Sig. Occing. Sig. Holca. Sig. Wracheri. Sig. Osbern. Sig. Rhadori. Sig. Heribaldi. Sig. Bauoni. Sig. Wedrad. Sig. Wlf-Hrauan. Sig. Egbrat. Sig. Sutoris comitis.

Ego Werinhardus indignus presbyter rogatus scripsi et subscripsi.



Commutatio de terra Sancti Saluatoris et Duadungi.

52. Nihil sibi quispiam cerniturminuando, quidquid e contra recipitur in augmentis. Ideoque placuit atque conuenit inter Meinhardum aduocatum sancti Saluatoris de Werthina monasterio, nec non et hominem nomine Thiadungum, ut terras eorum ubi locus opportunus eueniebat, inter se commutare deberent, quod  ita et fecerunt. Ergo donauit memoratus Meinhardus supra scripto Thiadungo in concambio, in terra sancti Saluatoris in Giffriding Houum, iornales 8 et libram unam cum 5 solidis. Similiter ei contra dedit memoratus Thiadungus supra scripto Meinhardo in concambio terram suam, quidquid ibidem habuit iuxta stirpem sancti Saluatoris super fluuium Hosapa. Unde inter se duas epistolas uno tenore conscriptas fieri et adfirmare rogauerunt, ut unusquisque, quod a patre suo accepit, hoc habeat, teneat atque possideat, uel quidquid ex eo facere uoluerit, liberam ac firmissimam in omnibus habeat potestatem ad faciendum. Actum in loco qui dicitur Wertina, sub die 8 Idus Maii, regnante domno Hluthario, anno 1, indictione 4.

Ego Thiathardus indignus subdiaconus rogatus scripsi et subscripsi.

Signum Thiadungi et Wracardi, qui hoc tradiderunt iuxta Hosapa. Sig. Meinhardi aduocati nostri.  Sig. Benno. Sig. Gunthardi. Sig. Genic. Sig. Bernheri. Sig. Wlfeni. Sig. Helmbrat. Sig. Irminfrid. Sig. Lotrad. Sig. Wolfridi. Sig. Nithardi.



Prestaria Helmbaldi.

53. Dum omnibus uicinis suis non habetur incognitum, qualiter Helmbaldus filius Heribaldi tradidit ad reliquias sancti Saluatoris, et in manus Ludgeri abbatis in eleemosynam suam comprehensionem illam, quam ipse Helmbaldus in propria hereditate et in communione proximorum suorum, proprio labore et adiutorio amicorum suorum legibus comprehendit et stirpauit, id est, in loco, qui dicitur Widapa, in uilla Salchem. Et postea postulauit, ut dimidiam ipsam comprehensionem in beneficium accipere deberet diebus uite sue et filii sui sub usu fructifero, id est, de medio solido per singulos annos ad Pesga Domini ad supra dictas reliquias, que in eodem loco ponende sunt ad lumina comparanda. Ita et feci ego modicus abbas Ludgerus: prestiti ei dimidiam comprehensionem  illam in ea ratione, ut diebus uite sue et filii sui meliorati fiant: res ipse, que ad eamdem comprehensionem respiciunt, absque ulla distractione et contradictione post obitum ipsorum ad supra dictas reliquias meliorate reuertantur, et in usum seruorum Dei, qui easdem reliquias procurare, Deo largiente, et custodire merentur in posterum. Acta est autem hec prestaria publice in loco ipso, qui dicitur Widapa, sub die 8 Idus Maii anno tricesimo tertio gloriosi regis Carli. Ego Ludgerus abbas subscripsi.

Signum Gerusalem presbyteri. Sig. Hardgeri clerici. Sig. Wlgeri clerici. Sig. Guntberti clerici. Sig. Bocco clerici. Sig. Gerfrid clerici.

Ego Wambertus clericus subscripsi.



Traditio Sigiwini in Hrotbertinga-Houa.

54. Notum fieri desidero tam presentibus quam etiam futuris, qualiter ego Sigiwinus, filius quondam  Gislberti, tradidi Ludgero presbytero contra pretium eius particulam hereditatis mee, id est in Hrotbertinga houa unum modicum curtile cum agris 3, in eadem uilla, et cum Waterscapis, peruiis, communiis pascuis, et dedi ei potestatem habere in siluam que dicitur Sitroth, et in aliam siluam, que dicitur Huuil. Hec omnia ego Sigiwinus tradidi superius nominato presbytero Ludgero secundum legem: traditaque in perpetuum esse uolo, et nullis unquam temporibus immutari, sed a me et omnibus habeat potestatem iure hereditario, quicquid exinde facere uoluerit, et cuicunque uoluerit post obitum suum donare. Acta est autem publice cum stipulatione subnixa, in uilla que dicitur Widugises Houa, anno tricesimo quinto regni domni nostri gloriosi regis Carli, II Kal. Iulii coram testibus ac manumissoribus, quorum nomina subtus adnotantur.

Notaui diem, tempus, locum, quo hec scripta sunt. Signum Sigiwini, qui hoc testamentum fieri rogauit, et propria manu firmauit. Sig. Hildifridi. Sig. Theodberti.  Sig. Raadheri. Sig. Meginhardi. Sig. Folcheri. Sig. Wigberti. Sig. Boldheri. Sig. Notrici.

Ego Werinbardus presbyter rogatus scripsi et subscripsi.



Traditio Radaldi.

55. Tradidi ego Raadald in eleemosynam meam ad ecclesiam, quam Ludgerus abbas in Withmundi collocauit, omnem partem modice hereditatis mee, id est, et in Holmissi, et in Withmundi, quidquid ibi habere uisus sum tam in terra, quam in silua, cum omni integritate tradidi ad supra, dictam ecclesiam; traditumque in perpetuum esse uolo, et nunquam ulterius immutari.

Signum Meginungi. Sig. Walda. Sig. Gerbaldi, Sig. Bosuc. Sig. Werbert. Sig. Atalgot. Sig. Alfgrim. Sig. Frithuwardi presbyteri.



Traditio Folcberti.

56. Notum fieri cupio omnibus tam presentibus  quam futuris, qualiter ego Folcbrat aliquantulam particulam hereditatis data terra iuris mei in uilla que dicitur Bilici, a Theganbaldo ingenuo et nobili homine comparaui in uilla, que nuncupatur Fisclacu, id est Rothum illum, quod dicitur Widuberg. Hoc Rothum a supra dicto Nobili Franco Theganbaldo ego Flocbrat comparaui, et aliquantos annos possedi, et in eo laboraui quod potui. Nunc autem eumdem Rothum in terra aratoria, quidquid in eo unquam aratum fuit dedi Ludgero presbytero, cum omni integritate contra terram aratoriam illius houe, que dicitur Alfgeding-Houe. In ea ratione accepi houam illam a Ludgero presbytero uicino meo in cambia contra terram aratoriam Rothi supra dicti, ut eam iure hereditario in perpetuum possidere debebam, et ad proprios usus hereditatis redigere, aut quidquid exinde utile esse decreuero, liberam et firmissimam habeam potestatem ab omnibus, siue uiuens facere, siue post obitum meum tantum ad usum  fructiferum pertinentem et proficientem. Si quis uero, quod futurum esse non credo, ego ipse, quod absit, aut aliquis de heredibus et pro heredibus meis seu quelibet opposita persona, qui contra hanc cartam Cambie iniusto conamine uenire tentauerit, aut eam infringere uoluerit, imprimitus iram Dei celestis incurrat, et a sanctorum angelorum societate separetur, et ab ingressu omnium ecclesiarum alienus existat, quoadusque se correxerit a nefaria presumptione, et insuper a fisco mulctatus auri libras duas, argenti pondus decem coactus exsoluat, et sic quidem, quod repetit, euindicare non ualeat, sed firma et immutabilis hec cambia in sempiternum permaneat, stipulatione subnixa.

Acta est autem publice, an. 31 gloriosi atque religiosi secundi regis Carli, XuI Kal. Martii, in loco qui dicitur Diapanbeci, in ripa Bure, coram testibus ac manumittentibus, quorum nomina subtus adnotantur.

 Notaui tempus, diem, locum, quo hec acta sunt. Signum Ludgeri presbyteri: is eam chartam fieri rogauit et propria manu firmauit.

Signum Berngeri. Sig. Alfdagi. Sig. Hildiradi. Sig. Berwini. Sig. Gisfridi. Sig. Benno. Sig. Liudrici. Sig. Walafridi.



Traditio Theodgrimi diaconi.

57. Notum fieri desidero omnibus, tam presentibus quam futuris, qualiter ego Theodgrim, filius quondam Aldgrini, tradidi omnem hereditatem meam, quam Ricfridus mihi tradidit, pro remedio anime mee, et pro eterna retributione ad monasterium quod constructum est in honorem sancti Saluatoris, in loco qui dicitur Werthina, in pago Riporum iuxta fluuium Rura, ubi Hildigrimus episcopus preesse uidetur. Tradidi eam supra dictam in uilla que dicitur Arlo, in pago Threant, cum omni integritate, hoc est una ecclesia, in terris, in mancipiis, in domibus, in edificiis, siluis, aquis, aquarumue decursibus,  totum et integrum trado atque transfirmo: ita eam tradidi, traditamque in perpetuum esse uolo, et nullis unquam temporibus immutari, sed ad perpetuos usus eiusdem ecclesie superius nominate custodes quidquid exinde facere uoluerint, liberam et firmissimam a me et ab omnibus habeant potestatem.

Acta est autem publice cum stipulatione subnixa, anno 7 gloriosi atque religiosi regis et imperatoris Hludowici, XIu Kal. Iulii. Facta est autem hec traditio in loco, qui dicitur Mimigernaford, coram testibus ac manumittentibus quorum nomina subtus adnotantur.

Notaui diem, tempus, locum, quo hec scripta sunt.

Signum Theodgrimi, qui hanc traditionem fieri rogauit, et propria manu firmauit.

Signum Liudolfi. Sig. Aldgeri. Sig. Aldberti. Sig. Adoni. Sig. Adaldung. Sig. Eburgeri. Sig. Folcbrat.  Sig. Erpulf. Sig. Thancheri. Sig. Theadi. Sig. Osgeri. Sig. Bauoni. Sig. Hildold. Sig. Egilhard. Sig. Waldric. Sig. Marcward. Sig. Marcrad. Sig. uab. Sig. Herimod.

Ego Werinhard presbyter scripsi et subscripsi.



Traditio Bettoni in Holtheim.

58. Notum fieri desidero omnibus, tam presentibus quam futuris, qualiter ego Betto, filius quondam N . . . tradidi particulam hereditatis mee Ludgero abbati accepto pretio iuxta consensum amborum, in pago Niuanheim in uilla, que dicitur Holtheim, id est, curtile, cum adiacentiis, uno rodo et modico prato, ex uno iornali in terra arabili cum ceteris omnibus, que ad ipsum curtile, legaliter respiciunt, hoc est, pascuis, peruiis, usibus aquarum, dominationemque in siluas ad supra dictam uillam pertinentes cum pastu plenissimo iuxta modulum curtilis ipsius. Hec omnia superius denominata ego Betto cum omni integritate tradidi Ludgero abbati traditamque in perpetuum  esse uolo et nullis unquam temporibus ulterius immutari, sed ad perpetuos usus ecclesie Dei quidquid exinde facere uoluerit, liberam et firmissimam  a me et ab omnibus habeat potestatem. Acta est autem publice cum stipulatione subnixa in loco qui dicitur Ad Crucem, anno tricesimo tertio regni religiosissimi regis Carli, sub die uI Nonas Maii. Notaui diem, tempus, locum, quo hec scripta sunt.

Signum Bettoni, qui hanc traditionem perfecit, et propria manu firmauit.

Signum Landberti. Sig. Horulfi. Sig. Erlulfi. Sig. Folcheri, Sig. . . Sig. Hrotulfi. Sig. Folcberti. Sig. Miloni.

Et ego Thiatbald presbyter scripsi et subscripsi.



Traditio Andgeri in uolum.

59. Notum cupio fieri omnibus, tam presentibus quam futuris, qualiter ego Andger per manus Wolfhramusi tertiam partem hereditatis mee uendidi et pauperibus erogaui, reliquas duas partes tradidi ad ecclesiam sancti Saluatoris, que est constructa in pago Riporum, in loco qui dicitur Werthina super fluuio Rura, in ea ratione, ut uxor mea  medietatem habeat omnibus diebus uite sue illius hereditatis, quod ad prenominatam ecclesiam tradidi in precaria, hoc est tertiam partem hereditatis mee, et post obitum suum ad predictam ecclesiam pro remedio anime mee, traditumque in perpetuum esse uolo, presensque traditio firma permaneat in eternum. Acta in Werthina monasterio uII Idus Ianuarii, anno 5 regni domni Hlotharii regis, indictione 7.

Ego Thiathardus diaconus rogatus scripsi et subscripsi. Signum Andgeri, qui hoc tradidit. Sig. Wolfhramni. Sig. Folcberti. Sig. Meginhardi. Sig. Aldeberti. Sig. Wolf. Sig. Theatradi. Sig. Sigibaldi. Sig. Gerbaldi. Sig. Frithubaldi. Sig. Reginbaldi. Sig. Bomheri. Sig. Waldheri. Sig. Meinradi.



Traditio Willeburg.

60. In Christo fratri Hildigrim episcopo emptori ego Willeburg uenditrix. Constat me tibi uendidisse, et ita uendidi proprietatis mee in pago Ruregawa, in  uilla que uocatur Menithima, id est in terra arabili, terra et silua, iornales 6, et accepi a te pretio, sicut inter nos placuit atque conuenit, tantum ita ut post hunc diem iam dictas res iure habendi, tenendi, dandi, uendendi, uel quicquid exinde facere uolueris, liberam et firmissimam in omnibus habeas potestatem. Actum est autem publice cum stipulatione subnixo, in uilla que dicitur Werithina, ad locum . . . . . super fluuio Rura, ubi leuata fuit, et ante testes seu manumissores sub die 6 . . . imperante domno nostro Carolo imper.

Sigillum Willeburg, que hanc traditionem fieri rogauit.

61. Traditio Bringeri.---62. Irpingi prope Rhenum.---63. Werdilburg.---64. Afferi presbyteri.---65. Friduberge de Mellingi.---66. uenditio Gerum et Lebwar de Arnapa.---67. uend. Friddric de Arnapa.---68. Trad. Sigibaldi et eius uxoris in Hoangi.---69. Tr. Rumfrid. de pago Riguario.---70  Trad. Heribrati.---71. Ewrwini et Ricwini in uuiti.---72. Trad. Radberti.---73. Trad. Hrauanger de Bunnagao.




ANNO DOMINI DCCCIu.
IOSEPHUS ALCUINI DISCIPULUS.





NOTITIA HISTORICA IN IOSEPHUM.


 De Ioseppo seu Iosepho quedam in libris editis et ms. obseruari, que huc adducere non otiosum puto. Iosephum sanum esse dicit Alcuinus in epistola ad Colcum ; at in epistola 173, dilecto filio Ioseppo inscripta, de aduersa ipsius ualetudine condolet; et in epistola 180 Remigium episcopum obsecrat ut oret pro anima Ioseppi discipuli sui: qui proinde ante preceptorem obiit. Dubitaui aliquando  num esset ipse Ioseb, quem Carolus Magnus alicui monasterio preficere uolebat, ut legimus in epistola Theodemari abbatis ad Carolum regem: an uero Iosues abbas monasterii sancti uincentii ad uultur num, ad nullatenus dubito quin ipse sit Iosephus qui, iubente Alcuino, compendio redegit Commentaria sancti Hieronymi in Isaiam prophetam. At hec Iosephi lucubratio hactenus ignota [a 1Kb] .





CARMEN IOSEPHI AD SANCTUM LUDGERUM.







uERSUS IOSEPHI EPITOMAE SUAE COMMENTARIORUM BEATI HIERONYMI IN ISAIAM PRAEMISSI SUBIUNCTIQUE.

*



Initio Epitomes.


Isaie breuibus, lector mysteria uerbis
Pandere quis poterit tractans et cuncta uolutans?
Sanctus Hieronymus longis tractatibus usus,
Exposuit sapiens magnis ambagibus illum.
Cuius ab immensis tentabo excerpere libris,
Que breuiter ualeant sensum nudare prophete.
Sic placet Albino talem nos ferre laborem.



In fine eiusdem Epitomes.


Hieronymus monuit postremi in fronte libelli,
Ut cuicunque foret uerborum longior ipse
Textus in Isaiam, libros excerperet omnes,
Et breuibus uastos uerbis constringere sensus.
Sic idcirco tuis parens, carissime, iussis,
Hec, Albine, tibi strictim collecta dicaui.
 Hec utinam nostri memorem te sepe rependant.
Hec, Pater alme, legens, pro nobis sedulus ores,
Sepius ac dicas: Dominus conseruet Ioseph.
Hec quoque uerba tibi toto de corde rependam.
Chare magister, aue; Dominus te saluet ubique.



:

Hec breui, prout potui, sermone in Isaiam de lacinioso Hieronymi tractatu, sicut, dilectissime magister  Albine, iussisti, deuotus excerpsi. Ita enim mihi precipiebas, ut in cunctis pernecessarium tantum sensum et Hebraice ueritatis tramitem sequens, tanquam aliorum interpretum et tractatuum incerta et confusa declinarem uestigia. Duabus autem causis, ut reor, hec ita fieri uoluisti, ut uel fastidiosis tepidisque lectoribus longos libros legendi labor leuaretur; uel ingeniosis et ardentis animi hominibus promptior breuiorque querende ueritatis uia redderetur. Si quis autem quasi breuiora, et ob id obscuriora, despiciat , ad fontem unde hec hausimus erecta ceruice currat; et cui riuulus iste non sufficit, desuper ripis suis inundante flumine [satiari] potest. Tu autem, dilecte magister, in nostri laboris uicem  tue nobis benedictionis et orationis gratiam communices: ut nostri Redemptoris clementiam pulsantes, pro eius multa in multos misericordia in nobis quoque opus manuum suarum respiciens non despiciat; sed superatis seculi huius tentationum fluctibus ruptisque nostrorum [peccatorum] retiaculis, nos ad imperturbate uite portum perducat clemens Dominus iehsu.




ANNO DOMINI DCCCIX.
FARDULFUS SANDIONYSIANUS ABBAS.





NOTITIA HISTORICA IN FARDULFUM


 Fardulfus genere Longobardus, capta Papia in Franciam abductus a Carolo Magno, eidem charus effectus est, ob detectam Pippini eius filii ex Himiltrude concubina coniurationem: quare monasterium sancti Dionysii, Maginario abbate mortuo, ei Carolus regendum commisit; cui Fardulfus ut se uicissim gratum exhiberet, edem monasterio adherentem, instar ueterum regni palatiorum edificari curauit, in qua princeps, dum eo ueniret, cum suis hospitaretur. Id ipse testatur Fardulfus uersibus, quos Chesnius refert tomo II Hist. Script. Franc., pag. 645, ubi et legere est B. Ioanni Bapt. oratorium ab ipso exstructum soluendi uoti causa, quod initio exsilii sui se uouisse idem Fardulfus ait sequentibus uersibus. Eumdem laudat Alcuinus  ob ciborium  ab eo factum in ede Dionysiana. Fardulfum ascitum a Carolo comitem in expeditionibus bellicis Saxonum adnotauit manuscriptum uetus Sandionysianum his uerbis: »Carolus Magnus, cum bellum aduersus Saxones mirabili industria administraret sui presentia, Fardulfum B. Dionysii abbatem inter alios, qui ad ferendum pondus prelii, et gentis audaciam  comprimendam euocati undique confluxerant, contigit accidisse. Hic sacra beatorum martyrum pignora secum ferri iussus fuerat, et custodes clericos, qui secum proficiscebantur, uti eis uicissim succedentibus debita exhiberetur religio, delegauerat.« Fuit etiam Fardulfus e numero missorum dominicorum, quibus Carolus Magnus uarias regni prouincias assignauit perlustrandas, ut leges tam ecclesiasticas, quam ciuiles neglectas obseruari curarent, iusque dicerent ac de singulis ad ipsum referrent. Idem anno 797, tricesimo Caroli, XIII Kal. Ianuarii Theudaldum comitem, Giselam sororem Caroli Magni 799, et Neuelongum nobilem Hasbanium 805, beneficos expertus est . Mortuus creditur Fardulfus anno sequenti 806,  die 22 decembris. Ipsius epitaphium, quale sequitur, e manuscripto codice bibliothece eminentissimi cardinalis Ottoboni eruit noster Felibianus, et Historie Sandionysiane attexit.


Ecclesie cultor, largus miserator egenum
   Fardulfus fuerat, hoc iacet in tumulo:
In hac ede Dei tolli qui nomine claro
   Aeternis meruit laudibus ac precibus.





FARDULFI CARMINA.




I. uersus S. Dionysii edibus inscripti.


 Culmina cernenti lectori littera prome;
   Fardulfus Carolo condidit ista suo.
Quem quondam, proprie fuerat dum sceptra secutus
   Gentis, in aduersas fata tulere uias.
Attamen hic fidei dominis seruauit honorem,
   His regni quamuis ultima meta foret.
Tandem rectoris Caroli felicibus armis
   Cessit, et in melius fors sibi cessit iter.
Huic quoque dum [a 1Kb] fidei saluaret munera regi,
   Rex sibi precelsus plurima dona dedit.
Inter que sancti Dionysi rector ut aule
   Fieret indulsit pacificus Carolus.
 Hanc benefactori construxit prouidus edem,
   In qua cum famulis gaudeat ipse suis.
Ipse suis seruis, fidei quos uincula nectunt,
    Letitiam princeps prebeat armipotens.
More tamen ueterum consurgere iussit auorum
   Culmina, prefulgent regis honore domus:
Ut quoties regni preclara palatia lustrat,
   Fardulfi famuli sit memor ille sui.



II. Alii Fardulfi uersus.


Hanc tibi, precursor Domini, Fardulfus opimam
Condidit ornatam diuinis cultibus aulam,
uota tibi reddens, supplex que uouerat olim,
Exsilii primum cepit dum nosse laborem.
 Annuit his Carolus dictis pulcherrimus heros,
Quem placidum uoluit uestris sibi reddere Christus
Promeritis famulum, magnis et honoribus auxit.
Nunc sibi soluendi uoti est concessa potestas.



III. Alii eiusdem uersus.


Nunc igitur nobis dum cessa est copia fandi,
    Nomen amicitie crescat ubique sue,
Crescat et audaci assiduum sub pectore uotum,
   Quod sibi longeuum addet in orbe diem.
Addit et eternam per premia plurima palmam,
   Quam sibi perpetuus seruet in arce Deus.




ANNO DOMINI DCCCIX.
DAGULFUS.





NOTITIA HISTORICA IN DAGULFUM.


 Dagulfus manu sua scripsit Psalterium aureis exaratum litteris, quod Carolus Magnus Adriano I pontifici munus obtulit; Dagulfus autem Carolo Magno dicauit hoc octodecasticho, quod in codice illo, bibliothece Cesaree illato obuium uulgauit Lambecius tom. II, p. 266.

* Codex ille, quem Lambecio indicante Fabricius hic profert, mihi olim dum bibliothecam uindobonensem, inuiserem inspectus ac perlustratus, non Psalterium  tantummodo exhibet, sed et cantica biblica. In principio uero quedam habet generalia de psalmis, ut de eorum origine et prophetia. An ista auctorem habeant Dagulfum plane ignoro. Insuper legitur ibidem sub nomine S. Hieronymi expositio illa fidei catholice, quam inter apocrypha S. Hieronymi dedit clar. uallarsius in editione sua operum Hieronymianorum, tom. I.





DAGULFI OCTODECASTICHON.


Carolo Magno Psalterium suum aureis litteris exaratum nuncupat.

 Aurea Dauidicos en pingit littera cantus,
   Ornare docuit tam bene tale melos.
Aurea uerba sonant, promittunt aurea regna,
   Mansurumque canunt et sine fine bonum.
Hec merito tabulis cultim decorantur eburnis,
   Quas mire exsculpsit ingeniosa manus.
Illic Psalterii prima ostentatur origo,
   Et rex doctiloquax ipse canere choro.
Utque decus rediit, sublatis sentibus, olim
    Quod fuerat studio peruigilante uiri.
Aurea progenies fuluo lucidior auro,
   Carle, iubar nostrum, plebis et altus amor.
Rex pie, dux sapiens, uirtute insignis et armis,
   Quem decet omne decens, quidquid in orbe placet.
Exigui famuli Dagulfi sume laborem
   Dignanter docto mitis et ore lege.
Sic tua per multos decorentur sceptra triumphos,
   Dauidico et demum consociare choro.




ANNO DOMINI DCCXIu.
S. ANGILBERTUS CENTULENSIS ABBAS.





NOTITIA HISTORICA IN SANCTUM ANGILBERTUM.




I. Elogii huius ratio, scriptores uite sancti Angilberti.


1. Etsi beati Angilberti res gestas e tenebris obliuionis eruere conati sint auctores duo ueteres, neuter tamen id plene et absolute assecutus est. Et quia multa sunt apud eos uel omissa, uel obscura, uel dubia, uisum est opere pretium hic in antecessum premittere antiquorum de Angilberto testimonia,  eaque simul comparare, ut eius ueritas historie clarius elucescat. Que cum breui obseruationum adnotationumue spatio comprehendi commode non possint, satius putaui ea redigere in Elogium historicum, quod instar commentarii hic appono.

2. Auctores duo sunt precipui qui de sancti Angilberti uita scripsere: unus Hariulfus, monachus primum Centulensis, dein abbas Aldenborgensis tertius,  ut lego in ipsius epitaphio ms. Is Chronicon Centulensis abbatie libris quatuor edidit sub finem seculi XI, egregium sane bone antiquitatis monumentum. Exstat in Spicilegii tomo Iu. Totus eius liber secundus est de Angilberto abbate, cuius translationes duas describit in libris tertio et quarto. Alter uite scriptor est  Anscherus abbas Centulensis: cuius auctoris lucubrationem Ioannes Bollandus mutilam uulgauit in suo Februario cum preclaris commentariis, eam identidem laudans sub nomine Hariulfi, non tam sua quam Pauli Petauii et Guillelmi Peirati coniectura. Ego uero potius Anschero tribuendam censeo. En coniecture mee. ueri simile non est, Hariulfum bis scripsisse uitam sancti Angilberti. Anscherus eo tempore de miraculis uiri sancti edidit libros tres, qui posteriori uite in codicibus mss. subiiciuntur. Libri de miraculis Radulfo Rhemorum archiepiscopo dicati sunt, liber de uita alteri cuipiam, quem maiestatis nomine compellat:  quod de pontifice Romano interpretor. Auctor siquidem ipsum interrogat, qualiter Angilbertus »debeat tractari: utrum, uelut hactenus gestum est, inter mortuos fideles memoria illius teneatur, an iuxta Scripturam dicentem: Memoria iustorum cum laudibus, anniuersaria dies eius in numero sanctorum solemniter celebretur. Et ut uestra, inquit, prudentia non ignoret, qualiter isdem uir in hac uita positus Domini preceptis se mancipauerit, de gestis Francorum et diuersis opusculis chronicarum colligentes actus eius, uestre maiestati offerimus: ut per hec noueritis, quoniam non inaniter, quin potius pro merito miraculis a Domino declaratur.« Hec ergo scripta sunt tum, cum Angilbertus miracula patrabat. Id uero fieri ceptum est anno 1110, auctore Anschero in libro de ipsis miraculis, quem huius auctoris fetum esse constat. Angilberti canonizationem  obtinere uoluit Anscherus: ob id librum de miraculis obtulit Rhemensi archiepiscopo, librum de uita summo pontifici, quem  maiestatis nomine compellat: ad quem eiusmodi negotia de canonizatione sanctorum iam referri ceperant, consultu et permissu metropolitani et episcopi perficienda, uti apparet ex historia de releuatione corporis sancti Bertini abbatis in seculi tertii parte I. Denique si Anscherus abbas librum de miraculis Rhemensi archiepiscopo per se obtulit, non alium sine dubio auctorem adhibuit ad librum de uita componendum, qui pape offerendus erat. Adde quod Hariulfus maiori cum delectu et iudicio scribit, quam is qui alterius uite conditor est, quem Anscherum in consequentibus appellabo. Pre Hariulfo et Anschero mentio erat de gestis Angilberti in uetusto libro de abbatibus Centulensis monasterii nunc deperdito, quem Geruinus abbas Gorzie inuenit, teste Hariulfo.

3. Preter hos auctores, Ioannes de Capella Centulensis monachus in Chronico Centulensi, quod »Eustachii abbatis permissione anno Domini millesimo  quadringentesimo nonagesimo secundo« composuit, agit etiam de sancto Angilberto; uti et Paulus Petauius in Syntagmate de Nithardo, Guillelmus Peiratus, de Capella regum Francie, cap. 30; Menardus noster, in Obseruationum ad Martyrologium lib. II; Iacobus Malbrancus, in lib. II de Morinis, et Ignatius Iosephus, in lib. II historie Abbauillane.



II. Angilberti nomen duplex, parentes et patria, educatio.

4. Angilbertus seu Anghilbertus, Engilbertusue, adscititio nomine Homerus, claro apud Francos palatinorum genere exortus est. Ipsius genus illustre probant tum singularis familiaritas cum Carolo Magno, tum copula cum Berta ipsius Caroli filia, tum denique preclara reipublice munera que gessit. Ignota utriusque parentis nomina: idque solum nobis de aliis eius propinquis superest, quod Nithardus eius filius scriptum reliquit in Historie lib. Iu, ubi de  Angilberto: »Fuit hic uir ortus eo in tempore haud ignote familie. Madhelgaudus autem, Richardus, et hic, ex una progenie fuere, et apud Magnum Carolum merito magni habebantur.« Is mihi uidetur esse Madelgaudus, qui una cum Magenardo episcopo missus anno secundo Caroli Magni designatus est »in Cenomanico, Hoxonensi [L. Hoxoniensi],« aliisque adiacentibus Neustrie pagis. Richardus uero comes, qui una cum Willeberto Rothomagensi ann. 795, in libro de uita Ludouici Augusti. Ex quibus coniectura est Angilbertum origine Neustrasium fuisse. Huic nomen, ut dixi, adscititium fuit Homerus, quo nomine eum passim laudat Alcuinus, Theodulfus, et si qui alii. Eodem uocabulo Grimoaldum Ludouici Augusti capellanum affecit Walafridus Strabus in carmine quod apud Henricum Canisium exstat in tomi uI pag. 622.

5. Eumdem in aula Caroli educatum fuisse legimus in quadam Adriani pape epistola ad Carolum  pro synodo Nicena secunda, seu pro imaginibus, in qua laudat pontifex »Engilbertum, qui pene, inquit, ab ipsis infantie rudimentis in palatio uestro enutritus est.« Anscherus scribit Angilbertum in aula Pippini regis »palatinis atque regalibus negotiis implicatum« degisse. Malim in aula Caroli, ut satis Adriani uerba innuunt. Neque enim Pippino regnante Angilbertus eius erat etatis, qui palatina tractare negotia posset. Certe Alcuinus eum solet filium appellare, non aliam ob causam quam quod longe senior ipso erat; quod secus foret, si Pippini principatu iam uir et tractandis reipublice negotiis idoneus fuisset Angilbertus.



III. Connubium cum Berta, an post susceptum sacerdotium, qui liberi.

6. Bertam Caroli Magni filiam, Angilberti amore captam persuasisse patri, ut sibi cum eo nubere liceret, idque obtinuisse legitur in Angilberti posteriori uita. Ioannis Bollandi animum mire distraxit hic  locus. uidebat homo perspicacissimus, eiusmodi coniugii nullam apud ueteres fieri mentionem ante, Hariulfi etatem, qui uixit post annos ab Angilberto trecentos. Bertam Caroli filiam tertio loco, id est post Pippinum et Rotrudem, genitam ex Hildegarde, que non nisi anno 772 desponsata Carolo est, uix fuisse nubilem ante annum 792, quo Angilbertus iam Centule monachus erat. uidebat, inquam, Angilbertum passim laudari ab Alcuino, nonnunquam etiam ab Adriano papa et Eginhardo, imo et a Carolo rege: nec usquam tamen Caroli generum appellari. Ad hec, Carolum, teste Eginhardo in ipsius uita, adeo filias suas adamasse, »ut nullam earum cuiquam, aut suorum, aut exterorum, nuptum dare uoluerit: sed omnes secum usque ad obitum suum in domo sua retinuerit, dicens se earum contubernio carere non posse; ac propter hoc, licet alias felix, aduerse fortune malignitatem expertus sit: quod tamen ita dissimulauit, ac si de iis nunquam alicuius probri suspicio uel fama  exorta fuisset.« Atqui ex aduerso Nithardum, cui fidem negare nefas, testari de Angilberto, quod »ex eiusdem magni regis filia Berchta se fratremque suum Harnidum genuerit.« Hec, inquam, aduertebat Bollandus, eaque modeste urget, professus se nolle traditionem Centulensium conuellere, aut sancti Angilberti uitam refutare, neque uero quid fedum de regia uirgine, deque illustri palatino ac sacerdote suspicari: sed tantum ea que animo scrupulum mouebant exponere. Sane hec magnam habent difficultatem. Nam ut cetera dissimulem que facile solui possunt; Eginhardi testimonium, uiri grauis ac testis rerum oculati, uix commode explicari potest, nisi dicas Carolum, si quam alicui suorum filiam suam nuptum locarit, non passum esse ut in domum sponsi migraret, sed eam secum retinuisse; aut Angilbertum non solemni, sed secreto cum Berta matrimonio fuisse coniunctum. Omnem enim illicite copule suspicionem diluere uidetur Angilberti perpetua  et constans cum Carolo necessitudo et familiaritas, incorrupta eius fama et existimatio apud omnes, insignes legationes Romam, alieque preclare dignitates ipsi concesse. Siquidem uix in animum inducere quis potest Carolum, uirum prudentem ac sapientem, ut filie probrum dissimulare potuerit, tantum honoris et amicitie contulisse homini, qui familie sue istam labem intulisset. Denique si ipsius Eginhardi uxor Imma fuit Caroli filia, Carolo probante ducta, uti multa certe persuadent, quis miretur nullam de Angilberti cum Berta connubio fieri mentionem ab Eginhardo, qui ne uxorem quidem suam inter filias Caroli recensuit? Fabula, inquis, chronographi Laureshamensis. Et tamen Lotharium, Ludouici Augusti filium, nepotem suum non obscure uocat Eginhardus, cum ait in epistola 34, ad Lotharium: »Quapropter admonendum censui neptitatem tuam, ut per prudentiam uobis a Deo concessam caueatis periculum uestrum.« Si Lotharius Eginhardi nepos, ergo propter uxorem, que proinde Caroli filia fuerit.  Et tamen, ut dixi, Eginhardus uxorem suam Immam  nusquam inter Caroli filias recenset. Quid mirum si Angilberti cum Berta connubium, qui ipse suum, pretermisit? Neque uero huc officiunt reliqua dubia a Bollando proposita. Rotrudis Caroli filia natu maior Constantino Grecorum imperatori desponsata est anno 781, ut in ueterrimis Francorum Annalibus legitur. Quidni Berta ipsam proxime sequens Angilberto desponsari potuit aliquot post annis? Certe Hildegardis utriusque mater Carolo nupserat ante annum 770. At quo anno, inquis, Berta nupsit Angilberto? Existimo id factum uix ante annum 787, quo fere anno cum Carolus iunior, Caroli Magni filius, Offe Merciorum regis filiam in coniugium postularet, non acquieuit Offa, »nisi Berta filia Caroli Magni suo filio nuptui traderetur,« ut in Chronici Fontanellensis cap. 15 in editis legimus. Etsi uero Bertam Offe negauit Carolus, hinc tamen argumentum capio, eam necdum  Angilberto copulatam fuisse, aut saltem Offam id ignorasse. Postremo in epistola Adriani ad Carolum Magnum, non decuit forsan Angilbertum regis generum dici, propterea quod inequalis erat conditionis. Et Alcuini epistole ad Angilbertum, aut nondum uxorato, aut iam monacho et abbati directe sunt. Hec ut in lubrico loco.

7. Aliud nobis negotium facessit posterioris uite scriptor, cum ait Angilbertum iam sacerdotem Bertam duxisse in matrimonium. uerum huius auctoris sententia tanti non est, ut in ea excutienda longum funem trahamus. Cum enim inaudita sit hec res, sacris canonibus repugnans, et a nemine nonnisi post annos trecentos scripta, imo ab Hariulfo prioris uite conditore grauiori tum pretermissa; equum est ab ea nota uindicare Carolum, qui canonum studiosissimus erat, ut patet tum ex ipsius ad Leonem papam litteris, quibus eum ad seruandos canones hortatur; tum ex epistola ad Offam Anglorum regem, cui presbyterum  Scottum, propterea quod uiolate quadragesimalis abstinentie reus dicebatur, iudicandum remittit, »ut ibi, inquit, iudicetur, unde exstitit. Nam ibi quoque sancte Dei Ecclesie puritas in moribus, et firmitas in fide, et honestas in conuersatione secundum canonicam sanctionem obseruari debebit, ut sit una, perfecta et immaculata columba.« Quanto minus tulisset sacerdotem ad nuptias conuolare? quod ne quidem Grecis unquam post susceptum gradum licuit. Atqui uidere mihi uideor causam ob quam predictus auctor in errorem impegit. Legebat Angilbertum Caroli capellanum fuisse. Non putauit hanc dignitatem ipsi concessam post monachatum, qui status remouet homines a seculi negotiis, et precipue Angilbertum, qui regie copule ceterisue palatii honoribus nuntium remiserat. Iudicauit ergo Angilbertum fuisse capellanum, ac proinde sacerdotem, ante contractum matrimonium. Siquidem probante  ac sequente Berta uxore Centulam sese receperat coniugatus. At quid hac de re sentiendum sit, in sequenti capite explicabo.

8. Quid liberorum tulerit ex coniuge Angilbertus, tradit Nithardus utriusque filius in Historie lib. Iu agens de Angilberto, »qui ex eiusdem, inquit, magni regis filia, nomine Berchta, Harnidum fratrem meum et me Nithardum genuit;« que aliaque Nithardi uerba referuntur ab Anschero abbate, posterioris Angilberti uite scriptore. Sunt qui predictis duobus Angilberti filiis tertium adiungant Harduinum, qui aliis non immerito idem fuisse uidetur cum Harnido, qui dictus sit Harduinus uitio librariorum.



Iu. Dignitates ante monachatum, secessus in monasterium, dubium de Berte uita religiosa.

9. Quas dignitates in aula gesserit Angilbertus secularis opportunum fuerit hoc loco explicare. »Primicerium palatii« Pippini regis fuisse constat ex Alcuini epistola 144, et  etiam »maritime Francie ducem.« Non assentior  Petauio et Bollando, qui Alcuini epistolam, non de Pippino Italie rege Caroli Magni filio, sed de Pippino rege ipsius Caroli patre interpretandam putant: tum quia regnante Pippino Alcuinus nondum ferule subductus erat, qui nonnisi Egberto Eboracensi pontifice mortuo  scholis Eboracensibus prefectus est; tum quia si tempore Pippini regis Angilbertus ad primam palatii dignitatem maturus exstitisset, senior aut certe non inferior etate fuisset Alcuino, qui tamen eum filium in ea epistola et in aliis uocat; tum denique quia hec epistola directa uidetur Angilberto in Italia existenti, ut pote cui portitorem litterarum  Romam proficiscentem commendat, per quem sanctorum reliquias sibi transmitti rogat. Epistole huius inscriptio et exordium tale est: »Fideli amico et uenerabili Angelberto humilis leuita Albinus  salutem. Memor condicte inter nos amicitie has litteras uobis dirigere presumpsi, deprecans ut benigne harum portitorem litterarum suscipere dignemini, et peregrinationis illius uiis dominum Pippinum regem subuenire deprecemini.« Et infra: »Insuper, carissime frater, deuotissime deflagito ut dona dulcissima et mihi multum necessaria, id est sanctorum reliquias, mihi uel aliquas transmittere cures.« Tum in fine. »Floreas, fili, uirtutum coronis« etc. Denique in titulo epistole: Ad Angelbertum Primicerium palatii Pippini regis. Amicitia hec inter Alcuinum et Angilbertum, non nisi post Alcuini in Galliam aduentum »condicta« fuisse uidetur. Alcuinum bis minimum in Gallia mansisse dicemus inferius in ipsius uita [a 1Kb] nimirum ab anno 780 in aliquot annos, quibus Carolo adhesit; et ab anno 793 in reliquum etatis. Prima uice in aula familiaritatem et amicitiam contraxit cum Angilberto, quem Carolus Pippini filii sui anno 781 regis in Italia coronati Primicerium palatii,  hoc est primum consiliarium, constituit. Hoc officium gessit per annos aliquot: successor datus Adalhardus, postea Corbeiensis abbas. Angilbertum in Italia fuisse, Alcuinum uero in Gallia, eo tempore quo Carolus in expeditione Saxonica occupatus erat, patet ex Alcuini epistola ad Dametam, in qua hec uerba: »Ego pene quasi orbatus filiis remaneo domi. Dameta Saxoniam, Homerus Italiam, Candidus Britanniam recessit.« Cuius rei gratia in Saxoniam profectus esset Dameta, indicant superiora uerba: »ualde sollicitus sum de itinere profectionis tue in hostem, quia plurima solent in talibus euenire pericula rebus.« Et in fine Deum precatur ut Dauid »dilectum suum et uos omnes uictores cum gaudio reducat in patriam.« Dauid Carolus Magnus, Homerus Angilbertus, Dameta Ricolfus intelligendus est. Ricolfus porro adhuc tum diaconus erat, necdum archiepiscopus Moguntinus, quo in munere Lullo successit sub  anem anni 787. Expeditio hec contigit anno 792, aut alterutro duorum sequentium, quibus Carolus in Saxoniam cum exercitu contendit. Ergo eo tempore Angilbertus, non in Gallia, sed in Italia morabatur, in aula uidelicet Pippini regis.

10. Preterea »maritime Francie dux« appellatur Angilbertus ab Hariulfo et Anschero, qui nomine »Francie maritime« pagum Bononiensem aliosque Oceano Britannico adiacentes intelligunt. Interpolator uite sancti Ricarii »ducatum maritime Francie a fluuio Scalda usque ad Sequanam« protendit. Anscherus addit, Danos per id tempus effusos in illam oram diuinitus subactos ac internecione deletos ab Angilberto fuisse, uoto ab eo facto, »se statim post uictoriam uestem monasticam induturum.« De hac Danorum impressione silent ueteres Francorum Annales: et si quidem uera est hec Angilberti uictoria, contigit post ipsius ex Italia reditum circiter annum 787, quo Berte iam copulatus erat.

11. Deinde circiter annum 790 secessit in monasterium  Centulense, ubi post solitam probationem monachus factus est sub Symphoriano abbate. Duplicem huius secessus causam affert Anscherus, morbum et uictoriam de Danis. Huius secessus hortatores duos habuit Angilbertus, Alcuinum scilicet et Adalhardum abbatem Corbeiensem, uti fidem facit Alcuinus ipse in epistola ad Antonium, quod alterum Adalhardi nomen erat. uidebat Alcuinus Homerum seu Angilbertum spectaculis theatricis delectari, doluitque id ab discipulo suo committi contra seueritatem Christiane pietatis. Angilbertum hac de re corripuit: cunctabundum rursus ab Adalhardo commoneri postulat. Alcuini uerba hec sunt in epistola 107: »uereor ne Homerus irascatur contra chartam prohibentem spectacula et diabolica figmenta, que omnes sancte Scripture prohibent, in tantum, ut legebam sanctum dicere Augustinum: Nescit homo qui histriones, et mimos, et saltatores introducit in domum suam, quam magna eos immundorum sequitur  turba spirituum. Sed absit ut in domo Christiana diabolus habeat potestatem. Olim tibi de his scripsi, optans salutem karissimi filii toto cordis affectu, uolens per te fieri, quod per me non posse fieri agnoui. Tuus uero affectus, fili carissime, congaudeat in seruitio Dei et in salute fraterna: ut tibi ex profectu aliorum merces accrescat meritorum.« Hinc intelligimus, que piorum hominum eo tempore mens fuerit de theatricis illis spectaculis, que ne quidem in homine curiali ferre poterant. Homerus uero Alcuini et Adalhardi piis monitionibus cessit, et nuntium his pompis ac seculo remisit. Confer num. 29 infra.

12. An Berta cum marito Centulam se receperit, sicuti tradit Anscherus, inquirendum hoc loco est. Audiendus Anscherus in uite cap. 4: »Sic nempe Angilbertus a rege digrediens Centulam reuertitur: et contempto pompose dignitatis fastigio, primo omnium sponsam suam nobilissimam Bertam, sacro uelamine consecratam, loco congruenti intra idem cenobium  Centulense composuit, sacris uigiliis et deuotis ieiuniis diuinisque canticis cum multo feruore insistentem; quo peracto, in cetu monachorum Angilbertus solo prosternitur, et perfusus lacrymis exorat humiliter ut sacre conuersationis habitum accipere mereretur, etc.« Breuius Ioannes de Capella in Chronico Centulensi: »Sanctus Angilbertus ex consensu uxoris sue et Caroli Magni factus est religiosus in cenobio Centulensi: et Berta eius uxor monialis et reclusa in eodem monasterio.« Hariulfus de Berte secessu silet. Sane sanctimoniales feminas suscepto uelo in adiunctis monasterio edibus  aut certe in priuatis uixisse constat ex libro primo de miraculis sancti Ricarii abbatis, cap. 16, ubi agitur de quadam femina coniugata oculorum lumine priuata, »que deprecata est uirum suum ut eam relinqueret, licentiamque daret uelum suo capiti imponere, affirmans se per uisionem monitam, ut in  monasterio sancti Ricarii apud sanctam Mariam acciperet uelum capitis more monialium; et ut ab ipso deinceps aleretur uictu eleemosynario humiliter postulauit: quod ut ille audiuit, consensit. Ipsa a suis adducta ad basilicam sancte Marie, ut ipsa petierat iam dictum habitum suscepit. Cum uero in ipsa die reuerteretur, etc. Et in lib. II, cap. 4, de contracta que, recepta sanitate, »usque hodie,« inquit auctor seculi noni, »uisitat orationes [Forte, oratorium] frequenter illius, ferens uelum capitis instar monialium.« Quibus in locis tria obseruanda: nempe mulieres illas castitatem uouisse, uelum suscepisse instar sanctimonialium; et plerasque uixisse in edibus suis priuatis, ut feminas deuotas quibus Herardus Turonensis episcopus in capitul. 37 uetat ne uelum reiiciant, »licet in domibus propriis uestes mutarint.« Eiusmodi femine aliquando etiam degebant in palatiis regum, qualis erat Hundrudis Anglicana matrona, ad quam Alcuinus epistolam 89 inscribit in hunc modum: Deo deuote femine Hundrude;  quam monet, »ut in palatio regis regularis uite deuotio in ipsius uideatur conuersatione.« Hinc fit ut mirum non sit quod etiamsi Berta eam uite formam Centule professa sit, in palatium tamen patris aliquando redierit. At mirum, si cum religioso uelo seculares pompas retinere potuerit. Et tamen in pemate quodam de Caroli Magni aduentu ad Leonem papam, quod Alcuino tribuitur, de toto regis comitatu agens auctor, ita de Berta canit post Rhodrudem:

Proxima Berta inter, multis sociata puellis,
uoce uirile, animo, habitu, uultuque corusco
Os, mores, oculos, imitantia pectora patris
Fert; caput aurato diademate cingitur almum:
Aurea se niueis commiscent fila capillis.
Lactea quippe ferunt pretiosam colla murinam:
Ornatur uestis uariis pretiosa lapillis,
Ordine gemmarum numerosa luce coruscat.
Bractea chrysolitis ornantur tegmina gemmis.
Hec longe absunt a religiose femine habitu; cum pro uelo diadema, pro modestis deuote uestibus totus  mundus muliebris, qualis regiam prolem decebat, Berte tribuatur. Intererat etiam huic pompe Gisla seu Gisala, tertia Caroli filia, tametsi iam erat sanctimonialis; at ipsius ornatum longe alium describit idem peta his aliisque uersibus.


Gisala post istas sequitur, candore coruscans,
uirgineo comitata choro: micat aurea proles.
Tecta melocineo fulgescit femina amictu:
Mollia purpureis rutilant uelamina filis.

En sanctimonialis insignia, uirgineus comitatus, uelamina seu uelum, »purpureis filis« rutilans, tametsi »flammeum« quondam sponsarum erat. Nulla istic mentio diadematis aurei, lapillorum, gemmarumue, aut bracteorum indumentorum: quibus Berta ornata fuisse perhibetur. Porro id accidit sub finem anni octingentesimi, cum fere ante decennium Angilbertus Centulam se recepisset. Huc etiam trahi possent uersus Theodulfi Aurelianensis episcopi ad Carolum in lib. III, carmine 1, ubi simili fere modo  Bertam describit anno 796. An uero hec deuote ac recluse femine competere possint, aliis estimandum relinquo. Eginhardus in uita Caroli auctor est, quatuor tantum eius liberos, Carolum scilicet, Pippinum et Rotrudem, ante patrem decessisse: superuixit proinde Berta, cuius obitus in Necrologio Dionysiano et Argentogilensi ascribitur his uerbis: »u Idus Martii Berta filia Caroli imperatoris, que dedit superiorem curtem.« Forsan post patris obitum Centulam secessit, cum Caroli filie ob sinistram famam e palatio exire iusse sunt a Ludouico Augusto, qui eas »incessanter,« teste Nithardo, »ad sua monasteria abire precepit.«



u. Sacerdotium, abbatiale munus, legationes.

13. An sacerdos fuerit Angilbertus dubium esse potest. Etsi enim »ministrum capelle« regie ipsum uocat Adrianus papa, non tamen continuo sacerdotii gradu insignitus dicendus est, siue Adriani epistolam  de archicapellano, siue de secundi ordinis capellano interpreteris. Testis ea de re Hincmarus in opusculo 14 de ordine palatii ex libro Adalhardi abbatis Corbeiensis; nam in istius opusculi cap. 14, agens de apocrisiario, hec inter alia effatur: »Aliquando per episcopos, aliquando uero per diaconos apostolica sedes hoc officio fungebatur . . . Et in his Cisalpinis regionibus, postquam Ludouicus predicatione beati Remigii ad Christum conuersus . . . exstitit, per successiones regum sancti episcopi ex suis sedibus et tempore competenti palatium uisitantes, uicissim hanc administrationem disposuerunt. A tempore uero Pippini et Caroli interdum per presbyteros, interdum per episcopos regia uoluntate atque episcopali consensu; [interdum] per diaconos uel presbyteros magis quam per episcopos hoc officium exsecutum exstitit. Apocrisiarius autem,« uti ipse in capite 16 subdit, is erat, »quem nostrates capellanum uel palatii custodem appellant«: qui »omnem clerum palatii sub cura et dispositione sua regebat.«  Non ergo ex capellani dignitate recte inferas, Angilbertum fuisse sacerdotem; siquidem eo tempore quidam capellani erant solum diaconi. Neque etiam id colligi ex abbatiali dignitate potest: nam et Paschasius Radbertus Corbeiensis abbas, et plures alii abbates, sacerdotalis ordinis expertes erant. Denique in Alcuini epistolis, ubi frequens Angilberti mentio, presbyter nusquam appellatur; quam tamen appellationem Alcuinus in primis exprimere solet. Atque ut sacerdos fuerit uir sanctus, non tamen ad eum gradum promotus fuisse dicendus est ante monasticam professionem, quidquid in contrarium dicat Anscherus, ratus forsan  Capellanum regis nullum fuisse, nisi sacerdotem.

14. Symphoriano abbate mortuo, Angilbertus communibus monachorum uotis, probante Carolo rege, dignitatem iniit. Id factum puto anno 793, tertio fere anno ab ingressu monasterii. Argumentum sumo ex eo quod in ea legatione quam anno 792 aggressus  est Romam, ut Felicem Orgellitanum episcopum heresos Ratispone conuictum deduceret »ad presentiam Adriani pape,« nondum abbas appellatur, sed nudo nomine Angilbertus; anno uero 794 in alia legatione ad ipsum Adrianum in causa septime synodi, eum Adrianus Engilbertum abbatem uocat.

15. Quippe tres lego illustris uiri legationes Romanas, quas omnes exsecutus est iam monachus. Prima in causa Felicis anno 792, ut iam dictum est. Annales Loiseliani ad eum annum: »Heresis Feliciana primum audita, et in Reganesburg primo condemnata est; quem Angilbertus ad presentiam Adriani apostolici adduxit.« Ita uita Caroli auctore incerto, et alia auctore monacho Ecolismensi: quibus totidem uerbis concordat Regino in Chronico. Secunda legatio contigit anno 794, quo Carolus habito Francofurti concilio libros quatuor aduersus septimam synodum de colendis imaginibus editos ad Adrianum papam misit per Angilbertum, per quem Adrianus  Carolo rescripsit epistolam hec uerba continentem: »Preterea directum a uestra clementissima precelsa regali potentia suscepimus fidelem familiarem uestrum, uidelicet Engilbertum abbatem et ministrum capelle, qui pene ab ipsis infantie rudimentis in palatio uestro enutritus est, et in omnibus consiliis uestris receptus: ut ideo sicut a uobis in omni familiaritate recipitur, ita et a nobis reciperetur, et condecenter honoraretur. Unde pro nimio amore quem erga uestram mellifluam gerimus regalem excellentiam, sicut misistis, cum nimio amore dulcedinis eximie eum suscipientes, prout uoluit, et qualiter uoluit, cum magna familiaritate nobis enarrantem aure placabili et benigna eum suscepimus, et quasi uestra corporali excellentia nobis narrante, nostrum ei patientius credidimus consilium, ad profectum sancte nostre Romane Ecclesie, et uestre a Deo  protecte potentie exaltationem. Inter que edidit nobis capitulare aduersus synodum que pro sacrarum imaginum erectione in Nicea acta est. Unde pro uestra melliflua regali dilectione per unumquodque capitulum responsum reddidimus.« Ex quibus patet quo in loco apud Carolum Magnum fuerit uenerabilis abbas: cui Romam abeunti Alcuinus nomine suo commendatorias ad Adrianum papam dedit litteras, que apud Chesnium ordine 63 habentur. De tertia legatione ita scribit Eginhardus: »Anno 796 Rome, Adriano defuncto, Leo pontificatum suscepit, et mox per legatos suos claues confessionis sancti Petri ac uexillum Romane urbis cum aliis muneribus regi misit: rogauitque ut aliquem de suis optimatibus Romam mitteret, qui populum Romanum ad suam fidem atque subiectionem per sacramenta firmaret. Missus est ad hoc Engilbertus abbas monasterii sancti Ricarii; per quem etiam tunc ad sanctum Petrum magnam partem thesauri, quem Ericus dux Foroiuliensis spoliata Hunorum regia, que Ringus  uocatur, eodem anno de Pannonia regi detulerat, misit.« Idem legitur in aliis Annalibus Francorum. Quid preter ea Romam proficiscenti in mandatis dederit Carolus, exponit Alcuini epistola [a 1Kb] ipsius Caroli nomine Homero auriculario porrecta, in qua hec uerba: »Diuina regente misericordia iterum et prospere te adducente ad domnum apostolicum Patrem nostrum, admoneas eum diligenter de omni honestate uite sue, et precipue de sanctorum obseruatione canonum, de pia sancte Dei Ecclesie gubernatione, secundum opportunitatem collationis inter uos et animi illius conuenientiam.« Ut uir fuerit maxime disertus, doctus sapiensque necesse est, cui talia mandata a sapientissimo rege ad supremum Ecclesie pastorem perferenda committerentur. Carolus insuper in epistola 84, ad Leonem papam, »Angilbertum, inquit, manualem uestre familiaritatis uestre direximus sanctitati: quem prius, sicut promisimus per religiosos uiros Campolum et Anastasium,  beatissimo Patri nostro, predecessori uestro dirigere curauimus . . . illique omnia iniunximus, que uel nobis uoluntaria, uel uobis necessaria esse uidebantur: ut ex conlatione mutua conferatis, quidquid ad exaltationem sancte Dei Ecclesie, uel ad stabilitatem honoris uestri, uel patriciatus nostri firmitatem necessarium intelligeretur.« Non poterat cuiquam contingere honorificentior prouincia. Eidem etiam Alcuinus in manus dedit epistolam 92 ad dulcissimum filium Homerum pro reliquiis sanctorum, tum epistolas 72 et 73 ad Leonem papam et ad Paulinum Foroiuliensem patriarcham: in quibus Angilbertum carissimum filium uocat. De hac legatione interpretandus est locus Theodulfi Aurelianensis episcopi in lib. III, carmine I, ad Carolum, in quo de recens allatis Hunnorum gazis, deque illius gentis ad Christi fidem nupera conuersione agens, hec habet de Angilberto absente a curia ob legationem.


Dulce melos canerem tibi, ni absens, dulcis Homere,
    Esses: sed quoniam es, hinc mea musa tacet.



uI. Officia et dignitates palatine post monachatum.

16. Quas dignitates ante monachatum sustinuerit Angilbertus, superius dictum est: nunc quas gesserit monachus abbasque explicandum. Auricularius et manualis dicitur a Carolo in epistolis modo relatis, et Minister capelle regie, et in omnibus Caroli consiliis receptus ab Adriano. Silentiarius denique ab Anschero.

17. Auricularii mentio nulla in libro de ordine palatii, cuius fragmentum ex Adalhardo Corbeiensi abbate Hincmarus refert in opusculo 14. Hanc dignitatem fuisse puto ex numero illorum consiliariorum, qui »familiariter tam de statu regni, quam de speciali cuiuslibet persona« cum rege secreto tractabant, teste Hincmaro in eiusdem opusculi cap. 31, quales modo consiliarios et secretarios regni appellamus. Sic ab intimis secretis et consiliis Carolo erat  Angilbertus, cui in aurem secreta precipue committebantur, unde forsan dictus Auricularius.

18. Quia uero, uti Hincmarus eo loco tradit, inter eiusmodi consiliarios hec erat lex, »ut quidquid inter se locuti fuissent, nullus sine consensu ipsorum cuilibet domestico suo, uel cuicunque alteri prodere debuisset;« hinc Silentiarii potuerunt dici, quod nomen ab Anschero tributum Angilberto est. Quanquam ueri simile est, Anscherum primum, nulla forsan auctoritate, id tribuisse Angilberto ex imitatione Grecorum, apud quos silentiarii dignitas magno in pretio est. Qua de re legenda est uiri multigena eruditione prediti Caroli Fresnii adnotatio in historiam Ioannis Cinnami, ubi obseruat silentium et silentiarium, Grecis , pro dissertatione seu collatione, imo et pro collationis loco sumi apud plerosque scriptorum , et silentiariorum dignitatem adeo illustrem fuisse, ut in concilio Chalcedonensi, actione 1, epitheton iis tribuatur; et Damasus papa in epistola ad Acholium testetur, nichil addi posse »ad meritum rustici, cum habeat prerogatiuam officii sui, quod silentiarius esset Gratiani Augusti.« uerum, ut dixi, hec dignitatis appellatio maxime usitata apud Grecos, ex quorum imitatione Anscherus eam tribuisse Angilberto uidetur: quo nomine ipsam auricularii seu supremi consiliarii dignitatem hic significari puto.

19. »Manuensis familiaritatis« Leonis cum Carolo rege dicitur in epistola Caroli ad Leonem. Secretarius scilicet seu ab epistolis, quas Romanis pontificibus aliisque summatibus Carolus scribebat. Huc pertinet Alcuini ad Carolum epigramma 184.

Ad nos quippe tuus famulus ueniebat Homerus,
   Nuntia leta ferens, Dauid, ab ore tuo.
 Et in fine:

Hunc iterum puerum uestra pietate remisi,
   Seruiat ut uobis carmine, corde, manu.
Caue tamen putes eum summum cancellarium fuisse, nulla enim diplomata eius nomine subsignata et recognita leguntur. Ancherus in uite posterioris cap. 7 notat Gentule ab Angilberto reposita fuisse »instrumenta regii notarii aurea,« quibus Angilbertus procul dubio quondam usus fuerat.

20. Denique teste Adriano papa, »minister capelle« regie erat, id est primas capellanorum seu archicapellanus, ut Anscherus interpretatur, et post eum Guillelmus Peiratus, Paulus Petauius, et Sancta Marthani. Archicapellanum fuisse negant Bollandiani, rati eum fuisse unum de capellanis regiis, non primum: tum quia nusquam hoc nomine appellatur ab Alcuino et aliis, tum quia in archicapellani dignitate Fulrado Dionysiano abbati successit Angilramnus  Metensis episcopus, Angilramno Hildeboldus Coloniensis antistes, ut constat ex Hincmari opusculo 14, qui Hildeboldus eam dignitatem retinuit post mortem Angilberti. Ex testimonio Hincmari nichil certum confici potest. Non enim Hincmari consilium fuit ut accuratum archicapellanorum indicem exhiberet, sed tantum ut exempla quedam proponeret eorum qui tempore Pippini, Caroli et Ludouici, hoc munere defuncti erant. Hunc uero indicem non esse absolutum et accuratum ex eo intelligitur quod Hincmarus scribit in cap. 14, hanc dignitatem aliquando per diaconos regnantibus Pippino et Carolo administratam fuisse: nec tamen in exemplis capite sequenti allatis ullum diaconum profert. Et certe si minister capelle regie fuit Angilbertus, ut constat ex Adriani epistola, non unum de inferiori ordine, sed summum fuisse admodum probabile est; tum quia apud Carolum regem maximo in honore fuit, tum quia ad eam dignitatem pertinebant legationes,  quas Angilbertus frequentes habuit. Denique, ut quod hac de re sentio tandem exponam, existimo archicapellani dignitatem per id tempus diuisam in duas fuisse, in honorariam scilicet ad legationes obeundas, et in ordinariam ad regendum clerum palatii et negotia ecclesiastica tractanda; et priorem quidem concessam Angilberto, Hildeboldo archiepiscopo Coloniensi posteriorem: ut scilicet semper presens esset qui causas ageret, qui palatinos clericos regeret, qui benediceret cibos regie mense, nam id officii archicapellano tribuit Theodulfus Aurelianensis episcopus in lib. III, carmine 1, his uersibus:

Adsit presul ouans animo uultuque benigno,
   Ora beata ferens, et pia corda gerens.
Quem sincera fides, quem tantus culminis ordo,
   Pectus et innocuum rex tibi, Christe, dicat.
Stet benedicturus regis potumque cibumque.
   Sumere quin etiam rex uelit, ille uolet.
Sane et Angilramnum et Hildeboldum in palatio assidue remorari uolebat Carolus, ut constat ex concilii  Francofurtensis canone 56. »Dixit etiam dominus rex in eadem synodo, se a sede apostolica, Adriano pontifice, licentiam habuisse, ut Angilramnum archiepiscopum in suo palatio assidue haberet propter utilitates ecclesiasticas. Deprecatus est eamdem synodum, ut eo modo sicut Angilramnum habuerat, ita etiam Hildeboldum habere debuisset.« Sic ergo res ecclesiasticas in palatio curabat post Angilramnum Hildeboldus, legationes Angilbertus, uterque archicapellanus; ille ordinarius, hic honorarius. He mee coniecture, quas eruditorum hominum estimationi subiicio.



uII. Monasterii Centulensis instauratio, diplomata, census.

21. An monasterium Centulense plus debeat Ricario conditori, quam Angilberto instauratori et amplificatori suo, uix statui potest. Quantum decoris et ornamenti hic loco addiderit, argumento sunt instrumentum  et carmina ab ipso hac de re condita, que ex Hariulfo et Anschero infra exhibeho. Nam tres eo in loco erecte basilice, ad quas per triangulare claustrum seu dormitorium iter continuum erat: in quibus Acemetarum more perpetua iugisque psalmodia  celebrabatur. In his are multe, reliquiarum sacrarum et ornamentorum immensa supellex: que omnia uel contulis Angilbertus, uel Carolo donante promeruit. Monasterii nouam fabricam aggressus uidetur ab anno 793, quo creatus est abbas. Ecclesie maioris dedicatio post tertiam legationem ex Italia anno  octingentesimo primo est facta per episcopos duodecim; translata sanctorum Ricarii, Caidoci, et Fricorii, alio nomine Adriani, corpora in pretiosas thecas, quas uersibus exornauit. Denique ne quid sue in Ricarium deuotioni deesset, eius uitam per Alcuinum elegantiori stylo expoliri curauit, precipiente Carolo Augusto, qui »Pascha anni 800 apud  sanctum Ricarium celebrauit,« teste Eginhardo in Annalibus. Hec omnia tum propensa in Deum pietate, tum eximio aduersus sanctum Ricarium studio aggressus exsecutusque est.

22, 23. Post hec uir sanctus obtinuit a Carolo Magno ut monasterium Forestense [Forestmonstier], constructum eo in loco, ubi sanctus Ricarius supremos uite dies absoluerat, a Centulensi auulsum, denuo ipsi perpetuo subderetur, uti discimus ex ms. fragmento, quod Hariulfi chronographi exemplari cum Caroli diplomate subiectum est in hunc modum: »Postquam igitur memorabilis Angilbertus cum summa cordis diligentia locum restruxit, et non solum interiora, sed eius etiam exteriora magno decore ornauit, et cum iam rite peractis omnibus in loci reedificatione laborare desiisset, accessit ad domnum Carolum Magnum regem, et petiit ut cellam Forestensem, quam sanctus Ricarius primus inhabitarat et edificauerat, quamque multis et magnis  miraculorum signis ob eiusdem sancti merita Dominus illustrabat, sua regia auctoritate ad abbatem Centule perpetim pertinere firmaret. Et ille qui multo maiora dilectissimo uiro et pro sua sanctitate iam uenerando prestare promptissimus existebat, hoc quoque eius postulatum libentissime indulsit. Nec sola concessione simplici contentus, regium scriptum inde fieri iussit ad posterorum notitiam seruandum, quod nostris archiuis adhuc integrum seruatur.« 

24. Anno Christi octingentesimo Carolus, teste Eginhardo cum aliis, »sanctum Pascha apud sanctum Ricarium celebrauit. Inde iterum per littus maris agens, Rothomagum ciuitatem uenit: ibique, Sequana amne transmisso, Turonos ad sanctum Martinum orationis causa profectus est. Moratus ibi dies aliquot propter aduersam Liutgarde coniugis ualetudinem, que ibidem et defuncta et humata est, inde  per Aurelianos ac Parisios Aquisgrani reuersus est. Et mense Augusto inchoante Moguntiacum ueniens, generalem conuentum ibidem habuit, et iter in Italiam indixit, sub finem anni profectus Romam.« Euntem Angilbertus Romam comitatus est, ut scribit Petauius, et a Leone papa III priuilegio obtinuit, ut totius Centule uille  curam ecclesiasticam solus haberet abbas: nec quidquam episcopus Ambianice sedis de ecclesiis aut clericis eiusdem loci constituere posset. Idque »suggestione«  »fratris et cepiscopi nostri Ambianensium antistitis Iesse, simulque Angilberti abbatis: quam quidem in presentia gloriosi atque excellentissimi filii nostri Caroli  nobis intimarunt,« etc., fitque ibidem mentio Centulensis monasterii, »nuper, inquit, restaurati« et in nobilem statum reducti. Hec Petauius, qui in margine hec addit: Quod priuilegium Zacarias diaconus  regionarius, et sancte atque apostolice Romane regionarius, et sancte atque apostolice Romane Ecclesie bibliothecarius, uIII Kal. Ianuarii, indict. 9 scripsit, recognouit et subscripsit. Que Petauii uerbis huc refero, quod eiusmodi priuilegium mihi uidere non licuerit. Error est Ioannis de Capella, existimantis eo die et anno »priuilegium mitre, sandaliorum, annuli et aliorum pontificalium« etiam Angilberto eiusque successoribus concessum fuisse. Nondum enim illo euo eiusmodi priuilegia abbatibus concedebantur, qua de re alias Deo dante fusius agam. Certe si usus sandaliorum et aliorum pontificalium ornamentorum penes Centulensem abbatem fuisset seculo XI, frustra Leo papa nonus Geruino abbati Romam accito »sandalia obtulisset, iubens ut his Geruinus uteretur;« neque »uenerabilis abbas ea ornamenta ex humilitate recusasse« diceretur apud Hariulfum in Chronici lib. Iu, cap. 27.

25. Quantus fuerit eo tempore census monasterii Centulensis, declarat Herici post Angilbertum abbatis  »descriptio de thesauro et rebus seu uassallis sancti Ricarii.« Hec magna ex parte habetur apud Hariulfum in lib. III, cap. 3. Sed tamen duo pretermisit Hariulfus, nempe enumerationem uillarum a monasterio pendentium, quas Ioannes de Capella recenset; et prouentum ex oppido Centula, cuius prouentus summam ex ms. codice et Ioanne Bollando huc refero.

»In ipsa Centula habentur mansiones hominum secularium duo millia quingenta. Unaqueque persoluit denarios duodecim, pullos quatuor, oua triginta. Seruitium domini abbatis et fratrum semper debent, ubicunque necesse fuerit. Molendina quatuor: unde redditur annona permixta sexcenti modii [Ioan. de Capella, CXX modia bladi], porcos octo, auccas [Boll., uaccas] duodecim. De mercato per hebdomadam XL solidos, de commeatu per hebdomadam uiginti solidos. Sunt ibi clibana tredecim, que reddunt unumquodque per annum decem solidos et panes  trecentos, flatones [Cap., flannos seu tartas] in Litaniis unumquodque triginta. Cura animarum in porticu sancti Michelis deseruit eleemosynis fratrum, ualens per annum quingentos solidos. Sepultura pauperum et aduenarum in Nouauilla in sancto Albino reddit per annum centum solidos ad portam nobilium, ad faciendam inde eleemosynam. Eleemosyna abbatis per unumquemque diem quinque solidos: pauperes quotidiani trecenti, uidue centum quinquaginta, clerici sexaginta. Mansorum unusquisque per annum soluit sextarium unum frumenti, similiter auene unum, et fabe unum. De matrimoniis per annum uiginti libras. Iudicium forensium sexaginta octo libras per annum. Item ibidem uicus negotiantium omni anno pallium unum ualens centum solidos. uicus fabrorum cuncta persoluit ferramenta: ualet per annum libras tres. uicus scutariorum omnia uoluminum indumenta tribuit, conficit, consuit: ualet triginta solidos. uicus sellariorum cunctas abbati et fratribus ibi degentibus obsoniat sellas. uicus pistorum  centum panes per hebdomadam. uicus seruientium per omnia liber est. uicus sutorum cuncta famulorum et coquorum calceamenta tribuit. uicus lanistarum omni anno quindecim sextarios sagiminis persoluit. uicus fullonum cuncta fratribus filtra administrat. uicus pellificum cunctas fratribus pelles conficit et consuit. uicus uinitorum sexdecim sextarios, uni, unumque olei persoluit per hebdomadam. uicus cauponum unaquaque die triginta sextarios ceruisie. uicus militum centum et decem, unusquisque semper equum, scutum, gladium, lanceam, ceteraque arma exhibet. Capella nobilium soluit omni anno libras duodecim thuris et thymiamatis. Capelle populi uulgaris quatuor, unaqueque soluit centum libras cere, incensi tres. Oblatio ad sepulcrum sancti Ricarii ualet omni hebdomada marcas ducentas, aut trecentas libras, preter alia donaria.«

26. Hactenus egregium antiquitatis monumentum, quod hic recudere uisum est in gratiam nostrorum.  Preter ea Ioannes de Capella recenset centum et duas uillas »per modum aduocationis« ad idem monasterium pertinentes in redditibus et prouentibus, preter »centum et septemdecim uillas seu oppida non declarata, per totidem milites possessa per modum feodi a dicta ecclesia: ex quibus unusquisque tenebatur seruire domino abbati et conuentui in armis et solemniter, et maxime facere stagium suis sumptibus in festis Natiuitatis Domini, Pasche, Pentecostes, et solemnitatum beati Ricarii, cum suis familiaribus, et toties quoties erant requisiti. »Hodie quoque subsistit non sine aliquo pristine dignitatis splendore monasterium sub congregatione nostra, subsistit et oppidum Centula: sed utrumque multum ab antiquo statu defecit.



uIII. Angilberti reliqua facta, scripta per ipsum et ad ipsum.

27. De reliquis Angilberti gestis id solum nouimus,  quod Caroli Magni testamento anno 811 condito subscripsit post episcopos et abbates Fridogisum et Adalongum Engilbertus.

28. Ad ipsius scripta quod attinet, etsi eum multa scripsisse ueri simile sit, nichil tamen de eo nobis relictum est preter instrumentum ab ipso confectum de instauratione monasterii sui, et preter uersus quosdam tum superius relatos, tum inferius referendos, tum eos quos exhibet Andreas Chesnius in Historie Francorum tomo II, pag. 646.

29. Ad eum scripte exstant Alcuini quedam epistole, cum Alcuini, tum Caroli Magni nomine, nempe 27, 42, 83 et 92. Laudatur in epistolis 15, 60, 63, 65, 72, 73, 84, et 93; item in pematiis 184, 201, 221, 222 et 270, et in prefatione ad sancti Ricarii uitam. Theodulfus item Aurelianensis episcopus carmen edidit ad Angilbertum, quod est libri tertii tertium, de quo Iacobi Sirmondi iudicium tale est: »Refertum est totum hoc Theodulfi carmen nominum  mutationibus, que ab iis fortasse qui audiebant, intelligi poterant; nunc inextricabiles uidentur.« Inuehitur eo in loco Theodulfus in petam quemdam, quem Angilbertus mense sue participem faciebat, hominem qui in bonas musas importune se inferens, eas commaculabat, et peritioribus quibusque silentium imponebat. Carmen incipit ab his uersibus:

Quid cycni faciunt, resonant dum talia corui,
   Et tectis strepitant carmina multa meis?
Nunc fallax simulat hominis rea pica loquelam:
   Despiciens uolucres, fercula sacra sedet.
Psittacus et uarias imitatur uoce camenas,
   Commaculans musas, uatis Homere, tuas.
Mergulus atque Niger Ligeri piscator in undis,
   Brigenses siluas nunc habitare solet.
Petam hunc passim Coruum et Coruinianum a nigro colore uocat, contra quem Scottum quemdam infensum ita inducit:

Scottulus accinctus gladio te spectat acuto,
    Perforet ut pectus, Coruiniane, tuum.
Non timet hic coruos, uolucri nec parceret ulli,
   Si modo Dametam speret abesse procul.
Non pius est Scottus noster, Dameta peta.
   uertitur in luctum ludus ab ore procax.
Dameta iste non alius est quam Ricolfus seu Riculfus, Theodulfo iterum laudatus in lib. III carmine, alio nomine Macarius dictus, tum palatinus diaconus, dein archiepiscopus Moguntinus post Lullum, is ad quem exstat Alcuini epigramma 258, cuius hi uersus:

Hec tibi, Macari, deuoui munera, pastor:
   Cum Christo et sanctis tu sine fine uale.
Sis memor Albini, memoret te gratia Christi:
   Et tu, Nigre meus, candidus esto Dei.
Et infra:

Ut tibi mandaui, Bergenses instrue nostros,
   Et tecum discat qui tibi perplaceat.
 Ex his ueri simile fit Nigrum hunc esse ipsummet Coruum seu Coruinianum, quem Theodulfus insectatur: qui apud Brigenses seu Bergenses tum degebat, in aulam identidem irrepens et in mensam Angilberti, qui forsan adhuc secularis erat, et ludicris rebus nimium addictus, ex dictis supra num. 11. An forte Niger et Coruinianus iste Scottus erat Clemens Scottus? quem Carolus docendi gratia in Francia retinuisse dicitur in lib. I Monachi Sancti Gallensis. Ceterum malim hoc loco legere Bergenses, uti apud Alcuinum, quam Brigenses apud Theodulfum: quo nomine, si non fallor, intelliguntur Bergenses monachi cenobii sancti Petri in pago Mosao ad Roram fluuium, Mose aquis se miscentem ad Ruremondam; quod cenobium Berg appellatur apud Browerum in Annalium Treuirensium lib. uIII, ubi Lotharius rex hunc locum Hungero Traiecti inferioris episcopo donasse perhibetur anno regni tertio. Coniecturarum satis, et fortasse plusquam satis.



IX. Eius obitus et sepultura, translationes, canonizatio, festa et reliquie, successores.


30. Obiit uir sanctus anno 814, XII Kal. Martii, diebus 22 post Carolum Magnum. Morti proximus, »multa usus humilitate,« inquit Hariulfus, »cuius perseuerans fuerat conseruator, precepit ut ante fores templi tumularetur. Locus autem ipsius sepulture ita aditui ecclesie proximus est, ut a nemine basilica ingredi possit, qui non sanctam corporis eius tumbam calcaret.«

31. uaria eius epitaphia referuntur: unum refert Hariulfus quatuor uersibus constans, qui »in gyro sepulture eius« legebantur; aliud Anscherus, quod »ereum epitaphium« uocat, hoc est in lamina erea inscriptum; tertium lego apud Alcuinum, quod est pema 116:

Omnia que cernis summo renouata decore,
   Interius templum exteriusue sacrum,
 Angilbertus ouans iam fecit amore paterno
   Sanctorum, pariter perpetuique Dei,
Non parcens opibus propriis: nam quidquid habebat,
   Ecclesie larga iam pietate dedit.
Et tu, serue Dei, ueniens . . . inde uiator
   Hec loca percurre pulchra monasterii,
Ecclesiasque Dei deuoto pectore Christi,
   Cerne decus uarium per pietatis opus.
Semper in ore tuo Christo dic maxime laudes,
   Talia qui uoluit posse suum famulum.
Dicque: Tuo seruo requiem da, Christe supernam
   Nomine qui fecit hec speciosa tuo.
uosque Dei [famuli] pro illo intercedite semper,
   Ut famulum seruet Christus ubique suum.
Det ueniam scelerum, eternam tribuatque salutem.
Istud epitaphium si ab Alcuino post mortem  Angilberti conditum est, Angilberto superuixit Alcuinus.

32. Duplicem Angilberti corporis translationem commemorant Hariulfus et Anscherus: unam a Ribbodone abbate anno ab ipsius obitu octauo et uigesimo  factam; aliam per Geruinum itidem abbatem seculo XI.

33. Quo tempore Angilbertus inter sanctos relatus sit, quoue primum eius memoria in diuinis officiis celebrari ceperit, inquirendum. Utrumque contigisse puto anno 1110, quando Anscherus abbas eius rei gratia Paschali summo pontifici librum de Angilberti uita, Radulfo Rhemorum archiepiscopo alterum de eius miraculis obtulit, ut eum in sanctorum canonem referrent, et festiuo cultu honorari preciperent. Sane hanc fuisse Anscheri mentem describendis Angilberti gestis, patet ex fragmento prefationis in librum ab se compositum de eius uita: ubi ait hoc ideo se fecisse, ut sciret, »qualiter hic iustitie cultor debeat tractari: utrum, uelut hactenus gestum est, inter mortuos fideles memoria illius teneatur, an iuxta Scripturam dicentem, Memoria iustorum cum laudibus, anniuersaria dies eius in numero sanctorum solemniter celebretur.« Ergo hactenus, id est usque ad tempus  Anscheri, Angilberti memoria inter mortuos fideles fusis pro ipso suffragiis habita est, uti preceperat Geruinus post inuentum eius corpus: nam antea diem obitum eius non recolebant Centulenses, qui ipsum ignorabant, ex Hariulfo.

34. Post illud tempus, consensu et decreto  Paschalis pape II, celebrati sunt sancti Angilberti obitus, itidemque eius translationis festi dies. In uetusto indice solemnitatum, que »ad Centulam proprie pertinent,« scripto ante annos quadringentos, has de sancto Angilberto inuenio: »XII Kal. Martii depositio sancti Angilberti abbatis et fundatoris;« nam instaurator, fundator alter. »Nonis Nouembris translatio prima sancti Angilberti abbatis:« ea nimirum que per Ribbodonem abbatem facta est, cuius meminit Nithardus in Historie lib. Iu. De alia, cuius auctor Geruinus, nulla mentio in predicto indice solemnitatum.

35. Quis Angilberti abbatis successor fuerit, lis  est inter auctores. Hariulfus ei substituit Nithardum filium, »quem de regis filia Berta susceperat.« Id falsum esse Paulus Petauius in Syntagmate Nithardi demonstrat hoc argumento, quod Nithardus anno a patris obitu trigesimo, id est, anno 844, quo Historiam suam composuit, nondum seculo nuntium remiserat. Hoc etiam argumento Petauius refellit scriptorem secunde uite Anscherum, qui Nithardum subiicit Ribbodoni abbati anno predicto e uiuis erepto: cui Ludouicum sufficit, Ludouico Nithardum, uti eum docuit hec notatiuncula margini codicis Hariulfi ab antiquo descripta: »Post domnum Ludouicum prefectus dicitur domnus Nithardus. Et quoniam tum persecutio grauis insistebat paganorum, etiam maritime [Francie] comitatum suscepit.« Denique Petauius Nithardum coniicit bello peremptum fuisse anno 853, cum Dani Sueuique, quos Theotisci Nortman, id est Aquilonares, appellant, sue habitationis finibus egressi, iam per  uiginti annos omnem oram maritimam incendiis, rapinis omnique crudelitatis genere afficerent. Erit forsan qui dubitet an Nithardus Centulensis monasterii abbas fuerit, eo quod in quodam rhythmo, quem Angelramnus abbas Centulensis de abbatibus antecessoribus suis annis centum ante Hariulfum condidit, omissus sit Nithardus. Audi Hariulfum in lib. Iu, cap. 17, agentem de Angelramno: »Is ipse  honorabilis uir posteritati consulens, catalogum rhythmicum de Patribus sancti huius loci, non quidem omnes designans, sed tantummodo illos memorans quorum nomina uel charte, uel quelibet pittaciola insinuare uidebantur, uel etiam uita sancti Ricarii specialiter notificabat.  Scripsit autem in hunc modum.

     Que occurrunt memorie---Licet non sint in ordine,
    Centulensis cenobii---Abbatum scribo nomina.
    Pre omnibus egregius---Pastor noster Ricarius,
    In hac uilla progenitus,---Primus in albo ponitur.
    Ocioaldus sequitur.---Angelbertus magnificus.
    Guitmarus uir sanctissimus.---Helisachar et Aldricus.
    Quibus Hericus additur---Hludoguicus et regius,
    Herbertus, Symphorianus---Ruodulfus, Karlomannus.
    Cum Guelfone et Hedenoldo,---Gerbertus et Fulchericus
    Post Ingelardum igitur---Angelramnus adscribitur
    Sancti imitator ordinis---Et studiosus litteris.


 Hec quidem honorabilis Angelramnus.« Hic catalogus etsi accuratus non sit, dubitandi tamen fundamentum prebet de Nithardi abbatiali dignitate. uerum huic dubitationi occurrit Hariulfus in lib. Iu, cap. 17, ubi post plura ita concludit: »Hec igitur abbatum nomina, que in domni Angelramni scripto minus, in nostro uero plenius habentur, id est domnus  Nithardus, domnusque Ribbodo, Helgaudus quoque et Coschinus; duo prima in codice a Gorzia delato, tertium autem in membranis nostri gymnasii reperta sunt. Nam de domno Coschino plura apud Gemeticum cenobium scripta tenentur, ex quibus comprobatur isdem uir tam nostri, quam illius abbas fuisse loci.«





DE RESTAURATIONE MONASTERII CENTULENSIS.


 Ego Angilbertus considerans ac diligentissima inuestigatione  et mentis affectu pertractans, qualiter una cum consensu fratrum meorum et omnium fidelium sancte Ecclesie ceterorumque bonorum hominum, hunc sanctum locum, mihi licet indigno ab omnipotente Deo, et excellentissimo domino meo Carolo serenissimo Augusto [a 1Kb] ad gubernandum commissum, auxiliante Domino in melius reedificare uoluissem; ut monachi et ceteri famuli ibidem consistentes, uel etiam successores nostri, qui per diuersa temporum spatia successuri erunt, Deo militare pro me et pro predicto domino meo eiusdem Dei clementiam attentius ualeant implorare, quatenus illis facta nostra ad perpetuam consolationem, nobisque, qui pro Dei amore laborauimus, illis orantibus  ad mercedem proficiant sempiternam; secundum quod ratio permisit, et possibilitas nostra administrauit, non tamen quantum uoluimus, sed quantum occurrimus, sicut in sequentibus declaratur, laborare curauimus.

Quia igitur omnis plebs fidelium sanctissimam atque inseparabilem Trinitatem confiteri, uenerari et mente colere, firmiterque credere debet, secundum  huius fidei rationem in omnipotentis Dei nomine  tres ecclesias principales, cum membris ad se pertinentibus, in hoc sancto loco, Domino cooperante, et predicto domino Augusto iuuante, fundare studuimus: quarum maior et prima est in honore sancti Saluatoris et sancti Ricarii; alia in honore sancte genitricis semperque uirginis Marie et sanctorum apostolorum; tertia uero in claustro fratrum in honore sancti Benedicti abbatis et reliquorum sanctorum regularium abbatum; que etiam mirifico ordine dedicate sunt a uenerabilibus duodecim sanctis episcopis, quorum nomina ob uenerationem et memoriam illorum huic opusculo adnectenda esse iudicauimus. Hi sunt Megimhardus Rodomensis Ecclesie sedis uenerabilis archiepiscopus, Georgius [b 1Kb] , Absalon, Gerfridus, Pleon, Hildiguardus, Theodoinus,  Ydelmarus [Leg. Hidelmarus], Benedictus, et Kellanus preclarissimi episcopi: Ioannes uero et Passiuus sancte Dei Romane Ecclesie legati, presules nobilissimi. Nam altare sancti Saluatoris, in quo posite sunt reliquie eius et sanctorum Innocentium, qui pro eo passi sunt; et altare sancti Ricarii, in quo sunt reliquie sancte genitricis Marie et  eiusdem sancti Ricarii; altare sancti Petri, in quo reliquie eius et sancti Pauli sanctique Clementis; altare sancti Ioannis Baptiste, in quo reliquie eius, et Zacarie patris ipsius; altare sancti Stephani, in quo reliquie eius et Simeonis, qui Dominum in ulnas suscepit; altare sancti Quintini, in quo reliquie eius et sanctorum Crispini et Crispiniani: altare sancte Crucis, in quo reliquie ligni ipsius; altare sancti Dionysii, in quo reliquie eius, Rustici et Eleutherii; altare sancti Mauricii, in quo relinquie eius, Exsuperii et Candidi; altare sancti Laurentii, in quo reliquie eius, Sebastiani et ualeriani; et altare sancti Martini, in quo reliquie eius, et Remedii, uedasti, Medardi, Gualarici, Lupi, Seruatii, Germani atque Eligii. In ecclesia uero sancti Benedicti  altare ipsius, in quo sunt reliquie eius, et Antonii et Columbani; altare sancti Hieronymi, in quo sunt reliquie eius, Ephrem et Aequitii [a 1Kb] ; et altare sancti Gregorii, in quo reliquie eius, Eusebii et Isidori; ab eisdem iam dictis electissimis uiris condigne ac diligentissime cum ingenti gaudio sub die Kalendarum Ianuarii fuerunt Domino consecrata. In ecclesia etenim beate Marie uirginis altare ipsius, in quo recondite sunt reliquie eius et sancte Felicitatis, Perpetue, Agathe, Agnetis, Lucie, Cecilie, Anastasie, Geretrudis, et Petronille; altare sancti Pauli, in quo reliquie eius, Barnabe et Timothei; altare sancti Thome, in quo reliquie eius, Ambrosii et Sulpicii; altare sancti Philippi, in quo reliquie eius, Siluestri et Leonis; altare sancti Andree,  in quo reliquie eius, Georgii et Alexandri; altare sancti Iacobi, in quo reliquie eius, Xysti et Apollinaris; altare beati Ioannis Euangeliste, in quo reliquie eius, Lini et Cleti; altare sancti Bartholomei, in quo reliquie eius, Ignatii et Polycarpi; altare sancti Simonis, in quo reliquie eius, Cosme et Damiani; altare sancti Matthei, in quo reliquie eius, Marci et Luce; altare sancti Thaddei, in quo reliquie eius, Nazarii et uitalis; altare sancti Iacobi fratris Domini, in quo reliquie eius, Geruasii et Protasii; altare sancti Matthie, in quo reliquie eius, Hilarii et Augustini; sexto Idus Septembris in eius sacratissima Natiuitate a uenerabilibus episcopis, Georgio uidelicet, Absalone, Pleone, et Gerfrido honore dignissimo sunt dedicata. Sed et altare beati archangeli  Gabrielis, quod est situm in porta meridiana, octauo Kalendas Aprilis in Annuntiatione sancte Marie; Michelis uero quod est in porta occidentali, octauo Kalendas Octobris ab Hildegualdo uenerabili episcopo; Raphelis autem, quod est in porta septentrionali, secundo Nonas Septembris in honore ipsorum archangelorum, omnium uirtutum celorum, a Iesse [b 1Kb] religioso episcopo optime sunt consecrata.

Reliqua uero menia ipsius monasterii eodem Domino  cooperante que hactenus conspiciuntur constructa, sicuti cernuntur, omnia a fundamentis studuimus reedificare, et ut habitatores illius in eo missarum solemnia frequentare, et omnipotenti Domino delectentur deseruire, ipso adiuuante, muro curauimus firmiter ambire.

Dum enim prescriptas ecclesias prudenti consilio in honore Domini nostri Iesu Christi, sueque gloriose genitricis, et omnium sanctorum eius, sicut supra scriptum est, fundatas perspiceremus, magno desiderio nimioque amoris ardore sumus accensi, ut secundum possibilitatem nostram, eodem Domino miserante, partem reliquiarum illorum sanctorum ad ornandas easdem sanctas Dei ecclesias adipisci mereremur. Quapropter totis uiribus totaque mentis  intentione laborare contendimus, qualiter per auxilium omnipotentis Dei et adiutorium gloriosi domini mei magni imperatoris de diuersis partibus totius Christianitatis, quantas et quales uel unde allatas recondere in hoc sancto loco ualuissemus prout in consequentibus patet: id est in primis de sancta Romana Ecclesia, largiente bone memorie Adriano summo pontifice, et post eum uenerabili Leone papa Romano; de Constantinopoli, uel Hierosolymis per legatos illuc a domino meo directos, ad nos usque delatas; deinde de Italia, Germania, Burgundia atque Gallia a sanctissimis Patribus, patriarchis uidelicet, archiepiscopis, necnon episcopis atque abbatibus nobis directas, seu etiam de sacro palatio, que per tempora ab anterioribus regibus, et postea  a iam dicto domino nostro maxime sunt congregate, per eius eleemosynam de omnibus partem habere, atque in hoc sancto loco condigne recondere meruimus. Sed de his de quibus certi fuimus, et a predictis sanctissimis uiris breues recepimus, omnium illarum nomina in hoc opusculo inserere non negleximus: quatenus a nobis et a cunctis successoribus nostris, qui per tempora in hunc sanctum locum successuri sunt, et hoc nosse uoluerint, magis nomen Domini nostri Iesu Christi per quem nobis hec, licet indignis, et cetera bona largita sunt, per omnia et in omnibus semper glorificaretur, qui est benedictus in secula. De ceteris uero reliquiis, de quibus incerta sunt nobis nomina, ab eisdem sanctis  Patribus receptis, minime scripsimus: ceterarum autem, sicut decreuimus, nomina isto ordine notari curauimus. Primum reliquias Domini et Saluatoris nostri, et eius gloriose genitricis, et sanctorum apostolorum, et ceterorum martyrum; postea confessorum, necnon autem sanctarum uirginum atque continentium subsecuti sumus.

De ligno Domini, de ueste eius, de sandalis eius, de presepe eius, de spongia eius, de Iordane ubi baptizatus est; de petra ubi sedit, quando quinque  millia hominum pauit; de pane unde distribuit discipulis suis; de templo Domini; de candela que in natiuitate eius accensa est; de monte Oliueti ubi orauit; de mensa eius; de monte ubi transfiguratus est; de columna ubi flagellatus est, de ligaminibus unde ligatus est; de petra unde crucem adscendit; de clauis unde crucifixus est; de loco Caluarie; de buccella ubi fel et acetum mistum fuit; de petra super quam sanguis de latere eius stillauit; de sepulcro Domini; de lapide reuoluto ab ostio monumenti; necnon et de sepulcro Innocentium, qui pro eo passi sunt; de monte Horeb, de lignis trium tabernaculorum.

De lacte sancte Marie, de capillis eius, de ueste eius, de pallio eius. De barba sancti Petri, de sandaliis  eius, de casula eius, et de mensa eius. De mensa sancti Pauli, de orario eius, de cippo in quo missus fuit. De cruce sancti Andree. De manna sancti Ioannis euangeliste. De reliquiis apostolorum Iacobi, Philippi, Thome, Bartholomei, Matthei, Simonis, Thaddei, Matthie, Barnabe et Timothei. De ossibus Zacarie patris sancti Ioannis Baptiste. Reliquie beati Simeonis, qui Dominum in ulnas suscepit. De capillis beati Ioannis Baptiste, de sanguine eius, de ueste eius.

De costis sancti Stephani, de lapide unde lapidatus est; de craticula sancti Laurentii. Digitus sancti Apollinaris; de spongia sancti Symphoriani, et de ueste matris eius. Reliquie sancti Pancratii, uigihi, Sisinnii, Martyrii, Pamphili, sanctorum Geminorum,  Fabiani, ualerii, Pergentini, Cosme, Damiani, Anastasii, Georgii, Alexandri, Cassiani, Magni, uitalis, Nazarii, Naboris, Celsi, Geruasii, Protasii, Innocentis, Laurentii, Tiburtii, ualeriani, Hippolyti, Christophori, Felicis, Mauricii, Candidi, Exsuperii, uictoris, Innocentii, Benigni, Dionysii, Rustici, Eleutherii, Cornelii, Leodegarii, Sixti, Firmini, Saturnini, Quintini, ualentini, Marcelli, Luciani, Crispini, Crispiniani, et de ossibus quadraginta martyrum, et de sanguine aliorum multorum.

Sancti Hilarii, Martini, Germani, Medardi, Audeni, Eligii, Amandi, Lupi, Auentini, Sulpicii, Remedii, Maurilionis, Albini, Seruatii, Hieronymi, Aequitii, Ephrem, Gregorii, Augustini, Leonis, Siluestri,  Felicis, Isidori, Donati, Benedicti, Columbani, Isaac, uincentii, Antonii, Paulini, Fortunati, Simpliciani, Gualarici, uedasti. Reliquie ex corporibus sanctorum, que condidit Paulinus papa [id est, episcopus seu patriarcha Aquileiensis]. Reliquie sancti Megimboldi, Prasci, Eugenii, Fronti, Fidelis,  Asterii, Simpliciani, Faxidi, Astogii, Gislarii, Sperati, Roberti, Galemeri, Osqualdi [Forte, Oswaldi].

Felicitatis, Perpetue, Agathe, Eugenie, Thecle, Cecilie, Petronille, Euphemie, Fauste, Eufrasie, Aldegundis, Columbe, Felicule, atque Scholastice. Huc usque de certis sanctorum reliquiis, de quibus a sanctis Patribus, qui eas nobis largiti sunt, nomina certa recepimus, separatim martyres uel confessores descripsimus. Deinceps autem distincte aliorum sanctorum nomina, siue martyrum uel confessorum, quia non inuenimus, minime scripsimus.

His ita, sicut paulo superius scriptum est, honorifice decenterque reconditis, in nomine sancte Trinitatis cum multa diligentia parauimus capsam  maiorem auro et gemmis ornatam, in qua posuimus partem supra scriptarum reliquiarum, quam cum ipsis ob uenerationem illorum sanctorum, quorum reliquie in ea recondi uidentur, subtus cryptam [a 1Kb] sancti Saluatoris ponere studuimus, nam ceterorum sanctorum reliquias, que supra leguntur ascripte, per alias tredecim capsas minores auro argentoque uel gemmis pretiosis honestissime paratas, quas a sepe dictis uenerabilibus Patribus cum eisdem reliquiis, donante Domino, adipisci meruimus diuidere, atque super trabem quam in arcu [b 1Kb] coram altare beati Ricarii statuimus, ponere curauimus: qualiter in omnibus sicut dignum est, laus Dei et ueneratio omnium sanctorum eius, in hoc sancto loco semper adoretur, colatur, atque ueneretur.

 Cumque prescriptorum sanctorum uenerationi altaria ordinata atque de eorum reliquiis uenerabiliter, ut supra legitur, a nostra paruitate essent ornata; diligenti cura tractare cepimus, qualiter ea ad laudem et gloriam Domini nostri Iesu Christi, ob uenerationem sanctorum omnium, in quorum honore sunt consecrata, de donis Dei et largitate magni domini mei eiusque nobilissime prolis, uel reliquorum bonorum hominum liberorum, mihi ab illis collatis, opere fabrili in auro, argento et gemmis ornare etiam, et ubi loca conuenientia existerent, desuper ciboria ponere potuissemus, sicut, prout eodem Domino cooperante ualuimus, facere studuimus, id sunt, in ecclesia sancti Saluatoris,  sanctique Ricarii, altaria fabricata undecim, ciboria [c 8Kb] duo, lectoria auro, argento et marmoribus parata duo. In ecclesia sancte Dei genitricis Marie et sanctorum apostolorum altaria fabricata tredecim; ciborium unum, et lectorium optime paratum unum. In ecclesia sancti Benedicti altaria  parata tria. In ecclesiis uero sanctorum angelorum Gabrielis, Michelis, et Raphelis altaria tria, que simul fiunt altaria triginta; et ciboria tria, et lectoria tria. Nam de aliis uasis et supellectilibus habentur in eisdem ecclesiis auro argentoque parate septemdecim; corone auree due; lampades argentee sex; cuprine auro argentoque decorate duodecim; poma aurea tria; calices aurei cum patenis duo; calix unus aureus magnus cum imaginibus simul et patena; alii calices argentei cum suis patenis duodecim; offertoria argentea decem. Ad caput sancti Ricarii tabula auro et argento parata una; ostia maiora auro et argento parata duo, alia minora duo; alia ostiola similiter parata duo; balteum aureum unum; atramentarium optimum argenteum  auro paratum unum; cultellus auro et margaritis paratus unus; codex eburneus auro argento et margaritis optime paratus unus. Punga [a 1Kb] auro parata una; incensaria argentea auro parata quatuor. Hanappi argentei superaurati tredecim; concha argentea maior cum imaginibus argenteis una; bocularis [uulgo bocar, lagene genus] argenteus unus; urcei argentei cum aquamanilibus suis duo; canna argentea una, eburnea una; situle argentee due; clauis aurea una; scilla argentea una; corone cum luminibus tredecim; columne ante altare sancti Ricarii auro et argento parate sex; trabes minores cum arcubus suis argento parate tres; cloccaria [id est, campanilia] auro parata tria; clocce [campanule seu tintinnabula] optime quindecim cum earum  circulis [b 1Kb] quindecim; skille tres imagines enee sex, eburnea una; candelabra auro parata duo; ostia auro parata septem. Insuper donauimus ibi pallia optima septuaginta octo; cappas ducentas; dalmaticas uiginti quatuor sericas; albas Romanas cum amictis suis auro paratas sex; albas lineas ducentas sexaginta; casulas de pallio triginta, de purpura decem, de storace sex, de pisce unam, de platta quindecim, de cendato quinque. Stolas auro paratas quinque, fanones [manipulos] de pallio auro paratos decem; cussinos de pallio quinque, saga de pallio quinque.

De libris, Euangelium auro scriptum cum tabulis argenteis auro et lapidibus pretiosis mirifice paratum unum; aliud Euangelium plenarium unum. De  aliis libris uolumina ducenta.

Insuper etiam plurima ornamenta in fabricaturis, et diuersis utilitatibus, in plumbo, uitro, marmore, seu cetera instrumenta que longum fuit enumerare, prolixiusque scribere: que tamen tunc temporis appretiata sunt a fidelibus Dei et sancti Ricarii, qui uobiscum in Dei seruitio laborantes exstiterant, hec omnia ualere potuisse libras quindecim millia uel eo amplius.

His et aliis, prout donante Domino ualuimus, eleganter  dispositis, atque ex diuersis prescriptis reliquiis supradictorum sanctorum ornatis ecclesiis, diligenti mentis affectu tractare cepimus, qualiter Domino donante ad hoc peruenire ualuissemus, ut sicut in edificiis marmoreis et in ceteris ornamentis oculis honeste clarescunt humanis, ita etiam in Dei laudibus, in doctrinis diuersis et canticis spiritualibus Christo omnipotenti placere ualeamus. Quapropter trecentos monachos in hoc sancto loco regulariter uicturos auxiliante Deo constituimus: optantes et ordinantes, ut si non plus, istius numeri congregatio in perpetuum habeatur. Centum etiam pueros scholis erudiendos sub eodem habitu et uictu [c 1Kb] statuimus, qui fratribus per tres choros diuisis in auxilium psallendi et canendi intersint: ita ut  chorus sancti Saluatoris centenos monachos cum quatuor et triginta pueris habeat; chorus sancti Ricarii centenos monachos, tresque et triginta pueros iugiter habeat; chorus psallens ante sanctam passionem centenos monachos, triginta tribus adiunctis pueris similiter habeat. Ea autem ratione ipsi chori tres in diuinis laudibus personabunt, ut omnes horas canonicas in commune simul omnes decantent. Quibus lecenter expletis, uniuscuiusque chori pars tertia ecclesiam exeat, et corporeis necessitatibus uel aliis utilitatibus ad tempus inseruiat, certo temporis spatio interueniente ad diuine laudis munia celebranda denuo redeuntes. In unoquoque etiam choro id iugiter obseruetur, ut sacerdotum ac leuitarum reliquorumque sacrorum ordinum equalis  numerus teneatur. Cantorum nichilominus et lectorum equali mensura diuisio ordinetur, qualiter chorus a choro inuicem non grauetur. Quin imo omnes unanimes sacrificium laudis Domino omnipotenti pro salute gloriosi Domini mei Augusti Caroli, proque regni eius stabilitate, continua deuotione iugiter exhibeant. Matutinali etenim seu uespertinali officio consummato, mox omnes chori ordinabiliter se ante sanctam passionem congregent, decem tantum psalmistis unicuique choro remanentibus: et sic per portam sancti Gabrielis, ac per salam [uulgo salle, aulam] domni abbatis ambulando, per occidentalem claustri regionem cantando ueniant ad sanctam Mariam: ubi oratione pro temporis ratione deposita, remeando ueniant ad  sanctum Benedictum in orientali parte claustri situm; inde per gradus arcuum intrent ad sanctum Mauricium; sicque intrantes sancti Ricarii basilicam, restituantur suis choris.

Illud etiam obseruari precipua deuotione mandamus, ut nulla dies pretereat absque sacrarum missarum decantatione, uidelicet ut si non plus, uel triginta a fratribus diuersorum chororum per diuersa altaria misse quotidie agantur, exceptis illis duabus de conuentu, que mane et meridie solemnissime  celebrantur, in quibus quotidie memoria sanctissimi pape Adriani, et gloriosi domini mei Augusti Caroli, coniugis et prolis eius teneatur: qualiter iuxta uerbum Apostoli pro regibus et omnibus  qui in sublimitate sunt constituti, Saluatori Deo nostro obsecrationum uel orationum gratias iugiter persoluamus.





STATUTA QUAEDAM RUBRICA.


. . . Qua uero maiestate ac reuerentia diuina ibidem officia celebrarentur, nos docet unum et alterum specimen, quod hoc loco exhibere iuuat ex ueteri codice, olim Petauiane, tum serenissime regine Suecie, nunc bibliothece Ottoboniane. In eo codice  Angilbertus abbas ordinasse dicitur, ut in die sanctissimo Pasche et in Natiuitate Domini fratres et ceteri omnes qui in ecclesia Saluatoris ad missam conueniebant, in eadem ecclesia communionem perciperent. Dum uero fratres et reliqui clerici ab illo sacerdote, qui ipsa die missam cantasset, communicabantur, ut alii duo sacerdotes cum duobus diaconis totidemque subdiaconis, unus uiros, alter mulieres ibidem communicaret, ut clerus et populus simul communicati benedictionem, ac completionem misse simul possent audire: quo facto, duo illi sacerdotes, unus ad unum ostium, alter ad alterum, pueros ex ambulatoriis seu porticibus superioribus descendentes communicabant; ac deinde uterque cum suis ministris ad extremum stantes, forte altaris, gradum,  communicabant eos, qui ad predicta loca communicaturi non occurrissent, quod ut rite fieret, idem abbas ordinauerat, ut in duobus illis festis quatuor sacerdotes, totidemque diaconi ac subdiaconi sacerdoti solemnem missam celebranti adessent. Hec de primo ritu.

Alter est de maioribus litaniis, ad quas solemnius faciendas cruces et processiones uicinarum septem ecclesiarum ad sanctum Ricarium conuenire debebant. Cum eo uenissent, omnes simul consistebant ad paradisum siue atrium ecclesie coram sancta natiuitate, atque oratione facta, ibidem ordinate persistebant, diuisis hinc inde uiris a septentrione, feminis a meridie, prestolantes, dum fratres cum schola, id est pueris, de ecclesia sancti Ricarii  egrederentur. Et primo quidem per portam sancti Michelis procedebat is qui uas aque benedicte ferebat, deinde tres alii totidem thuribula gestantes: tum cruces septem, quas sequebatur capsa maior basilice sancti Saluatoris, media inter tres hinc inde  sacerdotes, qui minores capsas gestabant. Postea subsequebantur septeno quique numero diaconi, subdiaconi, acolythi, exorciste, lectores et ostiarii; ac deinde reliqui monachi septeni et septeni, ne, si bini uel terni incessissent, milliarii spatium impleuissent. Hos omnes dein subsequebantur pueri septem cum totidem flammulis seu tedis, et post eos uiri nobiles septeni et septeni, a preposito uel decano electi: quibus nobiliores femine eodem ordine succedebant. Post hos omnes procedebant septem cruces forensium ecclesiarum, quas sequebantur pueri et puelle cantandi perite, que orationem Dominicam, symbolum, aliaque similia concinebant, deinde honorabiliores uiri ac femine ex illis ecclesiis; extremo loco promiscua turba infirmorum ac senum  septeno ritu itidem pedibus incedentium: qui autem pre infirmitate non poterant, equitando subsequebantur. His ita ordinatis, procedebatur per medium monasterii, dein per publicam uiam, et per portam meridianam, murum gyrando, reuertebantur per portam septentrionalem. In his uero maioribus litaniis, post antiphonas, psalmos, aliaque id genus, cantabantur tria symbola, apostolorum, Constantinopolitanum, et sancti Athanasii; deinde oratio Dominica; et post litaniam generalem, fratres cum schola puerorum litanias concinebant, primo Gallicam, secundo Italicam, tertio Romanam: quibus postremo succedebat canticum Te Deum laudamus, et postea missa solemnis ad sanctum Saluatorem.





SANCTI ANGILBERTI CARMINA.



I. Angilbertus abbas ad SS. Ricarium et Elegium [a 1Kb] .



Seruulus ecce tuus, Ricarius inclyte pastor,
   Hec tibi construxit paruula tecta, Pater.
 Semper honoris [F., honorus] ero magno pietatis amore,
   Deuotus uere cultor ubique tui [Al., tuus].
Tu prior in gremium mundi de fluctibus almum
   Dante tuum Christo me miserum tuleras.
 Nutristi et tenerum [a 1Kb] sacro de lacte salutis
   Os fragile instituens cantibus egregiis.
Te quapropter amo totis, Pater optime, uotis,
   Exoptans ut me tu quoque semper ames.
Perfice quod de me cepisti mente benigna,
   Atque tuum famulum redde tuo Domino.
Tu quoque uirtutum meritis mihi, sancte sacerdos
   Elegius, precibus auxiliare tuis.
Tu modo magna potes celesti in sede per illum,
   Te bona qui in terris plurima posse dedit.
O Patres sancti, o clarissima lumina mundi,
   Spes uite et uenie, uos mihi certa salus,
Ante pedes uestros lacrymis perfusus amaris
   Hic iaciens [iaceo], uite crimina plango mee.
Sepius et feriens nimium rea pectora pugnis,
    Et peccata pio confiteor Domino.
uos mihi nunc misero mites estote Patroni:
   Criminibus ueniam poscite, queso, meis,
Magna reor uobis restat laus, gloria, merces:
   Seruulus ut uester in nece non pereat,
Quisque legat titulum, dicat, precor, Angilberto;
   Pauperis ac miseri, Christe, memento tui,
Sit benedicta domus hec per te, Christe, precamur,
   Ut ueniant seruis hic tua dona tuis.



II. Carmen inscriptum deintus turris sancti Richardi in Centulensi monasterio.


Omnipotens Dominus, qui celsa uel ima gubernas,
   Maiestate potens, semper, ubique Deus.
Respice de solio, sanctorum gloria, summo,
    Auxiliumque tuis, Rex bone, da famulis.
Principibus pacem, subiectis adde salutem.
   Hostis pelle minas, et fera bella preme
Hec quoque que statui fulgentia culmina templi
   Angilbertus ego, sint tibi grata Deo.
Augusto et Carolo, cuius uirtute peregi,
   Concede imperii gaudia magna tui.
Quisquis et hic summas precibus pulsauerit aures,
   Effectum tribuas semper habere Deus.



III. Carmen in pauimento ecclesie sancti Richardi depictum.


Hoc pauimentum humilis abbas componere feci
   Angilbertus ego, ductus amore Dei:
 Ut mihi post obitum sanctam donare quietem
   Dignetur Christus, uita salusque mea.



Iu. Carmen ad Pippinum.



Iamque ades Hisperiis Pippinus rector ab oris,
   Ut cumules Caroli gaudia magna patris.
Nam uelut Eois consurgit Phebus ab astris,
   Gentibus Occiduis sic decus ipse nites.
Exspectate diu saltem nunc adfore gaudent
   Alpibus e gelidis te pater atque genus.
Principe cum tanto plebs, clerus, ara, sacerdos,
   Aduentus uestri gaudia magna metunt.
 Nam quantum tardas studuisti fingere moras,
   Sollicitus patrio corde nitebat amor.
Longius et quantum diludunt gaudia mentem,
   Fortius absentis prolis imago places.
Hoc germanus agit Carolus, presentia patris
   Carpitur egregii fratris amore sui.
Moratur, causasque morandi se perimatur
   Callibus ambiguas difficilesque uias.
Suspirie surgunt, missosque incassat euntes,
   Segnitiem putans quidquid abesse potest.
Quem Chlodowih, quamuis eodem teneatur amore,
   Solatur, fratris mitius acta ferens.
Parce, inquit, germane, tuis desiste quereri.
   Adueniet noster, credo, sodalis amor.
Namque ego presentis caperem dum premia noctis,
    Adstetit egregii fratris imago mei.
Meque per amplexus et plurima gaudia lusit.
   Dixit abscedens: Prospera cuncta gero.
Et cito precaris obtutibus adfore uestris
   Me scito, et Carolo hec refer acta meo.
Nam non complentur crescentis cornua lune
   Quam sibi te socio oscula fida dabo.
Iam donante Deo non somnia cernimus ultro,
   Somni sed fructus Angilbertus ego.
Nam te Lingonicis amplector uictor in aruis
   uix passus uerbis miscere uerba piis.
Te patrius uexabat amor, me torret uterque,
   Ipsius assiduus, nunc tuus altus amor.
Exspectate diu, spatium da queso precanti,
   Ut paucis uerbis plurima uerba feres.
 Sis felix, solitus nostrum renouare dolorem.
   Nam cito discedens uulnera nostra nouas.
Sit tecum qui cuncta regit precelsa uel ima,
   Ducat incolumem per uada, perque uiam.
Ut te suscipiat gremius uenerande parentis,
   Christi defensus tegmine sanus eas.
Si uos coniunctos defensio diua per annos
   Protegat a cunctis munere macte malis.
O cur non merui regis tunc cernere uultus,
   Cum te complectens oscula pura daret.
Cum Carolus sitiens et Chludwih anxius heros
   Ancipitem risum uix sibi corda tegunt.
Quid Chrodthrudis agat, quid Berta et regia fari
   Exspectans poterit, gaudia tanta ferens?
 Quid Gis [F., Gisla] et Teodrada simul cum prole retractant,
   Cetera regali quas tuus agit amor.
Quid Gisla egregii sponsa prepulchra Tonantis
   Quid Luitgardis ouans Regis amore luat.
Quid Hildibaldus precellens ordine uatis,
   Quidue duces, comites, quid puer, atque senes.
Cunctos altus amor sacratis legibus urit,
   uultibus et uestris lumina fixa tenent.
Hec maneant patri et germanis gaudia pacis,
   Hec maneant Francis festa beata bonis.
Hoc firmet Christus regnum dominator ab astris,
   Ut uigeat prolis polleat ipse pater.
 Te Carolus germanus amet, tu dilige amantem:
   uos Chludwih gemino nectite amore pio.
Ipse repensabit uobis dilectus amorem,
   Sic pariter proprium discite amare patrem.



u. Epitaphium sancti Chaidoci confessoris.



Mole sub hac tegitur Chaidocus iure sacerdos:
   Scotia quem genuit, Gallica terra tegit.
Hic Domini Christi gaudens precepta secutus,
   Contempsit patrias mente beatus opes.
Hinc sibi concreuit centeni copia fructus,
   Et metit etherei premia larga soli.
 Huic Angilbertus fretus pietate magistra,
   Et tumulo carmen condidit et tumulum.



uI. Epitaphium Fricori seu Adriani.



Corpore terreno qui cernitur esse sepultus
   Gaudia pro meritis celica letus habet.
Iste fuit Fricorus Chaidoco consociatus,
   Quem sibi concessum Centula gaudet ouans.
Hic uirtute ualens despexit prospera mundi,
   Et modo uiuenti gloria magna patet.
Quando Deo placuit celorum regna petiuit,
   Nunc Angilberti carmine fulget. Amen.




ANNO DOMINI DCCCXuI.
LEIDRADUS LUGDUNENSIS EPISCOPUS.





NOTITIA HISTORICA IN LEIDRADUM.


 Leidradus natione Noricus  , Caroli Magni pernecessarius, ut quidam sibi uelle uidentur, etiam bibliothecarius. Sedem Lugdunensem post Hilduinum Adonis nepotem  obtinuit ab anno 799 ad 813. Intra hoc tempus delata sunt Lugdunum, et in maiori ecclesia collocata ossa beati Cypriani, et capita sanctorum martyrum Pantaleonis, et Sperati Scillitani  . Multas edificauit ecclesias, monasteria erexit, cantum in Lugdunensi ecclesia restaurauit, aliaque prestitit boni ac diligentis pastoris officia, quamuis aduersa corporis ualetudine.  Iussu Caroli Hispaniam repetiit, ut aduersus Felicis doctrinam populos  muniret. Initio imperii Ludouici in Suessionense monasterium se recepit, in cuius locum Agobardus suffectus est  . Hec inuenire licet in Agobardo Baluziane editionis. Superant ex operibus eius, liber de Sacramento baptismi cum epistola de eadem re ad imperatorem, que in Analectis suis publicauit Mabillonius, a quo et nos accepimus. Preterea epistole due, que leguntur ad calcem Agobardi Baluziani. Utramque ex illo nos recudendam curauimus. uix in monasterio Suessionensi annum expleuit Leidradus, ibique uita est functus.





LEIDRADI LIBER DE SACRAMENTO BAPTISMI AD CAROLUM MAGNUM IMPERATOREM.

 Domino Christianissimo et gloriosissimo Carolo imperatori, felicissimo, augusto.

Precipere [a 1Kb] nobis dignati estis, ut aut per nostra scripta aut per nos ipsos cognoscatis, qualiter nos et suffraganei nostri doceamus et instruamus sacerdotes Dei, et plebem nobis commissam de baptismi sacramento, et ceteris que circa baptismum celebrantur. Deinde si in hoc quod predicamus, nos ipsos custodiamus. Que omnia sicut difficilia sunt et ardua ad cognoscendum, ita quoque perplexa et laciniosa ad innotescendum: precipue nobis, quos et tenuitas  ingenii angustat, et magnitudo rei ita opprimit, ut ante reundum sit quam leuandum. Sed quia ille iussit qui nec falli potest tergiuersatione, nec contemni silentio, aggrediendum est opus, et iuxta facultatem uirium exponendum quod in regenerationis sacramento percipimus tenendum. Quidquid autem secus quam decet a nobis profertur, non est causa temeritatis, sed timiditatis: quia ei respondemus ad cuius interrogationem tacere non audemus. Illi scientiam nostram offerimus qui magis solet docere quam reprehendere, cuius reprehensio uita est saluberrima,  ut magis quisque ex ea erudiatur quam confundatur; cuius eruditio ad sermonis sui consortium cunctos clementer inuitat, iniuste nullum deterret. uestre ergo constantissime modestie freti fauore, in quantum attingere de his rebus possumus; licet parum digne possimus dicere; exponimus quod nobis iussum fuisse a uobis aduertimus, maxime uerbis sanctorum Patrum ex diuersis opusculis sumptis. Et priusquam ad cetera ueniamus, libet pauca de his que ab exordio mundi ad potentiam baptismi pertinentia prefigurata sunt, ponere, et natiuitatis secunde, imo in Christo prime, digerere sacramenta, ac deinceps de ceteris rebus tractare: maxime quia dicitis uos uelle cognoscere qualiter doceamus et instruamus plebem et sacerdotes.



CAPUT PRIMUM. De significationibus sacri baptismatis.


Igitur rudis mundus, necdum sole rutilante, nec pallente luna, nec astris micantibus, incompositam et inuisibilem materiam abyssorum magnitudine, et deformibus tenebris opprimebat. Solus Spiritus Dei in aurige modum super aquas ferebatur, et nascentem mundum in figura baptismi parturiebat. Inter celum et terram medium exstruitur firmamentum, et iuxta Hebraici sermonis etymologiam, celum, id est Samaim, ex aquis sortitur uocabulum, et aque que super celos sunt in laudes Domini separantur. Unde et in Ezechiel crystallum super cherubim uidetur extensum, id est compacte et densiores aque. Primum de aquis quod uiuat egreditur, et pennatos  fideles de terra ad celum leuat. Fabricatur homo, et inter manus Dei aquarum sacramenta uersantur. Plantatur paradisus in Eden, et unus fons in quatuor principia diuiditur, qui postea secundum uisionem Ezechielis prophete egrediens de templo, et contra solis ortum uadens, amaras aquas mortuasque uiuificat. Peccat mundus, et sine aquarum diluuio non purgatur: statimque columba Spiritus sancti expulso alite teterrimo, ita ad Ne, quasi ad Christum in Iordanem deuolat, et ramo refectionis ac luminis pacem orbis annuntiat. Pharao cum exercitu suo nolens populum Domini exire de Aegypto, in typo baptismatis suffocatur; et in psalmis de interfectione illius scribitur: Tu confirmasti in uirtute tua mare,  contriuisti capita draconum in aquis . Unde et reguli et scorpiones arentia queque sectantur: in ara mutatur sacramentum crucis, et LXX palme apostolorum dulcoratis legis gurgitibus irrigantur. Abraham et Isaac puteos fodiunt; repugnant allophyli, et Bersabee ciuitas iuramenti, regnumque Salomonis nomen sumit a fontibus. Rebecca inuenitur ad puteum, Rachel propter aquas supplantatoris osculo salutatur, Moyses filias sacerdotis Madian aperto puteo ab iniuria uindicat. uox Domini super aquas. Dominus super aquas multas. Dominus diluuium inhabitare facit. Dentes eius sicut grex detonsarum ouium, que ascenderunt de lauacro, omnes gemellos  habentes, et sterilis non est in eis. Micheas de gratia baptismi uaticinatur: Miserebitur nostri, demerget iniquitates nostras, et proiiciet in profundum maris omnia peccata nostra . Ezechiel ait: Tollam uos quippe de gentibus, et congregabo uos de uniuersis terris, et effundam super uos aquam mundam, et mundabimini ab omnibus iniquitatibus uestris . Ipse Saluator post baptisma et sanctificatas suo lauacro aquas Iordanis, primum signum ex aquis facit; et qui ab aquis ceperat finiuit in aquis. Latus percutitur lancea, et baptismi pariter atque martyrii sacramenta funduntur. Post resurrectionem suam mittit discipulos in mundum uniuersum, et dicit eis: Ite, docete omnes gentes, baptizantes eos in nomine Patris, et Filii, et Spiritus sancti. Et  iterum: Qui crediderit et baptizatus fuerit, saluus erit.

Ex illo ergo tempore ceperunt apostoli docere et baptizare; gentes autem credere et baptizari. Ergo qui baptizandus est, prius docetur ut credat, id est instruatur fide: hoc est enim catechumenum esse, id est instructum. Catechizare est instruere. Sic filii Isrel antequam ad mare Rubrum uenirent, instructi sunt a Moyse de agni immolatione et eius sanguine. Unde est ut is, cui per sacerdotem, quasi per Moysem, Deus primum loquitur, catechumenus, id est audiens, nominetur. Nam catechumenum, et instructum et audientem dicunt interpretari. Exorcizantur primum, deinde salem accipiunt et unguntur. Exorcizare Grece dicitur, Latine autem adiurare uel increpare.  Per peccatum enim in primo homine lapsi sumus, et in mortis hereditatem omnes deuenimus. Impleti sumus timoribus et erroribus merito peccati, cum quo nascimur. Ideo et paruuli exsufflantur et exorcizantur, ut pellatur ab eis diaboli potestas inimica, que decepit hominem, ut possideret homines. Non ergo Dei creatura in infantibus exorcizatur, uel exsufflatur: sed ille, sub quo omnes cum peccato nascuntur. Est enim princeps peccatorum. Exorcismus autem est sermo increpationis et adiurationis contra immundum spiritum pro [a 1Kb] energumenis siue catechumenis factus, per quem ab illis diaboli nequissima uis et inueterata malitia, uel uiolata incursio expulsa fugatur. Hoc enim significauit lunaticus ille, quem increpauit Dominus iehsu, et exiit ab illo demonium.  Potestas ergo diaboli exorcizatur et insufflatur in eis, ut ei renuntient; atque erepti a potestate tenebrarum, in regnum Domini sui per sacramentum baptismatis transferantur.

Sal autem in ministerio catechumenis dandus a Patribus ideo est institutus, ut eius gustu condimentum sapientie percipiant, neque desipiant a sapore Christi; ne sint fatui, et retro respiciant, sicut uxor Lot, que uersa est in statuam salis; ut eius signo condirentur hi qui per fidem mundo et actibus desideriisque eius renuntiant; ut affectiones pristine non recordentur, neque ad seculi illecebras reuertantur.  Unde legis mandatum est, ut omne sacrificium salis adiectione condiretur, dicente legislatore: Nec auferes sal federis de sacrificio Domini. Propter quod et Dominus in Euangelio ait: Omnis uictima sale salietur. Et in alio loco: Habete in uobis salem, et pacem habete inter uos. Aestimant namque quidam, quod etiam apud quosdam gentilium antiqua erat consuetudo, ut qui fidelitatem regibus promittebant, salem adiuratum uel consecratum in presentiam eorumdem regum quibus fidem promittebant, comederent. Unde in libro Esdre scriptum est quod principes Samaritanorum regi Persarum, cum de accusatione Iudeorum scriberent, dixerint: Memores sumus salis quod in palatio comedimus .

Differt sane inter [a 1Kb] catechumenos et competentes.  Catechumeni itaque sunt, qui primum de gentilitate ueniunt, et habentes uoluntatem credendi in Christo audiunt uerbum fidei, sed nondum appellantur fideles. Competentes autem sunt, qui iam post doctrinam fidei, post continentiam uite, gratiam Christi percipere festinant. Ideoque appellantur competentes, id est gratiam Christi petentes. Illi petunt et accipiunt, catechizantur et instruuntur instructione sacramentorum: istis salutare symbolum traditur, quasi commonitorium fidei, et sancte confessionis indicium, quo instructi agnoscant, quales iam ad gratiam Christi exhibere se debeant. Hec tota actio, que super catechumenis et competentibus celebratur, a quibusdam scrutinium nominatur, non ob aliud, ut putamus, nisi a scrutando, iuxta illud Psalmiste: Scrutans  corda et renes Deus. Eo quod ibi scrutarentur corda credentium et dubitantium a sacerdotibus, ut intelligerent quis ad baptismum iam rite admitteretur, qui adhuc differretur. Iuxta hoc et Dominus in Euangelio ait: Scrutamini Scripturus.



CAPUT II. De tactu narium et aurium: ob quam causam secundum traditionem ecclesiasticam ab omnibus catholicis Christi sacerdotibus fiat.

Introitus fidei et totius sancte doctrine ad animum per aures admittitur, et de auditu intellectus exoritur. Neque enim potest aliquis fidei sacramenta cognoscere, nisi audiat predicantem, affirmante beato Apostolo qui dicit: Fides ex auditu; auditus autem per uerbum Dei. Recte ergo eius sensus organa sanctificantur,  sine quo fides ad animum non potest peruenire. Sciendum tamen quod de hac re in diuersis regionibus diuersus teneatur usus. Alii namque oleo sancto tangunt catechumenorum aures et nares; alii uero sputo; alii absque sputo et oleo; alii etiam os tangunt oleo, ad exemplum Dominicum. Unde scriptum est in Euangelio de surdo et muto: Misit digitos suos in auriculas eius. Sed siue tactu olei, siue aliter, ideo sanctificantur aures, ut uenturi ad baptismum ab omni malo et turpi uerbo aures suas impollutas custodiant, sicut scriptum est: Sepi aures suas spinis, et noli audire linguam nequam . Et rursus: Da in disciplinam cor tuum,  et para aurem tuam uerbis prudentie . Ergo sanctificatio aurium significat, ut omnes extra disciplinam sermones, quasi doctrine Christi obloquentes, auersentur fideles ac fugiant, seque ad sola Dei uerba audienda conuertant: quia auditum suum Christi eloquiis consecrarunt. Nares quoque similis tactu sanctificantur, ut hi qui ad baptismum ueniunt, admoneantur tanti mysterii sacramentum usque ad mortem inuiolatum atque integrum custodire: ut quandiu spiritum uite huius naribus suis attrahunt, a Christi Domini nostri cultura et seruitio non recedant. Unde et Iob uir sanctus loquitur: Donec superest halitus in me, et spiritus Dei in naribus meis, non loquentur labia mea iniquitatem, nec lingua mea loquetur mendacium. Sed adhuc subtilior intellectus in hac narium  sanctificatione signatur. Ille enim tactus ad odoratum fideles prouocat spiritalem, ut non corporis sed mentis sensibus Christum inestimabili suauitate sentire possint, et dicere ei: Post te in odorem unguentorum tuorum curremus . Hunc odorem commendat Apostolus Christianis, cum dicit: Deo autem gratias, qui triumphat nos in Christo Iesu, et odorem notitie sue manifestat per nos in omni loco, quia Christi bonus odor sumus Deo. Debent ergo fideles ita uiuere, ut suauissimus ad Deum odor ex eorum uite sanctitate conscendat.

Unguntur etiam nunc catechumeni in pectore et inter scapulas oleo exorcizato, cum abrenuntiant Satane et operibus ac pompis eius. Quod ideo fieri arbitramur,  ut habitaculum cordis ante et retro signetur, quo signo diabolus auctor perfidie pellatur, et Christus largitor fidei et caritatis ingrediatur. Nam cor hominis est sedes erroris et uitiorum cum a diabolo possidetur: et ipsum efficitur habitaculum fidei, spei et caritatis cum a Christo defenditur et illustratur. Sicut enim scriptum est: De corde exeunt cogitationes male, adulteria, fornicationes, homicidia. Et: Diliges Dominum Deum tuum ex toto corde. Bene ergo in abrenuntiatione diaboli unguntur corda catechumenorum, ut recedat ab eis cum omnibus operibus et pompis eius.



CAPUT III. De abrenuntiatione Satane: uel que sint opera eius et pompe.

Abrenuntiatio est abdicatio et repudiatio. Et cum  dicimus: Abrenuntias Satane? quid aliud dicimus, nisi, Resistis diabolo? sicut Apostolus ait: Resistite diabolo et fugiet a uobis, ut sequatur; Appropinquate Deo, et appropinquabit uobis. Resistendum est autem diabolo, spernenda sunt opera eius, abdicande pompe, ut non inueniat unde dominetur nobis, sed excludatur de cordibus catechumenorum, ut mundetur domus conscientie; mundetur autem domus, ut Christus introiens eam, mundam inueniat. In hac professione abrenuntiationis, non hominibus sed Deo et angelis eius conscribentibus dicitur: Abrenuntio. Abrenuntiandum est non solum uocibus, sed etiam moribus, non tantum sono lingue, sed et actu uite  Postquam autem homo renuntiando diabolo exclusit pessimum inuasorem, introducat optimum possessorem.

Differt autem inter opera et pompas. Opera enim diaboli sunt ritus profanus qui idolis exhibebatur; deinde homicidium, furtum, rapina, fraus, periurium, adulterium, inimicitie, discordie, ire, rixe, dissensiones, et cetera huiusmodi. Ad pompam uero diaboli pertinent spectacula, insana gaudia, inuerecundus lepor, uarieque pestes liuidorum sensuum. Sic enim antiquos Patres nouimus predicasse fidelibus de pompis diaboli fugiendis: »Diabolus spectaculorum insaniam, studiorum ac turpium uoluptatum muscipulam quare proponit? nisi ut his delectationibus capiat, quos amiserat. Fugite, dilectissimi, spectacula,  fugite caueas turpissimas diaboli, ne uos uincula teneant maligni. Amator est quispiam circi? Quid delectat circo aurigas uidere certantes? populos insana furia anhelantes? quemlibet precedentem aduersarii sui equum frangentem? Ista est omnis delectatio, clamare. Quia uicit in theatris. Labes morum est discere turpia, audire inhonesta. Chorus ille et cantio pantomimi illicit auditum, sed expugnat sanum affectum.« Pompe diaboli sunt queque illicita desideria que turpant, non que exornant animam; ut sunt desideria carnis, desideria oculorum, ambitiones seculi. Ad concupiscentiam carnis pertinent, illecebre, uoluptates; ad concupiscentiam oculorum, nugacitas spectaculorum; ad ambitionem seculi insana superbia: ubi est fumus inflatus, ut homo positus  in aliqua potestate, hominem se esse non agnoscat, cum de homine iudicat. Qui uult ergo uincere tria ista, uincat que sunt in mundo: et per hec illum uincit etiam, qui suadendo per superbiam decepit mundum.



CAPUT Iu. De Symbolo.

Symbolum Grece, Latine uero interpretatur indicium, uel collatio; hoc est, Quod plures in unum conferunt. Id enim fecerunt apostoli in his sermonibus, in unum conferendo unusquisque quod sensit. Indicium autem uel signum idcirco dicitur, quia in illo tempore multi simulabant se esse apostolos Christi, nominantes quidem Christum, sed non eum uera fide nuntiantes. Idcirco posuerunt symbolum, indicium  per quod agnosceretur is qui Christum uere secundum apostolicas regulas predicaret. Discessuri enim apostoli ad euangelizandum in gentibus, hoc sibi predicationis signum uel indicium posuerunt. Continet autem confessionem Trinitatis et unitatem Ecclesie, et omnem Christiani dogmatis confessionem. Quod symbolum fidei nostre non reliquerunt apostoli scriptum atramento in charta, sed in tabulis cordis carnalibus.



CAPUT u. De credulitate.

Post apostolicum symbolum certissima fides, quam magistri Ecclesiarum tradiderunt, hec est scilicet, ut profiteatur Patrem et Filium et Spiritum sanctum  unum Deum inuisibilem, unius essentie et potestatis ac sempiternitatis: ita ut, singulis personarum proprietate seruata, nec substantialiter Trinitas diuidi, nec personaliter debeat omnino confundi. Patrem quoque confiteri ingenitum, Filium genitum, Spiritum autem sanctum nec genitum nec ingenitum, sed ex Patre et Filio procedentem. Filium a Patre nascendo procedere, Spiritum uero sanctum procedendo non nasci. Ipsum quoque Filium ex uirgine sine peccato hominem suscepisse, ut quem sola bonitate creauerat, sponte lapsum misericorditer repararet. Quem ueraciter crucifixum, et tertia die resurrexisse, et cum eadem ipsa carne glorificata ascendisse ad celum credimus. In qua carne ad iudicium uiuorum et mortuorum exspectatur uenturus. Et quod  in diuina humanaque substantia unam Christi gestauerit personam: quam non geminauit utriusque substantie integritate, sicut non confundit geminam substantiam persone unitate.

Post incarnationem et passionem atque resurrectionem Christi, sequitur, in Symbolo commendatio sancte Ecclesie catholice. Quia demonstratus est Deus, demonstretur et templum ipsius, quod est Ecclesia, sancta, una, uera, catholica, contra omnes hereses pugnans, nunquam expugnata. Hereses omnes de illa exierunt, tanquam sarmenta inutilia de uite precisa: ipsa autem manet in radice sua, in uite sua, in caritate sua, et porte inferi non uincent eam.

Credimus remissionem peccatorum. Sine ista fide  si quis ad baptismum accedit, ipse contra se ianuam indulgentie claudit. Omnia prorsus delicta delet sanctum baptisma et originalia et propria, facta, cogitata, cognita, incognita, omnia dimittuntur. Innouat hominem qui fecit omnia; donat delicta, qui non querit merita; preuenit gratia etiam ipsam infantiam, ut sint liberi per Christum, qui in Adam a diabolo tenebantur ante captiui. Propter omnia peccata baptismus inuentus est. Propter leuia, sine quibus esse non possumus, Oratio dominica inuenta est. Semel abluimur baptismate, quotidie abluimur oratione. Propter scelera autem, aut aliqua facta immania, id est peccata criminalia, agenda est penitentia ab his qui ea commiserunt, pro quibus necesse est, ut a Christi corpore separentur. Ergo tribus modis  dimittuntur peccata in ecclesia: in baptismate, in oratione, in humilitate maiore penitentie. Tamen Deus non dimittit peccata, nisi baptizatis.

Credimus etiam resurrectionem carnis; que precessit in Christo, ut hoc etiam speret corpus, quod precessit in capite. Omnis spes fidei nostre hec est, quoniam resuscitabimur. Resurgent boni, resurgent mali: sed boni ut sempiterna beatitudine fruantur; mali, ut perpetuo igne puniantur.

Credimus uitam eternam, in qua incorrupti equales erunt angelis Dei, ut uiuant cum ipsis in eterna uita, in unam immortalitatem ac sempiternam patriam, in qua patria uita nostra eterna ipse Christus erit. Quid sit autem illud bonum quod promisit Deus  sanctis suis, quis explicet uerbis? Facilius tamen possumus dicere, in illa uita eterna quid ibi non sit, quam quid ibi sit. Non est ibi mors, non luctus, non lassitudo, non infirmitas, non fames; nulla sitis, nulli estus, nulla corruptio, nulla indigentia, nulla mestitia, nulla tristitia. De his igitur quibus catechumenos interrogamus quando baptizantur, sic credimus, et sic eis post baptismum predicamus.



CAPUT uI. De baptismo.

Baptismus Grece, Latine tinctio interpretatur. Que idcirco tinctio dicitur, quia ibi homo spiritu gratie in melius immutatur, et longe aliud quam erat efficitur. Prius enim fedi eramus deformitate peccatorum: in ipsa tinctione reddimur pulchri dealbatione  uirtutum. Per baptismum restauratur corpus [Forte spiritus] hominis ad priorem statum primi illius hominis ante peccatum; sed non ita, ut securus post baptismum uiuat. Nam ad agones producitur contra diabolum uitiorum principem dimicaturus in arena huius mundi; ubi spectaculum facti sumus huic mundo et angelis et hominibus . Utramque enim partem, Christi scilicet et diaboli, infinita populi multitudo spectat luctantem. Due sunt namque pactiones credentium. Prima pactio est, in qua renuntiauit diabolo et pompis eius, et uniuerse conuersationi illius; secunda pactio est, in qua se profitetur credere in Deum Patrem omnipotentem, et in Iesum Christum Filium eius, et in  Spiritum sanctum. Sed non est ibi finis uictorie. Has pactiones fideles in curiam proferunt angelicam nomina profitentium: in libro excipiunt uite, non a quolibet homine, sed a superiore celitus potestate. Iam deinde tirones Dei et milites Christi arma sacramentorum suscipiunt, ut pugnam gerant aduersus diabolum. Sed fortissimum munimentum eorum ipse est Christus, quem in baptismo induerunt, sicut ait Apostolus: Qui in Christo baptizati estis, Christum induistis. Qui uult uincere manu, fortis inueniatur in bono opere: figat pedes, non nutent uestigia, ut possit implere uictoriam.

Unde et duo sunt genera baptismi. Primum baptismum, quo sordes peccatorum per regenerationis lauacrum abluuntur: secundum, quo quis sanguine  suo per martyrium baptizatur. Quo baptismo Christus baptizatus est; ut et in hoc, sicut et in ceteris, formam credentibus daret, sicut ait Apostolus. Christus passus est pro nobis relinquens uobis exemplum. De hoc igitur baptismo ipse Dominus ait: Baptismo habeo baptizari. Et quomodo coarctor, usquedum perficiatur ! Filiis Zebedei: Potestis bibere calicem, quem ego bibiturus sum, et baptismo quo ego baptizor, baptizari ? Baptismus autem aque est, que tempore passionis de latere Christi profluxit: nullumque aliud elementum est, quod in hoc mundo purget cuncta, quod uiuificet uniuersa. Ideoque cum baptizamur in Christo,  per ipsum renascimur, ut purificati uiuificemur. Fons iste origo est omnium gloriarum: fons iste similitudo est fontis eterni. Aqua illa non solum sordes lauat, sed et animam a peccatis liberat.

Sanctificatur hec per consecrationem uerbi. Tolle autem uerbum, et quid est aqua, nisi aqua? » [a 1Kb] Accedit uerbum ad elementum, et fit sacramentum.« uirtus uerbi per aquam mundat nos. Ait enim Apostolus: Accedamus ad Deum uero corde in plenitudine fidei, aspersi corde a conscientia mala, et abluti corpus aqua munda.

Sciendum autem quod ordo et usus baptizandi diuersis temporibus aliter atque aliter fuit; tamen una semper fides, unum baptisma. Aliter baptizauit Ioannes, aliter ipse Dominus, aliter apostoli ante passionem  Saluatoris, et antequam ex latere eius sanguis et aqua fluerent, aliter postquam dictum est illis: Ite, docete omnes gentes, baptizantes eos in nomine Patris, et Filii, et Spiritus sancti. Apostolus quoque baptizatos dicit patres, qui ab Aegypto profecti sunt: Nolo enim uos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari. Et re uera egressi de Aegypto ducuntur in manu forti et brachio excelso, et uenientes ad mare Rubrum antecedit Moyses famulus Dei portans uirgam quam a Domino acceperat: percutit aquas, et statim cogitur fluctus in cumulum, et unda in semetipsa repressa curuatur: soliditatem recipit liquor, et solum maris arescit in puluere. Ingressi  sunt alii saluandi, alii puniendi. Unum elementum aquarum, auctore totius creature iubente, iudicauit utrosque, separauit pios ab impiis. Moyses figuram habuit Domini Christi: in uirga agnoscimus crucem; mare Rubrum accipimus baptismum Christi sanguine purpuratum; regem Aegyptiorum populosque eius, auctorem peccatorum diabolum cum omnibus ministris eius. Sed baptismus imago mortis Christi est et sepulture, sicut Apostolus testatur: An ignoratis, fratres, quoniam quicunque baptizati sumus in Christo Iesu, in morte ipsius baptizati sumus? Consepulti enim sumus cum illo per baptismum in morte, ut quomodo resurrexit a mortuis per gloriam Patris, ita et nos in nouitate uite ambulemus. Si enim complantati  facti sumus similitudini mortis eius, simul et resurrectionis erimus: hoc scientes, quia uetus noster homo simul crucifixus est, ut destruatur corpus peccati, ut ultra non seruiamus peccato. Qui enim mortuus est, iustificatus est a peccato. Si autem mortui sumus cum Christo credimus quia simul etiam uiuemus cum Christo.

Quidam enim senserunt, trinam fieri mersionem propter Trinitatis uenerationem: quidam autem propter triduane sepulture sacramentum. Sed beatus Gregorius papa [b 1Kb] cuidam se interroganti de trina et simpla mersione, sic respondit: »De trina uero mersione baptismatis nichil responderi uerius potest,  quam ipsi sensistis; quia in una fide nichil officio sancte Ecclesie consuetudo diuersa. Nos autem quod tertio mergimus, triduane sepulture sacramenta signamus: ut dum tertio ab aquis infans educitur, resurrectio triduani temporis exprimatur. Quod si quis forte etiam pro summe Trinitatis ueneratione estimet; neque ad hoc aliquid obsistit baptizando semel in aquis mergere: quia dum in tribus subsistentiis una substantia est, reprehensibile esse nullatenus potest, infantem in baptismate uel ter uel semel mergere; quando et in tribus mersionibus personarum trinitas, et in una potest diuinitatis singularitas designari.« Sed quamuis in morte Christi secundum Apostolum baptizamur, si pretermissa qualibet Trinitatis persona baptismus detur in regenerationis  solemnitate, nichil agitur; nisi tota Trinitas inuocetur. Quia nonnisi in uno nomine Patris, et Filii, et Spiritus sancti baptismi sanctificatur officium.

Baptismus autem non est hominis, sed Christi. Ideoque nichil interest hereticus an fidelis baptizet; quia sacramentum tam sanctum est, ut nec homicida ministrante polluatur. Habet quidem baptismum Christi hereticus; sed quia extra unitatem fidei est, nichil illi prodest. At ubi ingressus fuit, statim baptismum quod haberet foris ad perniciem, incipit illi iam prodesse ad salutem. Quia sic habent baptismum heretici, quomodo desertor habet characterem: et tamen si desertor ipse correctus incipiat  militare, non ei audet quisquam characterem mutare.



CAPUT uII. De sacra unctione.

Post lauacrum ungimur, ut Christi nomine censeamur. Chrisma enim unctio interpretatur, sicut et Christus, unctus; qua unctione efficimur genus regium. In ueteri namque Testamento non solum reges et sacerdotes ungebantur, sed etiam tabernaculum testimonii, quod Domino precipiente institutum est, sacra unctione sanctificatum est, dicente Domino ad Moysem: Circumdabis atrium tentoriis et ingressum eius, et assumpto unctionis oleo unges tabernaculum cum uasis suis ut sanctificentur; altare holocausti, et omnia uasa eius, labrum cum basi sua,  omnia unctionis oleo consecrabis, ut sint sancta sanctorum. Non solum altare, uerum etiam omnia uasa oleo consecrantur, quia omnia membra ecclesie per chrisma Christiani efficiuntur. Sacerdotes quoque, id est Aaron et filii eius, in typo baptismi antea aqua lauantur, et postea unguntur, sicut Dominus ad Moysem ait: Applicabis Aaron et filios eius ad fores tabernaculi testimonii, et lotos aqua indues sanctis uestibus, ut ministrent mihi, et unctio eorum in sacerdotium proficiat sempiternum . In quibus uerbis notandum ualde est quod unctio illa typica in sacerdotium proficiat sempiternum, quod est Christi et Ecclesie. Nam sacerdotium illud Leuiticum  nullatenus potest dici sempiternum, quia ueniente ueritate figura cessauit. De hoc unguento quod in sacerdotium proficit sempiternum, et Psalmista ait: Sicut unguentum in capite quod descendit in barbam, barbam Aaron. Huius ergo unctionis que in Christo ueraciter completa est, et in membris eius quotidie impletur, figura exstitit unctio illa, de qua in ueteri Testamento legimus ita: Tulit autem Samuel lenticulam olei, et effudit super caput eius, id est Saulis, et deosculatus ait: Ecce! unxit te Dominus super hereditatem suam in principem. Et iterum: Tulit igitur Samuel cornu olei, et unxit eum, id est, Dauid, in medio fratrum eius, et directus est spiritus Domini in Dauid a die illa et in reliquum . In quibus quoque uerbis notandum  est quod post unctionem, imo per unctionem, dirigatur spiritus Domini in Dauid, sicut in Ecclesia credimus per chrismatis unctionem et manus impositionem dari Spiritum sanctum. Nam sicut in baptismo peccatorum remissio datur, ita per unctionem sanctificatio Spiritus adhibetur. Et hoc quod dictum est de pristina disciplina, qua ungi in sacerdotium et in regnum solebant, que dum carnaliter fit, spiritaliter proficit: quomodo et in ipsa baptismi gratia, uisibilis quidem actus quod in aquam mergimur, sed spiritalis effectus quod delictis mundamur. Propter quod et sacramenta dicuntur, quia sub tegumento corporalium rerum uirtus diuina secretius salutem eorumdem sacramentorum operetur. Quod autem presbyteris licet capita baptizatorum chrismate ungere,  quod tamen ab episcopo fuerit consecratum; non tamen frontem signare, quod solis debetur episcopis cum tradunt Spiritum paraclitum, hec causa est: nam licet sint et presbyteri sacerdotes, pontificatus tamen apicem non habent. Hoc autem solis pontificibus deberi, non solum consuetudo ecclesiastica demonstrat, uerum etiam Actuum apostolorum lectio, que asserit, Petrum et Ioannem apostolos Samariam fuisse directos, qui iam baptizatis traderent Spiritum sanctum. De quibus etiam dicitur: Orauerunt pro illis ut acciperent Spiritum sanctum. Ex quo ostenditur quia Spiritum sanctum accipere possumus, dare non possumus; sed ut detur Dominum inuocamus. Et propterea fit manus impositio,  ut per orationem et benedictionem aduocatus inuitetur Spiritus sanctus: et tunc ille Paraclitus, post munda, benedicta et uncta corpora, libens a Patre descendit.

Queri autem a quibusdam solet, cum fons baptismatis sine Spiritu sancto nullatenus sanctificetur, neque sine eo peccatorum remissio donetur, cur necesse est postea fieri manuum impositionem? Sed sciendum multis modis dari Spiritum sanctum, non solum in baptismo, sed etiam post baptismum. Nam etiam ipsis apostolis credimus in baptismo donatum Spiritum sanctum, ut remitterentur eorum peccata, siue per originem tracta [a 1Kb] , siue uoluntate perpetrata.  Iterum post resurrectionem Domini, adhuc ipso Domino in terra consistente, acceperunt Spiritum sanctum, ut haberent potestatem uel dimittere uel detinere aliorum peccata. Sicut scriptum est: Accipite Spiritum sanctum. Quorum dimiseritis peccata, dimittentur; et quorum detinueritis, detenta erunt. Tertio acceperunt Spiritum sanctum iam Domino in celo sedente, ut haberent dona diuersa in eodem Spiritu; id est, gratiam sanitatum, operationem uirtutum, prophetiam, discretionem spirituum, genera linguarum, interpretationem sermonum. Non solum autem ad hec sublimia dona percipienda, sed etiam ad omne opus bonum credimus dari Spiritum sanctum. Quicunque enim, ait Apostolus, Spiritu Dei aguntur, hi filii sunt Dei. Ergo in baptismo fit remissio  peccatorum, in impositione manuum conferuntur dona uirtutum, sicut Petrus apostolus ait: Baptizetur quisque uestrum in nomine Domini nostri Iesu Christi in remissionem peccatorum ut accipiatis donum Spiritus sancti . Nam que sit differentia baptismi et chrismatis, beatus Augustinus exponit, dicens: »Quando exorcizantur infantes, uelut frumentum moluntur; quando baptizantur, consperguntur; quando chrismantur, coquuntur.« Pulchra comparatio! Dum moluntur per exorcismum, a potestate diaboli eruantur; dum consperguntur per baptismum, a peccatorum sordibus emundentur; dum per chrisma coquuntur, sancti Spiritus gratia illustrentur et confirmentur.



CAPUT uIII. De uestimentis albis.


Baptizati albis induuntur uestibus, ut ipso etiam habitu exterioris hominis demonstrent innouationem et emundationem interioris. Qui enim de potestate tenebrarum transfertur in regnum lucis et claritatis, consequenter utitur uestimentis albis ad exemplum Iesu non solum filii Iosedech, sed et Iesu Filii Dei. Nam in Iesu filio Iosedech prefiguratum est quod in Iesu Filio Dei erat implendum. Ait ergo propheta Zacarias: Et iehsu erat indutus uestibus sordidis, et stabat ante faciem angeli. Qui respondit et ait ad eos qui stabant coram se, dicens: Auferte uestimenta sordida ab eo. Et dixit ad eum: Ecce abstuli a te iniquitatem tuam; et indui te mutatoriis, et dixi: Ponite cidarim mundam super caput eius. Et induerunt eum  uestibus . Que licet in Domino Iesu Christo ex parte impleta sunt, magis tamen in membris eius quotidie implentur. Erat quidem aliquo modo et Dominus indutus uestibus sordidis, quia cum non fecisset peccatum, pro nobis peccatum factus est, et ipse infirmitates nostras portauit, et pro nobis doluit. Tamen quia in illo nulla fuit iniquitas que auferretur, sed uulneratus est propter iniquitates nostras; sordida uestimenta auferuntur a nobis, cum nostra peccata delentur, ut resurgentes in eo, audiamus post baptisma: Ecce indui te mutatoriis. Et illud quod in Cantico dicitur canticorum. Que est ista, que ascendit dealbata? Et postquam in capite ungimur, quasi  impletur in nobis quod dicitur: Ponite cidarim mundam super caput eius, et induerunt eum uestibus. Ut audiamus: Fuistis aliquando tenebre, nunc autem lux in Domino. Qui per baptismum tenebras Aegyptiorum euadit, et corpus Christi efficitur, merito uestimentis albis induitur; quia et caro Christi mundo linteo inuoluta sepulta est. Qui cum Christo surgit a morte per transitum sacri fontis, merito albis induitur: quia et testes resurrectionis illius sancti angeli in albis apparuerunt uestibus.

Albe autem uestes baptizatorum tres significationes gestant. Unam de preterito, que facta est per innouationem baptismatis. Aliam de presenti, que fit per candorem uirtutum, sicut scriptum est: Omni tempore sint uestimenta tua candida. De quibus iterum  dicitur: Beatus qui uigilat et custodit uestimenta sua, ne nudus ambulet. Tertiam de futuro, que speratur in eterna uita per claritatem immortalitatis. Unde Ioannes apostolus uidisse se dicit innumerabiles stantes ante thronum in conspectu Agni amictos stolis albis, et interrogari ab uno de senioribus: Hi qui amicti sunt stolis albis, qui sunt et unde uenerunt? et ab eo audisse: Hi sunt qui uenerunt de tribulatione magna et lauerunt stolas suas in sanguine agni. Propter has igitur dealbationes renatorum, dicuntur per Prophetam filii Sion candidiores lacte, rubicundiores ebore pretioso . Et Dominus angelo Laodicie scribi iubet per Ioannem: Suadeo tibi emere a me aurum ignitum, probatum, ut locuples fias, et uestimentis albis induaris . uiginti quatuor  quoque seniores sedere dicuntur super thronos uiginti quatuor circumamicti uestimentis albis, et in capitibus eorum corone auree. Et omnibus in commune uictoribus promittitur: Qui uicerit, sic uestietur uestimentis albis.



CAPUT IX. De corpore Dominico ac sanguine.

Oportet renouatos per baptismum mense Dominice applicari, ut sumentes panem qui cor hominis confirmat, et uinum quod letificat, dicere possint cum Psalmista: Super aquam refectionis eduxit me, animam meam ibi conuertit. Et post paululum: Parasti in conspectu meo mensam aduersus eos qui tribulant me. Qui enim dixit: Nisi quis renatus fuerit ex aqua et Spiritu sancto, non intrabit in regnum celorum;  dixit: Nisi manducaueritis carnem meam, et biberitis sanguinem meum, non habebitis uitam in uobis. Omnis ista sententia tenet, ut sine corpore et sanguine filii hominis uitam habere non possint. Dicit iterum Dominus: Panis quem ego dedero, caro mea est pro seculi uita. Seculi uita nomine homines significantur, qui nascendo in hoc seculum ueniunt: ac per hoc pro hominum uita caro Christi data est, quam nisi manducauerint, non habebunt uitam eternam. Beatus namque Augustinus in quodam loco [a 1Kb] ait: »Optime Punici christiani baptismum ipsum nichil aliud quam salutem; et sacramentum corporis Christi nichil aliud quam uitam uocant. Unde? nisi ex antiqua, ut estimo,  et apostolica traditione, qua Ecclesie Christum insitum tenent, per baptismum et participationem mense dominice, non solum ad regnum Dei, sed nec ad salutem et uitam eternam posse peruenire. Hoc enim et Scriptura testatur. Nam quid aliud tenent qui baptismum nomine salutis appellant, nisi quod dictum est: Saluos nos fecit per lauacrum regenerationis? Quid aliud etiam qui sacramentum mense Dominice uitam uocant, nisi quod dictum est: Panis quem ego dedero, caro mea est pro seculi uita? Idem Dominus in Euangelio: Caro enim mea, inquit, uere est cibus, et sanguis meus uere est potus. [a 1Kb] Cum enim cibo et potu id appetant homines, ut non esuriant neque sitiant; hoc ueraciter non prestat, nisi iste cibus et potus, qui eos a quibus sumitur  immortales et incorruptibiles facit; ita tamen, si ante omnia hi qui sumunt impleant illud quod sequitur: Qui manducat meam carnem et bibit meum sanguinem, in me manet et ego in illo. Nam hoc est ueraciter manducare illam escam, et illum bibere potum, in Christo scilicet manere, et illum manentem in se habere. Ac per hoc qui non manet in Christo, et in quo non manet Christus, procul dubio nec manducat eius carnem, nec bibit eius sanguinem,« etiamsi tante rei sacramentum ad iudicium sibi manducet et bibat. Aliud est enim sacramentum, aliud uirtus sacramenti. Salus autem et uita eterna non est exterius in sacramento; nam hoc etiam infideles sumere possunt; sed interius sumi non potest in uirtute sacramenti, que non sumitur nisi ab  his qui ueraciter sunt pii et fideles, et imitatores Dei sicut filii karissimi, et ambulant in dilectione, sicut et Christus dilexit nos.

Hunc panem qui uitam tribuit mundo, significauit illud manna quo aliti sunt filii Isrel in deserto, et de quo Dominus ait Iudeis: Patres uestri manducauerunt in deserto manna, et mortui sunt . Cum ergo perspicuum sit quod Dominus non de morte corporis loqueretur, qua et nos morimur, qui panem de celo descendentem manducauimus, sed de morte anime, cur dicitur quod qui manducauerunt manna mortui sunt? Nunquid et Moyses et ceteri sancti qui ibi fuerunt, mortui sunt? Sed illos dicit mortuos qui sacramentum sine uirtute sacramenti perceperunt. Quod autem interius sit  uirtus sacramenti, que inuisibiliter prestat ablutionem, sanctificationem et uitam, sicut aqua baptismatis, unctio chrismatis, et corpus ac sanguis Domini, nullus utique ignorat fidelium. Unde intelligitur quod et illis antiquis Patribus qui baptizati dicuntur in nube et in mari, sic datum est saluari, mundari et sanctificari in uirtute sacramentorum. Propter quod nullus esse securus debet de perceptione sacramentorum, nisi uirtutem inuisibiliter teneat et custodiat. Hec igitur omnia ideo tali modo dicimus, quia nisi sumus exponere, quomodo plebem doceamus nobis commissam.



CAPUT X. De infantibus uel his qui pro se respondere non possunt.


Consuetudo Ecclesie habet, et doctores tradunt, ut omnino eisdem sacramenti uerbis in infantibus quibus et in maioribus baptismi mysteria celebremus. Hinc est enim quod sacerdos eadem sacramenta agens, non unum pro altero interrogat, id est maiorem pro paruo, utrum abrenuntiet diabolo, aut credat in Deum: sed ipsum quem baptizaturus est interrogat, dicendo: Abrenuncias? aut, Credis? Is uero qui eum suscipit, non quasi unus pro altero respondet ac dicit, Abrenuntiat, aut Credit: sed Abrenuntio, aut, Credo. Et hec causa est, ut paruuli et penitentes possint dici et fideles. Unde quibusdam hec negantibus, ita a Patribus inuenitur responsum: Si  propterea penitentes dicendi non sunt, quia sensum penitendi non habent; nec fideles dicendi sunt, quia similiter sensum credendi non habent. Si autem propterea recte fideles uocantur quoniam fidem per uerba gestantium quodammodo profitentur, cur non prius etiam penitentes habentur, cum per eorumdem uerba gestantium, diabolo et huic seculo renuntiare monstrantur? Totum hoc in spe fit ui sacramenti et diuine gratie quam Dominus donauit Ecclesie, cum baptizantur, propter uirtutem celebrationemque tanti sacramenti, quamuis suo corde atque ore non agant, quod ad credendum confitendumque pertineat. Tamen in numero credentium computantur. Plerisque accidit, ut catholico animo et corde ab unitate pacis non alienato, aliqua necessitate  mortis urgente, in aliquem hereticum irruerent, et ab eo Christi baptismum sine illius peruersitate perciperent, et siue defuncti siue liberati, nequaquam apud eos manerent, ad quos nunquam corde transierant. Unde hoc fieri potest, ut quod unus perniciose tradit, alter salubriter accipiat? nisi quia secundum fidem accipientium sacramentum acceptum iudicatur, non secundum fidem dantis. Et propter hanc causam fit ut hi qui surdi aut muti nati sunt, aut catholicorum aut in hereticorum numero reperiantur. Et cum Apostolus dicat: Quomodo credent nisi audierint? Et iterum: Ergo fides ex auditu; miro tamen modo, siue sint surdi, siue muti, siue infantes, per corda et ora offerentium et suscipientium numero aggregantur fidelium.



CAPUT XI. De disciplina uiuendi et docendi.


De hoc autem quod queritur a nobis, ut similiter dicamus, si in hoc quod predicamus nos ipsos custodiamus; nos hactenus nesciuimus et adhuc nescimus, utrum possit homo suam profiteri custodiam, quam habet erga diuina mandata. Nam cum quotidie uite continentiam consequi conemur, et quotidie aut obliuione, aut subreptione, aut infirmitate, aut quod peius est, uoluntate peccemus; quomodo possumus profiteri ea, que uolentes, quando neque ea, que nolentes agimus, intelligimus? sicut scriptum est: Delicta quis intelligit? Nam etsi dictum est: Deus,  uitam meam enuntiaui tibi, nos putamus quod de criminibus id possumus facere, non de aliis actibus nostris, sicut scriptum est: Dixi, confitebor aduersum me iniustitiam meam Domino, qualiter nos in his que predicamus custodiamus, qui quotidie peccamus: et sic peccatum iniquitas est, confirmante Apostolo qui ait: Omnis qui facit peccatum, et iniquitatem facit, et peccatum est iniquitas. Ergo iniquitatem operamur; et si iniquitatem operamur, in uiis Domini non ambulamus, dicente Psalmista: Non enim qui iniquitatem operantur, in uiis eius ambulauerunt. Cum hec ergo ita sint, quid de custodia mandatorum, id est qualiter nos in his que predicamus, custodiamus, dicere melius possumus, nisi illud quod idem Psalmista ait: Utinam dirigantur uie mee ad  custodiendas iustificationes tuas! Quis enim implere potest quod nobis precipitur: Diliges proximum tuum sicut teipsum: et iterum, Diligite inimicos uestros? nisi cuius Dominus dilatauerit per infusionem sancti Spiritus cor in caritate, ut ei possit dicere: uiam mandatorum tuorum cucurri, cum dilatares cor meum. Terribiliter ualde Dominus in Euangelio proponit modum humilitatis et simplicitatis, dicendo: Nisi conuersi fueritis, et efficiamini sicut paruuli, non intrabitis in regnum celorum. Iuxta quem modum et Apostolus precipit: Nolite pueri effici sensibus, sed malitia paruuli estote. Sed quis ad tantam innocentie perfectionem peruenire potest, nisi is quem tanta Dei gratuita benignitas preuenerit, ut ex intimis  uisceribus dicere possit: Dilexi quoniam exaudiuit Dominus uocem orationis mee, quia inclinauit aurem suam mihi. Et post pauca: Custodiens paruulos Dominus; humiliatus sum et liberauit me. Ac deinde securus: Conuertere, inquit, anima mea, in requiem tuam. Dicunt ecclesiastici doctores, speculum anime esse mandata diuina, ut unaqueque fidelissima in eo se intuens, deprehendat in semetipsa uel feditatem uitiorum, uel pulchritudinem uirtutum. Et idcirco Psalmista ait: Tunc non confundar, cum perspexero in omnibus mandatis tuis. Subauditur, si direxeris uias meas ad custodiendas iustificationes tuas. Sed quis nostrum absque hac confusione cantare potest: Domine Dominus noster si feci istud, si est iniquitas in manibus meis, si reddidi retribuentibus mihi mala,  decidam merito ab inimicis meis inanis?

De hac igitur confusione nos Dominus ad gaudium uult leuari cum dicit: Beati estis cum maledixerint uobis homines, et persecuti uos fuerint, et dixerint omne malum aduersum uos mentientes, propter me: gaudete et exsultate. Et in alio loco: Orate pro persequentibus et calumniantibus uos, ut sitis filii Patris uestri, qui in celis est. Quicunque hoc ex medullis cordis implere potuerit, ille non confundetur, cum perspexerit in omnibus mandatis Dei tanquam in speculo. Ioannes namque apostolus ait: Qui dicit se nosse Deum, et mandata eius non custodit, mendax est. Et iterum: Qui dicit se in ipso manere, debet sicut ille ambulauit, sic et ipse ambulare. Sed ad hec quid aliud nobis agendum est, nisi ut ingemiscentes  dicamus: Non me demergat tempestas aque, neque absorbeat me profundum, neque urgeat super me puteus os suum. Exaudi me, Domine, quoniam benigna est misericordia tua: secundum multitudinem miserationum tuarum respice in me. Igitur sicut supradictus Apostolus docet: Qui non diligit fratres, manet in morte. Que est autem dilectio, qua fratres debemus diligere, ipse post pauca ostendit dicens: In hoc cognouimus caritatem Dei; quoniam ille pro nobis animam suam posuit, et nos debemus pro fratribus animas ponere. Et iterum: Non diligamus uerbo nec lingua, sed opere et ueritate. Sed quia hanc tam summam dilectionem implere non possumus, et non ita diligendo fratres manemus in morte; timore perterriti clamamus ad omnipotentem: Adhesit pauimento anima  mea; uiuifica me secundum uerbum tuum. Et, Domine si uis, potes me saluare

Sunt etenim in diuinis preceptis adhuc sublimiora et difficiliora ad implendum mandata: sed si propterea quia nos ea implere non possumus, aliis non predicauerimus, duplex ut putamus malum erit. Neque enim nos ambigere oportet esse in plebe cui prelati sumus, aliquos uasa diuine misericordie effectos, in quibus ostendat Deus diuitias bonitatis sue; qui solet etiam de sterquilinio proferre preclaras margaritas ornamento superne ciuitatis aptandas, pro quibus taceri non debent Scripture. Sciunt enim doctores nullam esse in hominibus conditionem, nullum ordinem, nullam etatem, nullum ingenium,  unde non pereant, et unde non saluentur in uitam. Et hoc ex iudicio iustitie, et gratuita misericordia Dei hunc humiliantis et hunc exaltantis, quia calix in manu eius uini meri plenus misto, et inclinat ex hoc in illud. Et propterea debent predicari Scripture, debet sonare Euangelium, debent annuntiari et terrores comminationum, et blandimenta consolationum. Quia in plebe ecclesiastica exsistunt et duricordes, quibus utilia sunt tonitrua et grando sermonum Dei, que primum percutiant et postea irrigent. Existunt et mites, quibus tantummodo lenis et placidus sermo uerbi diuini expediat. Sic enim in hoc mundo uiuimus, ut semper solliciti Deo dicere non cessemus: Sitiuit in te anima mea; quam multipliciter tibi caro mea! in terra deserta, et  inuia et inaquosa. uascula enim sunt anime nostre. Ergo leuanda sunt ad Deum a nobis petentibus et querentibus, et dicendum: Anima mea sicut terra sine aqua tibi.

Ecce hec iuxta exiguitatem sensus nostri ad interrogata respondimus breuiter, significantes quomodo plebem nostram doceamus, et ea que docemus, qualiter nos ipsi custodiamus. Nunc autem maximas uobis referimus gratias, constantissime et gloriosissime imperator, semper felix, optime, auguste, qui nos pia uestra sollicitudine tanquam dormientes excitatis, et torporem mentis nostre excutitis, et ad sanctum exercitium prouocatis, quasi cum propheta sancte dicentes Ecclesie, pro cuius defensione uos Dominus iehsu Christus conseruare  dignatur: Excutere de puluere, consurge, sede Ierusalem, ad cuius fastigium in sempiterna gloria participandum, uos, ut pote carissimum membrum eius,  perducere dignetur, transferendo de regno ad regnum, Rex regum et Dominus dominantium.





LEIDRADI EPISTOLAE.



EPISTOLA PRIMA. [a 1Kb] AD CAROLUM MAGNUM IMPERATOREM.


Summo Carolo imperatori Leidradus episcopus Lugdunensis salutem.

Domine noster, constans et sacer imperator, supplico clementie celsitudinis uestre, ut hanc breuem suggestiunculam  meam uultu serenissimo audiatis: quatenus que hic inserta sunt, piissime prudentie uestre nota fieri queant, et intentio mee postulationis ab ingenua clementia uestra reminiscatur. Olim me exiguissimum famulorum uestrorum ad regimen Ecclesie Lugdunensis destinare uoluistis, cum ego huic officio impar existerem et indignus. Sed uos, qui non attenditis hominum merita, sed uestram solitam clementiam, egistis de me sicut ineffabili pietati uestre placuit, nullo existente merito meo; meque admonere dignati estis, ut ego sollicitudinis curam gererem, et ut negligentie que in predicta Ecclesia perpetrate noscebantur, emendarentur et perpetrande uitarentur. Erat enim dicta Ecclesia multis in rebus destituta interius exteriusque, tam in officiis  quam in edificiis et ceteris ecclesiasticis ministeriis. Ego humillimus seruulus uester, postquam ibidem perueni, que cum Dei adiutorio et uestro peregi audite. Quoniam, ut inspector conscientiarum Dominus omnipotens mihi testis est, non tali intentione ea uobis patefacio que dicturus sum, ut propterea in rebus augeri merear; neque aliud tale in cogitatione mea composui, ut acquisitionis mihi occasio sit, nec suggero, quoniam quotidie exitum a rebus humanis suspicor, propter infirmitatem meam, et incessanter de morte suspectus sum. Et ideo hec suggero, ut cum benignissimis auribus uestris presentata fuerint, et clementer inspecta, si qua bene et secundum uoluntatem uestram gessi, post meum discessum non deficiant, aut pereant.

 Denique postquam, secundum iussionem uestram, sepedictam Ecclesiam suscepi, iuxta uires paruitatis mee omni industria egi, ut clericos officiales potuissem sicut iam Deo fauente ex magna parte mihi habere uideor. Et ideo officio uestre pietatis placuit ut ad petitionem meam mihi concederetis redditus qui ab antiquo fuerant de Lugdunensi Ecclesia: per quam, Deo iuuante, et mercede uestra annuente, in Lugdunensi Ecclesia est ordo psallendi instauratus, ut iuxta uires nostras secundum ritum sacri Palatii omni ex parte agi uideatur quidquid ad diuinum persoluendum officium ordo exposcit. Nam habeo scholas cantorum, ex quibus plerique ita sunt eruditi, ut alios etiam erudire possint. Preter hec uero habeo  scholas lectorum, non solum qui officiorum lectionibus exercentur, sed etiam in diuinorum librorum meditatione spiritalis intelligentie fructus consequantur; ex quibus nonnulli de libro Euangeliorum sensum spiritalem etiam ex parte adipisci possunt. Plerique uero librum prophetarum secundum spiritalem  intelligentiam adepti sunt. Similiter libros Salomonis, uel libros Psalmorum, atque etiam Iob. In libris quoque conscribendis, in eadem Ecclesia, in quantum potui, elaboraui. Similiter uestimenta sacerdotum uel ministeria procuraui.

De restauratione etiam ecclesiarum, in quantum ualui, non cessaui; ita ut eiusdem ciuitatis maximam ecclesiam, que est in honorem sancti Ioannis Baptiste, a nouo operuerim, et macerias ex parte erexerim. Similiter ecclesie sancti Stephani tegumentum de nouo instauraui. Ecclesiam quoque sancti Nicetii de nouo etiam edificaui. Similiter ecclesiam sancte Marie. Preter monasteriorum restaurationes, domus quoque episcopales, inter quas unam restauraui, que iam pene destructa erat, quam operui. Aliam quoque  domum cum solario edificaui, et duplicaui; et hanc propter uos paraui; ut si in illis partibus uester esset aduentus, in ea suscipi possetis. Claustrum quoque clericorum construxi, in quo omnes nunc sub uno conclaui manere noscuntur. In eadem ciuitate alias restauraui ecclesias: unam quidem in honorem sancte Eulalie, ubi fuit monasterium puellarum, in honorem sancti Georgii, quam de nouo operui, et ex parte macerias eius a fundamentis erexi. Alia quoque domus in honorem sancti Pauli de nouo operta est.

Monasterium quoque puellarum in honorem sancti Petri dedicatum, ubi corpus sancti Annemundi martyris humatum est, quod ipse sanctus martyr et episcopus instituit, ego a fundamentis tam ecclesiam quam domum restauraui, ubi nunc sanctimoniales  numero triginta due, secundum institutionem regularem uiuentes, habitare uidentur. Et monasterium regale insule Barbare  ita restauraui, ut tecta de nouo fuerint, et aliqua de maceriis a fundamentis erecta; ubi nunc monachi secundum regularem disciplinam numero nonaginta habitare uidentur. Cui etiam abbati tradidimus potestatem ligandi et soluendi uti habuerunt predecessores sui,  scilicet Ambrosius, Maximinus, Licinius, clarissimi uiri, qui ipsum locum rexerunt: quos Eucherius, Lupus, atque Genesius, ceterique episcopi Lugdunenses, ubi ipsi deerant, aut non poterant adesse, mittebant cognituros utrum catholica fides recte crederetur, ne fraus heretica pullularet. Quibus illis in tantum erat commissa cura, ut si Ecclesia Lugdunensis uiduaretur proprio patrono, ipsi in cunctis adessent rectores, et consolatores, quousque Ecclesia a Domino dignissimo illustraretur pastore. Nos similiter posteris illorum hanc potestatem tradidimus. Insuper iussimus fieri decreta priscorum regum Francie, ut quemadmodum ipsi statuerunt monimenta emendi et augendi locum in omnibus rebus, quas ad presens habere uidentur, uel in futuro, Deo  auxiliante, acquirere poterunt, sine ulla querimonia per secula possideant.



[a 1Kb] EPISTOLA II. [b 1Kb] ITEM AD CAROLUM IMPERATOREM.

Domino gloriosissimo et uere piissimo imperatori, et in Christo uictori, ac triumphatori inuictissimo, semper augusto, Leidradus, licet indignus, diuina tamen dispensatione et uestra miseratione Lugdunensis Ecclesie episcopus.

I. Christianissima et admirabilis religio uestra, atque in Deum ardentissima fides diuina inspiratione attacta, et piissima sollicitudine permota, iussit nuper aliquid nos de sacramentis nostre renouationis ad uestras sagacissimas inquisitiones respondere. Ad quas nos nichil condignum intelleximus, nisi quod  nec respondere facilitatis, nec dissimulare facultatis nostre esse perspeximus. Tandem licet ad neutrum idonei, iuxta exiguitatem tamen ingenioli, fidei nostre rationem confidenter uobis, iuxta quod sentimus, patefecimus, prudentissimo utique, iustissimo ac piissimo dictorum iudici. uos autem consueta bonitate, auditis responsionibus nostris, quas nos absque reprehensione utique dicere non potuimus, iuxta benignitatem uestram, qua cunctos mortales anteitis, tanquam uobis placitas laudare dignati estis. Nec tamen inter hec negastis nobis affluentissimam eruditionem uestram, quominus iudicaretis, quod in his, ad que uos auidius audienda parabatis, nostra imperitia minime satisfecerit. Tunc demum non tam imperiali quam paterna admonitione innotescere nobis  dignati estis, minus nos dixisse de abrenuntiatione diaboli, et earum que eius sunt rerum, quam uestra pietas optabat. Intelleximus itaque post uestram benignissimam admonitionem, quia de operibus et pompis diaboli multiplicius respondendum erat, quam de ceteris rebus: quoniam per eas cupiditates, et per cupiditates scandala mundi crebrescunt quotidie, et quod peius est, inter Ecclesie rectores, et reipublice administratores discordie oriuntur; et quod adhuc horum est pessimum, inter doctores et auditores odia se interserunt, inimicitie concitantur, detractiones agitantur.

 II. uestram itaque sapientissimam admonitionem omni amore amplexati, ualde admirati sumus profunditatem uestre sancte considerationis. Inter hec igitur, cum ingenioli nostri prepediente tarditate non satis aduertere potuissemus, utrum ista uestra laudabilis admonitio responsionem a nobis uellet, an tantummodo nostram nobis imperitiam cognoscendam commendare: hac ambiguitate suspensi nullum probabilius consilium, ut nobis tamen uisum est, reperire potuimus, quam ut ea que per uos cognouimus non legitime a nobis fuisse responsa prius, iuxta pusillitatem sensus nostri, in quantum uidebatur explicaremus; ac deinceps his litteris serenissime clementie uestre indicaremus, que dubitatio, uel potius que necessitas nos arctauerat ad  scribendum ea que in prioribus responsionibus nostris minus fuisse per uos cognouimus. Deinde gloriosissimo conspectui uestro destinatis, si secundum iussionem uestram fecimus aut non, ecce adsunt in conspectu glorie uestre, et ea que in prioribus minus fuerunt, et quare nunc ea scribere et transmittere ausi, imo coacti sumus. Quod si ea aliquatenus uestre uoluntati conuenientia iudicatis, secundum indeficientem thesaurum bonitatis uestre id facitis. Sin autem uana et minus utilia, sicut forsitan sunt, nos nouimus et confitemur multitudinem id promereri imperitie nostre, qui uestram uoluntatem et tenorem seruitutis nostre minus aduertere possumus. Quanquam etsi aduertamus, nequaquam simul idonei ad respondendum uestre tam sublimissime et  inimitabili inuestigationi, tamen oramus, ut uos non lateat, que nos causa compulerit ad scribendum de his que, uestra nos clementia et paterna sollicitudine admonente, cognouimus minus fuisse in prioribus illis responsionibus.

III. Dominus noster iehsu Christus, cuius egressio a summo celi, postquam processit tanquam sponsus de thalamo suo, insignitus humilitate et infirmitate substantie nostre, bellum gesturus aduersum principem huius mundi, ac mundum debellaturus Dominus fortis et potens, Dominus potens in prelio futuris militibus suis, fugientibus mundi ac principis eius dominatum, initia pactionis et expeditionis exponens, imo proponens ait: Qui non renuntiauerit  omnibus que possidet, non potest esse meus discipulus. Quod quidam audiens, ait illi: Sequar te, Domine; sed primum permitte mihi renuntiare his qui domi sunt. Sancta uero mater uniuersalis Ecclesia non aliter suscipit in gremium ad se conuertentes, nisi prius abrenuntient diabolo et omnibus angelis eius, operibus quoque atque uniuersis pompis eius.

Iu. Discernenda sunt igitur hec duo; quid inter se differant renuntiare, et abrenuntiare. Quorum differentia in eo uel maxime apparet, quod renuntiamus rebus licitis, abrenuntiamus autem illicitis: renuntiamus affectionibus, abrenuntiamus autem illecebris: renuntiamus parentibus, abrenuntiamus autem  diabolo. Renuntiat ergo omnibus que possidet, qui sic tenet ea que mundi sunt, ut tamen per ea non teneatur a mundo: habet rem temporalem in usum, eternam in desiderio; et exclusa cupiditate mundi, diuina in eo caritas augetur atque perficitur. Ergo qui Deum uult possidere renuntiat mundo; non autem renuntiat mundo, qui terrenis facultatibus ex delectatione succumbit. Quicunque ergo uolunt esse discipuli Christi, pre amore illius omnia que in mundo sunt, etiamsi habeant, fastidiunt, ut sint habentes tanquam non habentes: et discunt non superbe sapere, neque sapere in incerto diuitiarum, sed in Deo uiuo qui prestat nobis omnia: sicque facultates terrenas ad sustentationem possident, ut tamen etiam ex eis Deo seruiant, cuius eterna bona desiderant.  Et quia in diuinis litteris cupiditas reprehenditur, non facultas; sollicita mente perpendunt, ut ea que habent non habeant amore possidendi, sed necessitate uiuendi. Ea autem quibus abrenuntiandum est, nullo nobis pacto haberi conceduntur, quia nullo modo haberi possunt cum Deo: sed ex toto corde abrenuntiandum diabolo, operibus ac pompis eius, ut nulla nobis cum illis communio relinquatur, ne eorum actione rursus cogamur in eius regnum dilabi, cuius inuidia mors intrauit in mundum, qui erat homicida ab initio, incentor mali, collator peccati.

u. Contulit namque primo homini fenus peccati, quotidianas ab illo exacturus usuras. Creditor malus fecit sibi usuris obnoxium genus humanum, cui miser  debitor soluit peccando non solum ea que illo instigante didicit, uerum etiam adinuentiones proprias, quas ad cumulum scelerum addidit. Et idcirco cum per gratiam illius, qui ex usuris et iniquitate redemit animas nostras, eruimur de potestate mali creditoris, ac per hoc improbi exactoris; abrenuntiandum est illi, ac denuntiandum nichil nos ei deinceps debere.

uI. Que sit autem origo et initium operum atque pomparum diaboli, Scriptura manifestissime docet, que ait: Initium omnis peccati superbia . Quid apertius, quid probabilius dici potest? Initium, inquit, non alicuius, sed omnis peccati superbia: ut euidenter ostenderet quod ipsa sit omnium  peccatorum causa. Quoniam non solum peccatum est ipsa, sed etiam nullum peccatum fieri potuit, potest aut poterit sine ipsa: et ideo initium dicitur omnis peccati, quia ipsa precessit in diabolo, et per ipsam subuersus est homo. Non enim ederet de ligno prohibito, nisi concupisceret; nec concupisset nisi tentatus; nec tentaretur, nisi desertus; nec desereretur a Deo, nisi prius ipse desereret; nec desereret Deum, nisi superbiret, et similitudinem Dei damnabiliter appetisset. Fecit itaque Deus, sicut scriptum est, hominem rectum , ac per hoc uoluntatis bone. Non enim rectus esset, bonam non habens uoluntatem. Bona igitur uoluntas opus est Dei, cum ea quippe ab illo factus est homo. Mala uero uoluntas, quoniam omnia opera mala precessit  in homine, defectus potius fuit quidam ab opere Dei ad sua opera, quam opus illius. Et ideo mala opera, quia secundum se, non secundum Deum: ut eorum operum tanquam fructuum malorum uoluntas ipsa esset uelut arbor mala.

uII. Apostolus quoque ait: Radix omnium malorum est cupiditas . Sollicite itaque considerare debemus quare initium peccati dicatur superbia: radix omnium malorum est cupiditas. An forte sermonem propheticum Paulus apostolus, ut solet, exposuit; quandoquidem siue initium omnis peccati, siue radix omnium malorum dicatur, unum idemque significat? Porro cupiditas atque superbia in tantum unum est malum, ut nec superbia sine cupiditate, nec sine superbia possit inueniri cupiditas.  Quandoquidem et diabolus in quo tenet superbia principatum, proprie potestatis ac perditionis humane cupidus fuit: et ipse homo per appetitum arboris interdicte, ac diuine similitudinis affectatione morbose cupiditatis ostendit affectum. Et de diabolo quidem, quod malo superbie ceciderit, nullus qui ambigat. De primis tamen hominibus diligenti consideratione inuenitur, quia in occulto prius mali esse ceperunt, ut in apertam inobedientiam laberentur. Non enim ad malum opus perueniretur, nisi precessisset uoluntas mala. Porro male uoluntatis initium, quod potuit esse, nisi superbia? Quid est autem superbia, nisi peruerse celsitudinis appetitus? Peruersa enim est celsitudo, deserto eo cui debet animus inherere principio, sibi quodammodo fieri atque  esse principium. Hoc fit cum sibi animus placet: sibi uero placet, cum ab illo bono immutabili deficit, quod ei magis placere debuit, quam ipse sibi. Spontaneus autem est ille defectus: quoniam si uoluntas in amore superioris immutabilis boni, a quo illustrabatur ut uideret, et accendebatur ut amaret, stabilis permaneret; non inde ad sibi placendum auerteretur, et ex hoc tenebresceret, aut frigesceret, ut uel illa crederet uerum dixisse serpentem, uel ille Dei mandato uxoris preponent uoluntatem, putaretque se uenialiter transgressorem esse precepti, si uite sue sociam non desereret etiam in societate peccati. Non ergo malum opus factum est, id est illa transgressio, ut cibo prohibito uescerentur, nisi ab  eis qui iam mali erant. Patet ergo manifestissime non solum in diabolo, uerum etiam in primis hominibus, malum superbie precessisse in abdito, ut sequeretur hoc malum quod perpetratum est in aperto. uerum est enim quod scriptum est: Ante ruinam exaltatur cor , et ante gloriam humiliatur . Prorsus ruina que fit in occulto, precedit ruinam que fit in manifesto, dum illa ruina esse non putatur. Quis enim exaltationem ruinam putat, cum iam ibi sit defectus, quo est relictus excelsus? Quis autem ruinam esse non uideat, quando fit mandati euidens atque indubitata transgressio?

uIII. Quam primorum hominum transgressionem, si in sua quasi membra singula diuidamus, non  absurde creduntur etiam cetera ibi admissa peccata. Primo superbia est illic, quia homo in sua potius esse quam in Dei potestate dilexit. Deinde auaritia, quia plus quam illi sufficere debuit, appetiuit; et sacrilegium, quia non credidit; et homicidium, quia se precipitauit in mortem; et fornicatio spiritalis, quia integritas mentis humane serpentina suasione corrupta est; et furtum, quia cibus prohibitus usurpatus est; et si quid aliud in hoc uno admisso diligenti consideratione inueniri potest. Hoc igitur primum creature rationalis malum secuta sunt, ignorantia rerum agendarum et concupiscentia noxiarum, quibus comites subinferuntur error et dolor: que duo mala quando imminentia sentiuntur, fugitantis ea animi motus uocatur metus. Porro  animus cum adipiscitur concupita, quamuis perniciosa uel inania, quoniam id errore non sentit; uel delectatione morbida uincitur, uel etiam uana letitia uentilatur. Ex his morborum non ubertatis sed indigentie, tanquam fontibus omnis miseria nature rationalis emanat in [a 1Kb] quibus iacet, uel etiam uoluitur, et de malis in mala precipitatur.

IX. Ecce arbor male uoluntatis, que superbie oritur semine, et in cupiditatis conualescit radice, quales multiplicat fructus! Ideoque si uolumus consummare nostri certaminis cursum, caueamus in primis cupiditatem atque superbiam, non duo mala, sed unum, a quo trahitur omnis mali actus initium. Nam sine superbia, que possunt saltim inchoari peccata, cum dicatur initium omnis peccati superbia?  Aut sine cupiditate omnium malorum radice, que possunt fieri mala, cum sine radice aut nulla deputentur aut mortua? Deinde si quodlibet peccatum perpetrare nullus potest, nisi proprie delectationi consentiat, quod cupiditatis est proprium, et Dei precepta contemnat, quod est superbie malum: quomodo non ex cupiditate, que radix malorum omnium; et ex superbia, que initium omnis peccati dicitur, procedit omne peccatum? Omnia igitur mala, que per seminarium superbie de radice oriuntur cupiditatis, in his duobus complectuntur, id est operibus et pompis. Neque inueniri potest ullum peccatum, quod non in aliquo horum adnumeretur. Et idcirco fidelibus ad emundationem baptismi accedentibus in his pronuntiantur abrenuntianda.

 X. Et quia de operibus diaboli facilis intelligentia est, dicendum prius que mala ad pompas diaboli pertinere noscantur: omnia uidelicet que de lasciuia atque luxuria oriuntur, aliqua uero que de libidine. Nam sunt multe uarieque libidines, quarum nonnulle habent etiam uocabula propria, quedam uero non habent. Quis enim facile dixerit quid uocetur libido dominandi? Est igitur libido ulciscendi, que ira dicitur; est libido habendi pecuniam, que auaritia est; est libido quomodocunque uincendi, que peruicacia; est libido gloriandi, que iactantia nuncupatur. Libido est nocendi, siue per contumeliam, siue per iniuriam; et utrumque uel ulciscendi  causa inimico inimicus, uel adipiscendi alicuius extra commodi, sicut latro uiatori; uel euitandi mali, sicut ei qui timetur; uel inuidendo, sicut feliciori miserior, aut in aliquo prosperatu eius quem sibi equari timet, aut equalem dolet; uel sola uoluntate alieni mali, sicut spectatores gladiatorum, aut irrisores, aut illusores quorumlibet, qui letantur cum male fecerint, et exsultant in rebus pessimis, disruptis limitibus humane societatis. Nihil enim est infelicius felicitate peccantium, qua penalis nutritur impunitas et mala uoluntas, uel ut hostis interior roboretur.

XI. Omnia quoque que demulcent sensus corporis, et per eos irrumpunt ad uastandam mentem, ut ei liceat per latam et spatiosam uiam que ducit  ad mortem, ingredi, corporales querens carpere uoluptates. uelut cum theatrorum moles exstruuntur, et effodiuntur fundamenta uirtutum: cum gloriosa est effusionis insania, et opera misericordie deridentur; cum ex his que diuitibus abundant, luxuriantur histriones, et necessaria uix habent pauperes. Per quinque sensus corporis metropolis et arx mentis capitur, aspectu scilicet, auditu, gustu, odoratu et tactu. Si circensibus quispiam delectetur; si athletarum certamine, si mobilitate histrionum, si formis mulierum, si splendore gemmarum, uestium, metallorum, et ceteris huiusmodi, per oculorum fenestras anime est capta libertas.

XII. Rursum auditu, si uario organorum cantu et uocum flexionibus delinitur, et carmine petarum et  comediarum, mimorumque urbanitatibus et strophis, et quidquid per aures introiens uirilitatem mentis effeminat. Odoris autem suauitate, et diuersa thymiamatum, et amomum, et peregrini muris pellicula, quod dissolutis et amoribus conuenit. Tactus autem alienorum corporum, et feminarum ardentior appetitus uitinus in fama est [Forte, uitium infame est].

XIII. Igitur cum per has portas quasi quidam perturbationum cunei ad arcem nostre mentis intrauerint, ubi erit libertas? ubi fortitudo eius? ubi de Deo cogitatio? Maxime cum tactus depingat sibi etiam preteritas uoluptates, et recordatione uitiorum cogat animam pati, et quodammodo exercere quod non agit. Peccata namque, que ad lasciuiam pertinere noscuntur, commemorat Isaias propheta ex uoce  Domini comminantis, dicendo: Pro eo quod eleuate sunt filie Sion, et ambulauerunt extento collo, et nutibus oculorum ibant et plaudebant, ambulabant in pedibus suis, composito gradu incedebant; decaluabit Dominus uerticem filiarum Sion, et Dominus crinem earum nudabit. In die illa auferet Dominus ornamentum calceamentorum et lunulas, et torques, et monilia, et armillas, et mitras, discriminalia, et periscelides, et murenulas, et olfactoriola, et inaures, et annulos, et gemmas in fronte pendentes . Que omnia propter superbum supercilium et impudicos ac luxuriosos actus hominum dicuntur, qui diffusi per omnia desideria, corpus ducunt impurum. Item  Isaias pompis lasciuorum comminatur dicens: Ingemuerunt omnes qui letabantur corde, cessauit gaudium tympanorum, quieuit sonitus letantium, conticuit dulcedo cithare cum cantico, non bibent uinum: amara erit potio bibentibus illam, attrita est ciuitas uanitatis .

XIu. Nomen autem pompe inuenitur etiam in diuinis litteris, sicut est illud in psalmo XXXIX, iuxta hebraicam tamen translationem: Beatus uir qui posuit Dominum confidentiam suam, et non est auersus ad superbias pompasque mendacii. Quod alia translatio de Greco ita expressit: Beatus uir cuius est nomen Domini spes eius, et non respexit in uanitates et insanias falsas. Ubi utique et ipsa uana oblectamenta corporalium sensuum significat. In Amos quoque  propheta, ubi ait: ue qui opulenti estis in Sion, et confiditis in monte Samarie optimates, capita populorum, ingredientes pompatice domum Isrel; qui separati estis in die malo, et appropinquatis solio iniquitatis; qui dormitis in lectis eburneis, et lasciuitis in stratis uestris; qui comeditis agnum de grege, et uitulum de armentis, qui cantatis ad uocem psalterii sicut Dauid. Putauerunt se habere uasa cantici bibentes in phialis uinum, et optimo unguento delibuti, et nichil patiebantur super contritionem Ioseph .

Xu. Pompe diaboli faciunt hominem lasciuum et uanum, per que efficitur a bono mutabilis, mali tenax, in uerbo grauis, in animo turpis, ubique fallax, letus ad prospera, fragilis ad aduersa, inflatus ad  obsequia, anxius ad opprobria, immoderatus ad gaudia, facilis ad humana, difficilis ad honesta. Desiderio comparande opinionis incensus, eis operibus quibus emitur fauor humanus inseruit, et morum bona contemnit, tantumque eum ardor humane laudis inflammat, ut laboriosa opera que populus admiratur, et quibus fama diffunditur, sine labore suscipiat, ut foris ubi potest magnus splendeat, cum intus ubi solus Deus uidet, squaleat.

XuI. Sunt etiam quorum uitam lingua turpis inflammat, qui inuerecundos sermones aut proferunt libenter, aut audiunt. Hoc loquuntur quod diligunt, et delectabiliter audiunt quod assiduis cogitationibus uoluunt, et turpem conscientiam manifestant. Tales  enim Scriptura introducit, que ait: Dixerunt enim apud se cogitantes non recte. Et post aliqua: uenite ergo et fruamur bonis que sunt, et utamur creatura tanquam in iuuentute celeriter, uino pretioso et unguentis nos impleamus, et non pretereat nos flos temporis. Coronemus nos rosis antequam marcescant: nullum pratum sit, quod non pertranseat luxuria nostra. Nemo uestrum sit exsors luxurie nostre: ubique relinquamus signa letitie, quoniam hec est pars nostra et hec sors . Horum illecebram sub specie mulieris adultere et Salomon ostendit, de qua dicit quod uecordi iuueni occurrat ornatu meritricio, preparata ad capiendas animas, garrula et uaga, quietis impatiens; que dicit se habere intextum funibus lectum, stratum tapetibus pictis ex  Aegypto, adsparso cubili myrrha, et ale, et cinnamomo. Hec et alia huiusmodi de pompis scripta reperiuntur.

XuII. De ceteris uero uitiis, siue sint spiritalia, ut hereses, schismata, iactantia, inuidia, animositas, elatio, odium; siue sint corporalia, id est que non solo animo sed corpore perpetrantur; ut est auiditas, ebrietas, intemperantia fornicatio, adulterium: ecclesiastici doctores dicunt, quod de septem principalibus uitiis procedant, id est de inani gloria, inuidia, ira, tristitia, auaritia, uentris ingluuie, atque luxuria. Que uitia habent matrem et reginam superbiam, cui quasi duces cum suis exercitibus obsequuntur. Hec septem uitia significata per illas gentes, quas uoluit Dominus deleri per filios Isrel,  Etheos uidelicet et Gergesseos, et Amorrheos, et Chananeos, et Phereseos, et Eueos, et Gebuseos. Et reuera multas et uarias per alios atque alios reges et populos Dominus aut transtulit aut uastauit atque deleuit. Has autem gentes idcirco per filios Isrel uoluit exstingui, ut significaret in septenario numero hec uitia ab electis suis uincenda atque calcanda. Hinc et Samson septem funes quibus ligatus putabatur disrupit, ut in septenario numero significarentur hec uitia, et per hec uitia omnia peccata generis humani, que Dominus noster iehsu Christus pertulit in corpore suo super lignum, ut illius uulnere sanarentur atque disrumperentur in nobis, et consequenter illi dicamus: Dirupisti uincula mea; tibi sacrificabo hostiam laudis. Nam quia his septem superbie uitiis  nos captos doluit, idcirco Redemptor noster ad spiritale liberationis prelium Spiritu septiformis gratie plenus uenit.

XuIII. Sed habent contra nos hec singula exercitum suum. De cenodoxia, id est inani gloria, inobedientia, iactantia, hypocrisis, contentiones, pertinacie, discordie, et nouitatum presumptiones oriuntur. De inuidia, odium, susurratio, detractio, exsultatio in aduersis proximi, afflictio autem in prosperis nascitur. De ira, rixe, tumor mentis, contumelie, clamor, indignatio, blasphemie proferuntur. De tristitia, malitia, rancor, pusillanimitas, desperatio, torpor circa precepta, uagatio mentis erga illicita nascitur. De auaritia, proditio, fraus, fallacia, periurium, inquietudo,  uiolentia, et contra misericordiam obduratio cordis oriuntur. De uentris ingluuie, inepta letitia, scurrilitas, immunditia, multiloquium, hebetudo sensus circa intelligentiam propagatur. De luxuria, cecitas mentis, inconsideratio, inconstantia, precipitatio, amor sui, odium Dei, affectus presentis seculi, horror autem uel desperatio futuri generantur. Ex quibus uidelicet septem, duo sunt carnalia, id est uentris ingluuies et luxuria: quinque autem spiritalia. Sed unumquodque eorum tanta sibi cognatione iungitur, ut nonnisi unum de altero proferatur. Prima namque inanis gloria gignit inuidiam: quia dum uani nominis potentiam appetit, ne quis hanc alius adipisci ualeat, tabescit. Sic quoque de inuidia generatur ira, tristitia autem  ab auaritia deriuatur. De duobus uero que carnalia sunt, cunctis liquet, de uentris ingluuie luxuriam nasci. Quia dum unum inordinate reficitur, alterum procul dubio ad contumelias excitatur.

XIX. Alii autem, maxime sancti Patres Aegyptii, octo dixerunt esse principalia uitia, et prima posuerunt ea que hic carnalia dicta sunt, id est gastrimargiam, quod sonat uentris ingluuiem, et fornicationem, quod hic generali nomine luxuria nominatur. Tertium philargyriam, id est amorem pecunie, quod nos auaritiam nominamus. Quartum iram, quintum tristitiam, sextum acediam, id est anxietatem seu tedium cordis, quod nostri inconstantiam uel uagatitatem nominare solent. Septimum cenodoxiam, quod  nos inanem gloriam dicimus. Octauum superbiam. Pretermiserunt uero inuidiam, maximum superbie prolem ac comitem; addiderunt autem acediam, quod doctores Ecclesie inter principalia uitia non posuerunt, sed magis illud de tristitia, siue luxuria nasci dixerunt: quia et reuera quasi proprium uidetur esse monachorum. Nam generaliter in cunctis fidelibus multo minus malum uidetur esse, quam inuidia: quia et in diuinis litteris maiori detestatione notatum inuenitur inuidia, quam uagatio mentis. Ultimum posuerunt superbiam, quod alii causam et originem omnium uitiorum esse dixerunt. Et reuera perspicuum est non de inani gloria superbiam, sed de superbia inanem gloriam generari. Pari autem contentu utrique duplici ea diuisione distinxerunt,  id est carnalia et spiritalia, cum tamen Apostolus simul omnia opera carnis manifesta esse dixerit. Omnium quoque uitiorum efficientiam quadripartitam esse dicunt. Nam quedam nonnisi actu corporis consummari possunt, ut uentris ingluuies et fornicatio: quedam uero sine ulla corporis actione complentur, ut superbia et cenodoxia: quedam autem commotionis sue causas extrinsecus excipiunt, ut auaritia et ira: alia uero intestinis motibus excitantur, ut acedia atque tristitia.

XX. Hec et multa huiusmodi uitia, que diuiduntur in operibus et pompis diaboli, qui est auctor et princeps peccatorum quibus in baptismo abrenuntiauimus, et quod peius est, ad ea iterum reuertentes,  earum inquinamentis sordidamur et oneribus deprimimur, ut merito dicamus: Sicut onus graue grauate sunt super me. Putruerunt et corrupte sunt cicatrices mee a facie insipientie mee. Miseriis afflictus sum usque in finem. Quorum corruptione dilaniamur, et sicut sani gaudemus. Propter ista comminatur nobis Deus iudex iustus, fortis et patiens, nisi conuertamur, penas eternas, ubi uermis noster non moritur, et ignis non exstinguitur. Propter ista atterimur et affligimur flagellis temporalibus in rebus humanis, bellis, captiuitatibus, pestilentiis, fame, egritudine. Propter sta incommoditas erum, siccitas, exundantia pluuiarum, inclementia frigoris, uehementia ardoris, defectio adiumentorum. Propter que non solum celitus corripimur et castigamur,  uerum etiam preponuntur nobis a Deo potestates, quibus subditi esse debemus, non solum propter iram, sed et propter conscientiam. Qui propter ista emendanda promulgant leges, decernunt iusta, proponunt supplicia, uincula, torturas, flagella, exsilia, amputationes membrorum, amissiones rerum, diuersi generis mortes; et auferri non possunt de mundo. Propter ista ecclesiasticus uigor, correptio, excommunicatio, de Ecclesia exclusio, leges penitentie, anathematizatio; et auferri non possunt de ecclesia. Constituuntur iudices, insistunt officia, mittuntur ultores, ut hec corrigantur: et ad cumulum miseriarum, quibus mortalis uita exstat plenissima, ubi statuta iustitia, nequitia condemnari et innocentia absolui putatur, ignorantia fallente plerumque e contrario  agitur, ut malitia uictrix redeat, et innocentia puniatur.

XXI. Hec prohibitio et eruditio contra eas cum quibus nascimur tenebras uigilant, et contra hos impetus opponuntur; plene tamen etiam ipse laborum et dolorum. Nam quid sibi uolunt multimode formidines, que cohibendis etiam paruulorum uanitatibus adhibentur? quid pedagogi? quid magistri? quid ferule? quid hora [Forte, lora]? quid uirge? quid disciplina illa, qua Scriptura sancta dicit dilecti filii latera esse tundenda, ne crescat indomitus, domarique iam durus aut uix possit, aut fortasse nec possit? Quid agitur his penis omnibus, nisi ut debelletur imperitia, et praua cupiditas infrenetur, cum quibus malis in hoc seculum  uenimus?

XXII. Quot et quantis penis aliis genus agitetur humanum, que non ad malitiam et nequitiam iniquorum, sed ad conditionem pertinent miseriamque communem, quis ullo sermone digerit, quis ulla cogitatione comprehendit? Quantus est metus a deceptionibus et mendaciis hominum, a suspicionibus falsis? Quanta putamus esse, quam misera, quam dolenda? Quandoquidem hi iudicant, qui conscientias eorum de quibus iudicant cernere nequeunt, et cum quis queritur utrum sit nocens cruciatur, et innocens luit pro incerto scelere certissimas penas; non quod illud commisisse detegitur, sed quod non commisisse nescitur. Ac per hoc ignorantia iudicis plerumque est calamitas innocentis; et quod est intolerabilius  magisque plangendum, rigandumque si fieri potest fontibus lacrymarum; cum propterea iudex torqueat accusatum, ne occidat nesciens innocentem, fit per ignorantie miseriam, ut et tortum et innocentem occidat, quem ne innocentem occideret torserat. Quia plerumque hi qui arguuntur, ui doloris superati, de se falsa confessi etiam puniuntur innocentes, et utrum innocentem an nocentem iudex occiderit, nescit. uerum est quod ait Scriptura: Tentatio est uita hominis super terram. Et: Propter iniquitatem corripuisti hominem, et tabescere fecisti sicut araneam animam eius. Oriuntur inter Ecclesie rectores et reipublice administratores innumere contentiones, et instigante superbia, cupiditate atque  inuidia et clausis oculis zelamur et belligeramus ad inuicem proximi quibus . . . . . . Nemini quidquam debeatis, nisi ut inuicem diligatis. Et tot ac tanta mala nobis imminentia consentimus, quibus esse non debebat aduersus carnem et sanguinem colluctatio, sed aduersus principes et potestates, aduersus mundi rectores tenebrarum harum, aduersus spiritalia nequitie in celestibus. Indicta sunt nobis innumera bella principis et potestatis eris huius, qui operatur in filios diffidentie, seuit aduersum nos totis uiribus.

XXIII. Terrores etiam diuine comminationis intonant super nos. Seueritas legum et districtio regum uigilant ad cercendos nos, et nichil horum attendimus, nisi ut inuicem mordeamus et comedamus, ut ab inuicem consumamur. Heu, proh dolor! Tam  securi pergimus ad tenebras exteriores, quasi ibi nobis cubicula exstruantur, cubilia sternantur, delicie preparentur, ministri procurentur, thesauri congerantur, ornamenta multiplicentur, cum Scriptura dicat: Quodcunque potest manus tua facere, instanter operare: quia nec opus, nec ratio, nec sapientia, nec scientia erunt apud inferos, quo tu properas. Unde nobis tam impudens superbia, importuna cupiditas, infrunita lasciuia? nisi quia ad ea quibus in baptismo abrenuntiauimus, imprudenter reuertimur; et contingit nobis res ueri prouerbii: Canis reuersus ad uomitum suum, et sus lota in uolutabro luti. Unde bella et lites, ait Apostolus, in uobis? Nonne hinc: ex concupiscentiis uestris, que militant in membris uestris?

 XXIu. Manifestum est ergo, omnem contentionem inter nos ex cupiditate oriri: quoniam non est tale bonum quod hic amamus, ut nullas angustias faciat amatoribus suis. Ideo plerumque diuidimur litigando, mortiferas aut certe mortales uictorias requirendo, et cum quis uicerit superbus extollitur. Si uero conditionem cogitans casusque communes, magis que accidere possunt aduersis angitur, quam eis que prouenerint secundis rebus inflatur. Res enim quelibet terrena simul a multis possideri non potest; quia si unus possidet, ab eius possessione alter excluditur. Res autem diuine, quas Deus iubet ut amemus, sic a multis possidentur, ut nulli crescente numero possidentium, aliquid minuatur. Nullo enim modo fit minor, accedente seu permanente  consorte possessio bonitatis; imo possessio bonitas, quam tanto latius, quanto concordius indiuidua sociorum possidet caritas. Non habebit istam possessionem, qui eam noluerit habere communem: et tanto eam reperiet ampliorem, quanto ibi amplius potuerit amare consortem. Quia ergo ista que amare debemus inordinate amamus, ideo bella et lites ex concupiscentiis nostris oriuntur in nobis.

XXu. Sed sciendum nobis est, omnibus modis non posse nos ad regnum pacis eterne transire, nisi hic eam pacem tenuerimus, quam belli huius, in quo caro concupiscit aduersus spiritum, et spiritus aduersus carnem, multis et uariis certaminibus  querit. Hoc autem bellum nunquam ullum esset, si natura humana per liberum arbitrium in rectitudine, in qua facta est, perstitisset. Nunc uero que pacem felix cum Deo habere noluit, secum pugnat infelix, et cum sit hoc. . . . . . melius est tamen quam priora uite huius. Melius confligitur quippe cum uitiis, quam cum sine ulla conflictione dominantur. Melius est, inquam, bellum cum spe pacis eterne, quam sine ulla liberationis cogitatione captiuitas. Cupimus quidem etiam bello carere, et ad capessendam ordinatissimam pacem, ubi firmissima stabilitate potioribus inferiora subdantur, igne diuini amoris succendimur: sed si, quod absit, illius tanta boni spes nulla esset, malle debuimus in huius conflictionis molestia remanere, quam uitiis in nos dominationem,  non eis resistendo, permittere.

XXuI. Suscipiendum est igitur bellum contra uitia, et gerendum acriter, ne ad damnabilia peccata perducant. Et siquidem nondum uictoriarum consuetudine roborata sunt, facilius uincuntur et cedunt: si autem uincere atque imperare consueuerunt, laboriosa difficultate superantur. Hec est autem in fide Christi. Nam si lex iubens adsit, et spiritus iuuans desit; per ipsam prohibitionem desiderio crescente peccati atque uincente, etiam reatus preuaricationis accedat. Nonnunquam sane apertissima uitia aliis uitiis uincuntur occultis, que putantur esse uirtutes, in quibus regnat superbia et quedam sibi placendi altitudo ruinosa. Sed tunc uicta uitia deputanda sunt, cum Dei amore uincuntur;  quem nisi Deus ipse non donat, nec aliter donat, nisi per mediatorem Dei et hominum hominem Christum Iesum, qui factus est particeps mortalitatis nostre, ut nos participes faceret diuinitatis sue.



[a 1Kb] EPISTOLA III. AD SOROREM.

Charissime ac suspicientissime in Christo sancte sorori Leidradus licet indignus Lugdunensis Ecclesie episcopus in Domino Iesu Christo sempiternam salutem.

Cognoscere dignetur prudentia almitatis tue nos iuxta donum donantis Dei uiribus corporis aliquantisper preualere; et secundum quod, si incerta salus propter suspectos casus uite huius habet, de  salute nostra gratias Deo debere. Deinde secundum uires animi memores nos esse in orationibus nostris pro salute uestra temporali et eterna. uos quoque, si bene ualetis, et in orationibus uestris, iuxta quod de uobis confidimus, memores nostri estis, immensas Deo referimus gratias, eo quod secundum quod desideramus esse uos constat. Noui autem animum uestrum nuper uehementi dolore perculsum, post mortem filii, postea fratris. Et utique tanti solatii priuatio nullo modo nos potest sine graui dolore affici; quoniam de quorum uita gaudemus, consequenter de eorum morte dolemus; et tanto maiore tristitia cor nostrum premit cuiuscunque mors,  quanto maiore letitia subleuabat uita. Neque enim iura nature penitus exstinguere possumus, ne doleamus; sed forsitan consilio meliore lenire, ut toleremus; ne forte contingant ut dum amoris sequax animus pro proximo dolet ut blandus, iudiciis diuinis efficiatur infensus. Multa enim discretione opus est, ut in huiusmodi damnis inter Deum iudicantem et proximum morientem equitatis tenorem non relinquamus; quatenus et iustissimo iudici ingrati non existamus, et mortuo proximo compassionis dolorem iuxta mensuram exhibeamus. Audiendum omnino est consilium beati Pauli apostoli dicentis: Nolo autem uos fratres contristari de dormientibus, id est, morientibus, sicut et ceteri qui spem non habent resurrectionis. Aliud est enim infidelem infideliter  flere mortuum, quasi ex toto perditum, quem non speret esse uicturum; aliud est fidelem fideliter mortuum interim condolere, quem non dubitat esse resurrecturum. Et quanquam, ut superius dictum est, fieri non possit ut eius nobis non sit mors amara, cuius dulcis est uita, et hinc sit luctus humani et affectuosi cordis, quasi uulnus, aut ulcus; recte tamen huic sanando adhibentur officiose consolationes: est enim quod sanetur: et quanto est animorum melior, tanto in eo citius faciliusque sanetur. Cum igitur de carissimorum mortibus, maxime quorum sunt humane societati officia necessaria, nunc mitius, nunc asperius affligatur uita mortalium; tamen eis quos diligimus iustius congratulamur, cum moriuntur, quam toleramus, cum a fide  uel bonis moribus labuntur. Quia tentatio est uita humana super terram. Et: ue mundo ab scandalis. Et cum mors eorum nos contristat, ipsa iterum consoletur; quia caruerunt malis, quibus in hac uita boni homines uel conteruntur, uel deprauantur, uel in utroque periclitantur. Crede quia, ut mihi uidetur, ex altera parte omni morienti congratulandum est; ne forte si uixisset, peior obiisset. Sed quia id hominibus suaderi non potest, illud subtiliter considerandum est, quod cum omnes mortales et morituri nascamur, alii moriuntur in uteris matrum,  alii mox in hanc lucem effusi; et deinceps non inuenitur qui numeretur dies aut annus, in quo non mors occurrens intercipiat uitam eius qui adhuc uiuere uellet, seque uiuere putaret. Cum hec igitur ita sint, diligenti consideratione mutatur, quotidianas Deo debemus grates exsoluere, quia dedit quod uiximus, quandiu uiximus, non dolere de hoc quod morimur, ultra quod nunquam accepimus ut uiueremus. Quis, rogo, non moritur? Si Saluator, dator salutis et uite, mortuus est, quis tam stultus est ut semper uelit uiuere, dum nouit pro nobis mortem gustasse? uita nascimur equales, cequaliter morimur omnes. Diuersa est merces post mortem, mors tamen omnibus una. Ploramus et gemimus, sed prodesse ad inuicem non ualemus. Luctus adest  oculis, et nullus fructus operis: quia non reuelatur, cum plangimus. Surda et dura est mors: nec audit, nec condolet. Nulla potestas auxiliari sibi potest. Figulus ille qui omnes de una terra plasmauit, nouit quale et quando uas frangat. Nullum tamen illi perit; quia qui fecit de puluere, de puluere reficiet. Ad iussionem Omnipotentis nemo potest esse rebellis. Qui adhuc uiuit, consideret unde possit prodesse mortuo. Quia et qui mortuus est, non eget infructuoso luctu, sed fructuoso suffragio. Iam sufficiat preterita damna plorasse. Demus operam, futuram nobis mortem leuigare. Quod uitari non potest, non ualde timendum est. Ea uero timenda sunt mala que et uiuentes uitare possumus et post mortem sunt mala. Nam mors, que in se mala est, malis  propterea mala est, quia per eam ad peiora transeunt: bonis uero bona est, quia per eam ad meliora transeunt. Nemo sibi uiuit, et nemo sibi moritur. Si uiuimus, Domino uiuimus: si morimur, Domino morimur. Christus mortuus est, et resurrexit, ut et mortuorum et uiuorum dominetur. Ergo cogitatione, locutione, operatione ea studeamus, per que illi placeamus, cuius potestas est male uiuentes damnare, et bene morientes glorificare; quique tribuit male uiuentibus per emendationem bene mori, nunquam tribuit bene morientibus male uiuere.




ANNO DOMINI DCCCXu.
AMALARIUS TREuIRENSIS ARCHIEPISCOPUS.





NOTITIA HISTORICA IN AMALARIUM.


 Amalarius Fortunatus, monachus Benedictinus, et ab anno Christi 810 archiepiscopus Treuirensis, qui missus a Carolo Magno in Saxoniam anno 811 ecclesiam Hamburgensem in honorem beate uirginis consecrauit, triennio post exstinctus. uitam eius scripsit Constantinus Cetanus editam Rome 1612, 4o, qui librum de diuinis Officiis non Metensi, sed huic Amalario tribuendum contendit, quod preter  Anonymum Mellicensem, cap. 71 de Scriptoribus ecclesiasticis, diserte etiam facit Albericus monachus Trium Fontium in Chronico ad annum 810, page 155: »Wasco abbas Mediolaci fuit archiepiscopus Treuerensis, et post eum Amalarius Fortunatus cardinalis, qui librum Officiorum ecclesiasticorum composuit. Sed libri de Officiis ad Ludouicum Pium gloriosissimum, ut eum compellat, imperatorem,  scripti sunt post annum 819  , cum Amalario Treuirensi iam defuncto successisset Hettius. Confer que Sirmondus ad Cetanum, apud Labbeum de S. E. tom. l, pag. 692 seq., et tom. Iu Operum Sirmondi, p. 643 seq. Epistole quoque sex, quas uulgauit Dacherius tom. uII Spicilegii, p. 164, et tom. III editionis noue, pag. 330, quarumque ultima est de Obseruatione Quadragesime, non Treuirensem, sed eumdem, qui de officiis scripsit, Amalarium habent auctorem. Et priores quidem, que de nomine Iesu tractant, sunt ultimum caput libri tertii de Officiis  ecclesiasticis, quod in editionibus desideratur, sed notatur in indice capitum. uide B. Ittigium de Bibliothecis Patrum, p. 213. Amalario autem Treuerensi Epistolam de Ceremoniis baptismi ad Carolum Magnum sub Alcuini nomine a Canisio tom. uI Antiquar. Lect., pag. 366, et tom. II editionis noue, pag. 543, atque inter Alcuini Opera, p. 1151, uulgatam uindicat codex Petauianus, teste Sirmondo notis ad Theodufii Aurelianensis librum de Ordine baptismi, tom. II Operum, pag. 943.





AMALARII EPISTOLA AD CAROLUM MAGNUM IMPERATOREM. DE CAEREMONIIS BAPTISMI.






MONITUM PRAEuIUM.


Celeberrimus scriptor Henricus Canisius, tom. uI Antiq. Lect., typis primo uulgauit ex cod. ms. bibliothece Weingartensis Epistolam de Ceremoniis baptismi ad Carolum imp. Aug. nomine auctoris destitutam, quam tamen is Alcuini nostri esse suspicabatur, tum propter dicendi genus Alcuini non absimile; tum propter illum, ad quem hec Epistola missa est, qui sibi uidebatur fuisse Carolus Magnus, Alcuinum huiusmodi questionibus exercere solitus. Iudicium hoc seu coniecturam Canisii secutus cl. Quercetanus, ab eodem hanc epistolam mutuauit, et inter Opera Alcuini pag. 1151 et seqq. edi curauit. uerum utriusque Scriptoris errorem detexit celeberrimus rerum antiquarum scrutator Iac. Sirmondus, postquam is ex cod. Petauiano didicit, auctorem illius epistole nominari Amalarium episcopum, quem non alium esse recte iudicabat quam Amalarium Treuirensem archiepiscopum, qui eo tempore quo questiones  ille de baptismi ceremoniis, quibus in hac epistola respondetur, a Carolo imp. ad omnes regni sui archiepiscopos per epistolam encyclicam, misse fuere, hoc est, anno circiter 812, illam cathedram tenebat. Quam suam sententiam Sirmondus ex ipso illius responsorie epistole contextu roborauit, in cuius fine scriptor se episcopum profitetur his uerbis: »Dixisti, serenissime imperator, uelle uos scire qualiter nos et suffraganei nostri doceremus populum de sacramento baptismi.« Cum igitur Alcuinus non fuerit episcopus uel archiepiscopus, habens sub se episcopos suffraganeos; et septem saltem annis ante scriptam Caroli imp. encyclicam in uiuis esse desierit, nemo non eruditorum calculo Sirmondi de auctore huius epistole subscripsit.

uerum hisce ratiociniis deinceps non indigebimus; postquam hec de Ceremoniis baptismi epistola, una cum encyclica Caroli Magni ad Amalarium Treuirensem episcopum nominatim directa; simul et altera,  eiusdem imperatoris ad illam Amalarii responsoria ac laudatoria, detecta fuit in cod. ms. Tigurino octingentorum annorum, et mecum communicata ab eruditissimo D. Martino Gerbert, celeberrimi monasterii S. Blasii in Silua Hercinia tunc asceta multis laboribus litterariis claro, nunc eiusdem ob preclaras suas dotes insignis illius abbatie presule et S. R. I. principe. In illa enim Caroli epistola responsoria diserte  Amalarius appellatur Treforum seu Treuirorum episcopus.

Igitur iam hic absque ulla de uero auctore hesitatione illam de Ceremoniis baptismi epistolam, que apud Quercetanum Alcuino fuit supposita, sub nomine Amalarii laudati Treuirorum archiepiscopi uulgamus. Opere uero pretium duximus, ut simul illi adiungantur, que in prefato codice Tigurino per modum unius fasciculi, ab Amalario ad Petrum Nonantule abbatem, suum quondam in legatione Constantinopolitana socium directi, connexa habentur. Ex quibus animaduertent uiri eruditi, Amalarium episcopum Treuirensem alia quedam scripsisse, et allegorice exposuisse, que ad diuinum officium seu liturgiam ecclesiasticam pertinent, nimirum »de consentientia« seu conuenientia, ut interpretator, »in toto nostro,« ut scribit in epistola ad Petrum abbatem, »officio, quod agitur in missa siue in psallendo, siue in situ, siue in qualitate, siue in quantitate, cum nostris  authenticis, quos omnis Ecclesia colit.« Et: »de nocturnalibus officiis et de aliis que in die aguntur;« et »de Cena Domini et Parasceue et Sabbato sancto.« Que causa esse potuit confusionis utriusque Amalarii, Treuirensis nimirum episcopi, et Metensis diaconi, in unum, ob utriusque idem nomen, idemque studium. Nolim uero hic illam de uno uel duobus Amalariis resuscitare controuersiam, quam optime confecisse uidetur u. C. Iac. Sirmondus in erudita epistola opinioni D. Cetani opposita, que exstat tom. Iu Operum eiusdem Sirmondi, edit. uenet. 1728, pag. 461. Suspicor nichilominus Amalarium alterum Metensem plura e scriptis prioribus cognominis sui episcopi mutuasse et in sua transtulisse: multa etiam, que ad Amalarium Treuirensem pertinent in capitulis libri de diuinis Officiis, pariter Alcuino suppositi, contineri. Suspicionem mouet quod utrobique Ceremonie diuini Officii, ut plurimum per rationes mysticas exponantur, qua methodo se usum fuisse Amalarius Treuirensis profitetur in sua ad Petrum  abbatem epistola. uerum ista eousque relinquere oportet, donec ex aliis codicibus adhucdum forte alicubi delitescentibus maior his tenebris lux effulgeat.

Ceterum multa de Amalario hoc nostro, inquit Pagius ad annum 814, n 31, commentitia circumferuntur; saltem multa adhucdum de eius dignitate  seu auctoritate metropolitica, de anno adepti episcopatus, de die et anno obitus in obscuro latent. Illud ex Actis illius temporis certum est, quod anno 813, incipiente uerna temperie cum Petro Nonantulano abbate in Orientem a Carolo Aug. pro pace cum Michele imp. confirmanda directus fuerit, prout ex concordi narratione Annalistarum contemporaneorum, et maxime ex epistola Caroli ad Michelem imp. nuper detecta constat. Certo insuper asseri posse pronuntiat Pagius loc. cit. et anno 811, n. 10, quod idem Amalarius Treuirensis Transalbianam Saxoniam erudierit, illuc in hunc finem anno 811 missus a Carolo Magno.

Initium episcopatus Amalarii Browerus in annum 810 reponit; illustrissimus D. ab Hontheim, tom. I Hist. Treuir., pag. 163, not., existimat, ex precepto Ludouici Pii de anno 834, apud Lindenborgium Script. Septentrional. pag. 125, edit. recent., apparere, illum iam anno 809 archiepiscopum fuisse. De  anno obitus Amalarii similiter nichil certi habemus. Masenius quidem in adnotat. 16 ad Annales Treuirenses Broweri mortem eius consignat anno 814, laudatque probatissimos »Annales Treuirorum, quos ante annos trecentos Balduinus archiepiscopus ex archiuo principali magna cura colligi iussit.« Cui sententie accedit Mabillonius libro XuII Annal. Bened., num. 26, nec contradicit Pagius ad hunc annum n. 31. Sunt tamen qui credunt, illum Amalarium, qui anno 825 cum Haltigario episcopo Cameracensi acta concilii Parisiensis in causa imaginum ad Ludouicum imp. detulit, fuisse episcopum Treuirensem; atque adeo hunc uitam usque ad illum annum 825 produxisse.  uerum huic opinioni obstat quod iam ante illum annum, nimirum anno saltem 816 uel 817 sedem Treuirensem tenuerit Amalarii successor Hetti, prout patet ex huius epistola ad Frotharium Tullensem episcopum, quam ipse D. Bouquet ibidem pag. 395 exhibet, scriptamque censet anno 817, quo  Bernardus rex Italie contra Ludouicum Pium turbas ciere molitus est. uide etiam aliam epistolam eiusdem ad eumdem ibidem pag. 397, ad annum 819 ab ipso D. Bouquetio consignatam. Nos Masenii calculo adheremus, donec meliora prodeant in lucem.

Quod metropoliticam auctoritatem Amalarii Treuirensis concernit, ipse in fine epistole de Ceremoniis baptismi imperatori modeste insinuat, nullam sibi hucusque datam fuisse potestatem in suffraganeos episcopos; ad quod imperator respondet, ut sicut hactenus Cesaream ordinationem et dispositionem de ea re exspectauit, ita ulterius eamdem exspectet, donec ad illius ueniat colloquium. Ex quibus colligo metropoliticam auctoritatem Treuirensis episcopi eo tempore ex quibus causis, nescio, fuisse turbatam. Certe episcopi aliquot Metenses, Chrodogangus, Angilramus et Drogo, archiepiscopali honore et ipsi gauisi sunt. Fortassis tunc agebatur de transferenda metropolitica dignitate Treueris Metas?  uerum de hoc alii curent. Nobis sufficit, nonnulla suggessisse, que eruditorum Treuirensium maiore inquisitione digna censuimus.

Igitur que hic cum eruditis communicamus, sequenti ordine exhibemus. Primo loco collocamus Epistolam Petri abbatis monasterii Nonantule ad Amalarium hactenus ineditam, qua flagitat ad se mitti Expositionis codicem in itinere maris, nimirum tempore legationis Constantinopolitane, compositum; et Expositionem de Fide et Scrutinio seu Baptismo. Hanc sequitur epistola Amalarii ad priorem responsoria, designans chartas ad Petrum mittendas. Ex his precipua est, quam subiungimus, interrogatio Caroli imp. scire uolentis qualiter ipse Amalarius et suffraganei sui doceant et instruant sacerdotes et  plebem sibi commissam de baptismi sacramento. Hanc epistolam excipiet responsoria Amalarii ad singula interrogata de uariis baptismi Ceremoniis, que illa ipsa epistola est quam Canisius Alcuino falsa, ut diximus, coniectura attribuit. Huic adiungimus Responsoriam Caroli Magni post lectam priorem ad Amalarium missam, pariter hucusque incognitam, in qua imperator promptam industriam sanamque doctrinam Amalarii laudat, et illum ad maiora hortatur.





I. [a 1Kb] EPISTOLA uENERABILIS ABBATIS PETRI.

Domino et uenerabili et mihi cum summo amore nominando Amalario presuli almo, Petrus indignus abba, in Domino salutem.

Notum sit uenerabili almitati tue quia propitiante Deo sani sumus; et sedulo in precibus existentibus  [Forte, existimus] pro tua tuorumque sospitate: et humili prece tuam beatitudinem deposcimus ut pro nobis apud Deum intercessor existas. Et obsecramus tuam amabilem et inuiolabilem caritatem, ut illum Expositionis codicem, quem dictante Spiritu sancto corde tuo in itinere maris exposuisti, nobis dirigere digneris, ad augmentum et statum sancte Ecclesie nostre; ut qui legerint, et edificati fuerint, pro te, beatissime pastor, Domino preces fundant. Iterum obsecro de illa Expositione, quam ipse de Fide et Scrutinio seu Baptisma, imperante pie memorie domno Carolo, exposuisti, ut pariter dirigas. Hec nostra postulatio [Forte, hac . . . postulatione] impleta magnam te apud Deum mercedem inueniri credas, et pro te plures oratores, et me indignos fratresque  nostros in omnibus seruientes, quidquid nobis tua ueneranda almitas iusserit; et nobis de sanitate tua qui [Forte, quid] nuntiare digneris.



II. RESPONSORIA AMALARII AD PRAECEDENTEM EPISTOLAM PETRI ABBATIS.

Desiderantissimo et reuerentissimo ac sanctissimo, igitur et merito laudando Patri et fratri Petro grandeuo, uenerabili abbati [in] monasterio Nonantule, Amalarius exiguus in Domino perennem salutem.

Nuperrime suscepi a uestra sanctitate directam epistolam, plenam caritate et humilitate, in qua inter alia continebatur, ut meum, non tantum  meum, sed et uestrum, quamuis paruum opusculum, quod inter equoreas comminationes cudimus, uestre celsitudini scriberem: in quo si quid dignum, si quid honestum, si quid rationale reperitur, non mee nempe doctrine, sed uestris merito sanctis precibus deputantur. Unde oro, sanctissime Pater, quidquid in eo, temeritate mea faciente ac stulta presumptione, irrationabiliter scriptum est, per uestram prudentiam correptionem habere mereatur, et nos indulgentiam apud omnes doctores. Scripsi enim quidquid mihi uidebatur iustum et honestum, non eo animo ceu ualuerim omnem rectitudinem  presumpti operis indagare, sed ut tangerem meo incepto utros [Forte, uiros] industrios, qui facillime possent rei ueritatem dilucidare eius, quam uehementer desiderabam.

Scripsi, ut nostis, quod illos arbitrabar imitari qui in choro stant et cantant intrante episcopo in ecclesiam, ut postea sequenti opere demonstrabitur, que conscientia [Forte, consentientia] esset [in] toto nostro officio, quod agitur in missa, siue in psallendo, siue in situ, siue in qualitate, siue in quantitate cum nostris authenticis, quos omnis Ecclesia colit; reputans apud me nichil statutum esse in Ecclesia, neque ante anticos [antiquos] Patres, neque apud recentiores, quod ratione careat. Si enim gentiles argumentantur [Forte, argutantur] ludos aliquos suos  allegorice promere (sicut aleatores, qui perhibent tribus tesseris suis tria tempora significari, presens, preteritum et futurum; et uias eorum senario numero distinguunt propter sex etates hominum, quanto magis Christianam industriam ac rationem [Ms., orationem] sibi a Deo concessam nullo modo excederet frustra aliquid statuere? Non ideo exemplum de gentilibus posui, ut eos imitemur; sed si illi hoc uel illud argumentantur [Forte, argutantur] rationis, quanto magis totum, quod rationis est, Christianus sequi debet, qui summe rationi Deo se sponsorem facit. Non ideo Dominus uillicum iniquitatis laudatum esse dicit, ut illum imitaremur, sed si ille ex uillicatu iniquitatis prudenter sibi in futurum prouidit, quanto magis oportet Christianum ex  iustis censibus acquirere, qui eum recipient in eterna tabernacula? Rogo, Pater, ut non ad publicas aures libellus noster mittatur, ne intret in dentes obtrectatorum, neque cachinnis superborum per auras resultans de humillima doctrina paupertatis nostre. Quoniam non me prefero magistrum de hac scriptione, sed discipulum inquirentem quod diligo scire.

Addit etiam sanctitas uestra in epistola commemorata scedas, quas legisti missas ad domnum Carolum imperatorem a nostra paruitate, de Scrutinio et Baptisterio, predicto operi innectere, quod non distuli, preponens illud, quoniam antea quisquis catechizatur et baptizatur quam perueniet ad sacros ordines. Addidi etiam et ipsas epistolas, quas gloriosissimus  imperator memoratus misit nobis; in prima nos excitans ad id faciendum, in secunda prebens auctoritatem operi facto. Similiterque uos precor, ut non pigeat dilectionem uestram perlegere ea que modo addimus, et ille non legit, ut sicut ea que ipse legit, sic et hec que uobis leguntur, ex uestra sancta auctoritate corrigantur, que corrigenda sunt, et firmentur, que firmanda sunt. Mihique libuit uestram epistolam operi uobis specialiter directo preponere cum uersibus quibusdam marinis. uos enim meum nullum latere uolo. Pertractaui, postquam corpore  sequestrati sumus, aliqua inquirere de Nocturnalibus officiis et de aliis que in die aguntur; et de Cena Domini et Parasceue et Sabbato sancto. Ad quod si uestre orationes meme perduxerint, credo meis motibus adesse et adfuturam fore misericordiam Domini. ualete in Christo!





III. [a 1Kb] INTERROGATIO CAROLI IMPERATORIS.

In nomine Patris, et Filii, et Spiritus sancti. Carolus serenissimus Augustus a Deo coronatus, Magnus, pacificus imperator, Romanum gubernans imperium, qui et per misericordiam Dei rex Francorum et Longobardorum, Amalario uenerabili episcopo, eternam in Domino salutem.

 Sepius tecum, imo et cum ceteris collegis [Pez. addit tuis] familiare colloquium, de utilitate sancte Dei Ecclesie habere uoluissemus, si absque molestia corporali id effici potuisset. Sed quamuis sanctitatem tuam in diuinis rebus tota intentione uigilare non ignoremus, omittere tamen non possumus, quin tuam deuotionem, sancto incitante Spiritu, nostris apicibus compellemus atque commoneamus, ut magis ac magis in sancta Dei Ecclesia studiose ac uigilanti cura laborare studeas in predicatione sancta et doctrina salutari; quatenus per tuam deuotissimam solertiam uerbum uite eterne crescat et currat, et multiplicetur numerus populi Christiani in laudem et gloriam Saluatoris nostri Dei.

Nosse namque [Al., itaque] per tua scripta, aut  per te ipsum uolumus, qualiter tu et suffraganei tui doceatis et instruatis sacerdotes Dei [et] plebem uobis commissam de baptismi sacramento, id est, cur primo infans catechuminus efficitur; uel quid sit catechuminus? Deinde per ordinem omnia que aguntur. De scrutinio, quid sit scrutinium? Et de symbolo, quid [Al., que] sit eius interpretatio, secundum Latinos? De credulitate, quomodo credendum sit in Deum Patrem omnipotentem, et in Iesum Christum Filium eius natum et passum; et in Spiritum sanctum, sanctam Ecclesiam catholicam, et cetera que sequuntur in eodem symbolo? De abrenuntiatione Satane et de omnibus operibus eius atque pompis, quid sit abrenuntiatio, uel que opera diaboli et pompe? Cur exsufflatur [Al., insufflatur], et cur exorcizatur?  Cur catechuminus accipit salem? Quare tangantur nares, pectus ungatur oleo? Cur scapule [Ms., spadule] signentur [Al., scapule lauantur]? Quare pectus et scapule liniantur? Cur albis induitur uestimentis? Cur sacro chrismate caput perungitur, et mystico tegitur uelamine, uel corpore et sanguine Dominico confirmatur?

Hec omnia subtili indagine perscripta nobis, sicut diximus, nuntiare satage: uel si ita teneas et predices, aut si in hoc quod predicas, teipsum custodias. Bene ualete [Al., uale] et ora pro nobis.



Iu. RESPONSIO AMALARII EPISCOPI.


Gloriosissimo et excellentissimo Augusto, a Deo coronato, Carolo serenissimo, uita salusque perpetua.

Domine mi Christianissime imperator. Misistis ad seruulum uestrum inquisitiones, secundum uestram misericordiam, de sacro baptismate, per ordinem interrogantes cur unaqueque res agatur in baptisterio ut in scrutinio: sicut in omnibus Christi exemplum sequimini, sic et in isto; qui ad hoc interrogauit Philippum, ut doceret, dicens: Unde ememus panes, ut manducent hi ? Tamen, ut Euangelista ait: Ipse enim sciebat quid esset facturus. Quanquam idoneus non sim uestre interrogationi respondere,  tamen inobedientem me non oportet esse, quin omnibus sensibus et intellectu meo uestris sanctis iussionibus obtemperem. Ideoque quod coniicere possumus [Al., potuimus], scripsimus de his rebus que uestra dominatio interrogauit, et quod in promptu inuenimus in dictis sanctorum Patrum, illuc magis aciem mentis direximus ex his que admonitioni uestre congrua uidebamus. Nos uero quanquam ignari simus, non cessamus pro uobis et uestra misericordia, quam exercetis in omnes Dei cultores, gratias Deo agere, et stabilitatem atque sapientiam imprecari uestro regimini; quarum interrogationum prima hec consistit: Cur infans catechumenus fiat ante baptismum?



De catechumenis

 Scimus enim, excellentissime imperator, omnes homines sub peccati iugo teneri ab ipso articulo natiuitatis eius, usque ad secundam natiuitatem; et ueridicam esse sententiam Psalmiste, qui inquit, Ecce enim in iniquitatibus conceptus sum, et in peccatis concepit me mater mea . Et hoc est propter inobedientiam primi hominis et eius transgressionem, a quo ducimus originem carnalem: et non posse nos reformari ad imaginem eius qui nos creauit, nisi per salutare baptisma, quod nondum accepimus; neque patet aditus regni celorum, nisi renascamur ex aqua et Spiritu sancto . Sumus enim ante baptisma in tenebris ignorantie; in desideriis carnis ambulantes, facimus ea que non  conueniunt: uiuimus secundum ueterem hominem, qui corrumpitur secundum desideria erroris. Ideoque qui desiderat secundum nouum hominem reformari, necesse est ut instruatur a doctoribus Ecclesie, qualis ante baptismum sit; qualis post baptismum futurus per Dei gratiam, ut de tenebris peccatorum in lucem ueritatis conuertatur; relicto nomine falsorum deorum colat unum Deum uiuum et uerum. Et postquam hec percepit a catholico doctore, catechumenus dicitur, [id est] instructus siue auditor.

Non possumus cognoscere ueritatem, antequam sciamus quid sit falsum. Igitur oportet nos docere illum, a quo recesserit peccando, et in quo errore permaneat: et postea in quem oporteat credere, et  fidem tenere per opera caritatis. Et sicut Augustinus ait in libro de Fide et Operibus : »Sic catechizandos eos qui baptismum petunt, ut non solum audiant atque suscipiant quid credere, uerum etiam qualiter debeant uiuere: sic promitti fidelibus uitam eternam, ut non etiam per fidem mortuam, que sine operibus saluare non potest, ad eam se quisque posse peruenire arbitretur, sed per illam fidem gratie, que per dilectionem operatur.« De qua instructione, si quis uult, satis reperire potest in Augustino de catechizandis rudibus. Super paruulos orationem faciant [Ms., facimus], ut cecitas cordis in eis depellatur, dirumpantur laquei Satane, quibus fuerant colligati, et idonei efficiantur per incrementa et ministrationem membrorum  ea cognoscere que dimittenda sunt, et que tenenda.



De scrutinio.

In scrutinio quippe facimus signum crucis super pueros, sicut inuenimus scriptum in Romano Ordine, et genuflexionem et adiurationem [Edit., admirationem]; et docemus orationem Dominicam patrinos et matrinas, ut et ipsi similiter faciant, quos suscepturi sunt a sacro baptismate. Similiter docemus symbolum, quod signum in nostra lingua uertitur, uel cognitio. Quando diuidebantur apostoli per totum orbem predicationis causa, dederunt illud [signum] predicationis, ut si quis talia confiteretur qualia ibi dicuntur, cognitionem daret se a Christi apostolis siue a successoribus eorum didicisse.



Cur in fronte faciamus signum.


Sedes uerecundie in fronte solet esse. Siquidem Iudei in fronte erubescunt credere in illum quem norunt crucifixum, ut Paulus apostolus ait: Nos autem predicamus Christum crucifixum Iudeis quidem scandalum, gentibus autem stultitiam . Sed nos credimus per Crucifixum saluari, de cuius nomine Iudei erubescunt, cuius nos nomine credimus muniri; atque ideo in fronte signum crucis facimus, ubi sedes uerecundie est, sicut iam diximus.



Quali signo signemus nos.

Et non alio signo signamus nos, nisi signo crucis; quia Dominus in carne natus uexillum crucis, quo  suorum frontes [a 1Kb] signaret, afferens, ut destrueret mortis imperium; et per tale signum recognoscat contraria potestas, principatum se perdere in istis, quos Deus uocauit ad gratiam baptismi. Illud signum faciunt in frontibus eorum presbyteri, acolythi, patrini et matrine. Scribitur in edificatione templi, quam uidit Ezechiel specialiter esse fenestras obliquas in thalamis et in frontibus eorum, qui erant intra portam undique per circuitum . Quod sic exponit beatus Gregorius : »Notandum uero, inquiens, quod intra portam undique per circuitum fenestre oblique esse memorantur. Non enim contemplationis gratia summis datur, et minimis non datur, sed  sepe [hanc] summi, sepe minimi, sepius remoti, aliquando etiam coniugati percipiunt.«



Cur septies scrutinium agatur.

Scrutinium fit ante Pascha septies; septenario enim numero sepe uniuersitas designatur; sicut Ioannes scribit septem Ecclesiis  que sunt in Asia. Per has enim septem Ecclesias omni Ecclesie scribit. Septies perscrutantur [id est, perfecte perscrutantur], si ea fixa mente teneant, que audierunt a magistro; et quodammodo quasi tenebre fugantur a catechumeno, ut in profectu scrutinii illuminentur ipsi catechumeni; unde et in scrutinio acolythis plurium ministerium impenditur, qui accensores sunt luminum. Et ideo autumauimus nos in priore oratione dicere: Omnem cecitatem cordis  ab eo expelle; et in ista, que posita [Ms., que postea] dicitur in scrutinio, eternam ac iustissimam pietatem tuam, dicimus: Ut digneris eos illuminare lumine intelligentie tue.



De genuflexione.

Genuflexionem pro his facimus, sicut Stephanus fecit, qui nondum baptizati erant, inquiens: Domine mi, ne statuas illis hoc peccatum , quia nesciunt quid faciunt. Similiter pro istis oramus, ut Deus illis non imputet quod tandiu errauerunt et iacuerunt in peccatis, sed secundum magnam misericordiam suam eos ad baptismi gratiam perducat.



De oratione Dominica.

Orationem Dominicam sic docemus: Dominus  docuit discipulos hanc orationem, ne superflua peterent, et ea que ad eorum salutem non pertinent. Septem petitiones sunt in hac oratione Dominica. Tres pertinent ad eternitatem, quatuor ad necessaria nostra huius temporis, que in isto mundo [Ms., modo] continentur. Pater noster qui es in celis, sanctificetur nomen tuum. Te Patrem Deum inuocamus, qui uoluisti nos facere tibi filios adoptiuos, et in animabus iustis sedem uis habere, ut sanctitas nominis tui, que apud te est, maneat in nostro pectore. Adueniat regnum tuum. Deficiat quotidie regnum diaboli, crescatque tuum. uel illo modo, sicuti clamant in Apocalypsi: Usquequo, Domine, sanctus et uerus non iudicas et uindicas sanguinem nostrum de his qui habitant in terra ? Quod ita  expositum uidemus in libro domni Bede ; »Non hoc odio inimicorum, pro quibus in hoc seculo rogauerunt, orant; sed amore equitatis, quo ipsi Iudici, ut prope positi, concordant, diem iudicii, quo peccati regnum destruatur, et resurrectionem exstinctorum corporum aduenire precantur. Nam et nos in presenti, cum pro inimicis orare iubemur, dicimus tamen Domino orantes: Adueniat regnum tuum.« Fiat uoluntas tua, sicut in celo et in terra. Per celum spiritualem creaturam intelligimus; per terram, corporalem. Ita fiat, Deus Pater, uoluntas tua, ut ea que animo cogitamus bona, perficere ualeamus opere per corpus. Panem nostrum quotidianum da nobis hodie. Semper quandiu nos sumus in hoc seculo, dignare ministrare  nobis omnia necessaria. Et dimitte nobis debita nostra, sicut et nos dimittimus debitoribus nostris. Quotidie peccamus, et ideo necesse est nobis dicere quotidie: Dimitte nobis debita nostra, sicut et nos dimittimus debitoribus nostris. Te donante, Deus, molle sit cor nostrum, ut cito ignoscamus, et tu ignoscas. Et ne nos inducas in tentationem. Ne permittas nos a diabolo ita tentari, ut superemur. Sed libera nos a malo, id est, a peccatis que gessimus.



De symbolo.

Symbolum autem sic: Credo in Deum Patrem omnipotentem. In Dominum uiuum et uerum, Patrem eternum eterni geniti. Omnipotentem, qui et peccatoribus reddet supplicia secundum sua merita, et iustis premia. Creatorem celi et terre, id est, spiritualis  creature et corporalis. Et in Iesum Christum Filium eius. In Saluatorem, Unctum. Filium eius [Unicum Dominum nostrum]. Quia solus nos redemit pretioso sanguine suo, qui per Isaiam dixit: Torcular calcaui solus et de gentibus non est uir mecum . Natum in tempore nouissimo, ex Maria uirgine. Passum pro nostra salute sub Pontio Pilato; id est, sub preside Pilato, qui de Ponti insula fuit. Crucifixus, in cruce suspensus. Mortuus, corporali morte; et sepultus corpore triduo. Descendit ad inferna, anima tantum. Tertia die resurrexit a mortuis; corpore resurrexit morte destructa. Ascendit ad celos, apostolis uidentibus, in forma qua uenturus est ad iudicium. Ascendit ad celos, qui nunquam defuit celestibus sedibus. Sedet ad dextram Dei omnipotentis,  id est, regnat in regno Patris sui, in quo nichil sinistrum manet et manebit. Inde uenturus iudicare uiuos et mortuos. Eam formam quam Iudei crucifixerunt, impiis et iustis demonstraturus; iustis uero eam formam tantum quam Iudei increduli non cognouerunt. Iudicare uiuos et mortuos, iustos et peccatores, unumquemque secundum facta eius. Credo in Spiritum sanctum, qui aliquo modo [Ms., aliquando] donum Dei dicitur, et amor Patris et Filii, siue communicatio; in quo dono fit remissio omnium peccatorum. Ideoque qui blasphemauerit in Spiritum sanctum, non remittetur ei, neque in hoc seculo, neque in futuro . Sanctam Ecclesiam catholicam, uniuersalem congregationem iustorum, et unitatem fidei credimus esse.  Sanctorum communionem, in uinculo pacis unitatem Spiritus seruare credo. Remissionem peccatorum, que, sicut diximus, fit in dono Spiritus sancti. Carnis resurrectionem; septimam sabbati credo iustos recipere absolutos a corpore terreno, et erunt in magno gaudio secundum uniuscuiusque mansionem; atque exspectare octauum diem, in quo corpora sua recipiant integra atque perfecta: impii ad supplicium, iusti ad uitam eternam [uere et absque dubitatione ita credimus].



De exorcizatione.

Exorcizatur, id est, adiuratur, siue increpatur diabolus, sub quo sunt omnes qui cum peccato nascuntur, ut recedat a Dei creatura [Edit., a Dei natura].



De exsufflatione.


Exsufflatur itaque, quia tali dignus est ignominia desertor antiquus.



De sale.

In ipso scrutinio benedictum salem ori imponimus post primam orationem, qua dicitur: Omnipotens sempiterne Deus, respicere dignare super hunc famulum tuum, quem ad rudimenta fidei uocare dignatus es, et reliqua. Ut postquam instructus fuerit a magistro ecclesiastico, recognoscat uerba sua condita debere esse sale sapientie, sicut Paulus apostolus scribit ad Colossenses: Sermo uester in gratia sale sit conditus, ut sciatis, quomodo oporteat uos unicuique respondere .



Quomodo fiat nouissimum scrutinium.

 Et illud scrutinium finitur sabbato ante Pascha. Ipso die facimus septimum scrutinium, sicut in Romano Ordine inuenimus scriptum, et legimus super illos: Nec te latet Satanas.



De tactu narium et aurium.

Post hanc lectionem tangimus eorum aures et nares, et dicimus eis: Epheta, in odorem suauitatis. Nares tangimus, ut admoneantur, quandiu spiritum huius uite trahunt, semper in his perseuerent, que iam didicerunt et adhuc discunt ab ore catholicorum uirorum; et ideo sputo presbyteri tanguntur. Similiter dicimus de auribus, quasi dicat presbyter: fidem, quam ab isto ore didicisti, et que per aures intrauit ad animam, quandiu spiritum uite huius naribus trahis, semper tenere memento, ut dicere  possis cum Paulo apostolo: Christi bonus odor sumus . Et iterum dicat auribus: Aures iste, Deo miserante, semper aperte sint ad intelligenda uerba discipline Dei; ut dicere possit: In obauditu auris obediui tibi .



De unctione scapule et pectoris.

Postea tangimus de oleo sancto scapulas et pectus, et dicimus eis: Abrenuntias Satane? et cetera que sequuntur. Per oleum namque misericordiam Dei nouimus signari. [Quos autem per oleam, nisi misericordes accipimus], quia Grece eleos [], Latine misericordia interpretatur. In scapulis, siue in humeris fortitudinem brachii terreni hominis ponimus. Brachia operantur et manus, que in brachiis posite sunt; et ideo autumamus per scapulas designari  fortia opera hominum; et per pectus, ubi quodammodo consistit cubiculum cogitationum, uolumus designari bonas cogitationes. Oleo sancto, id est misericordia Dei, unguntur, ut sciant semper deprecari misericordiam Dei, ut dirigat corda et opera eorum in caritate Dei et patientia Christi, ut recognoscant se non aliter bonum operari posse, neque uelle, nisi per misericordiam Dei.



De abrenuntiatione.

Interrogamus illos quos ante instruximus in fide, et quos postea scrutati sumus, si adhuc permansissent in his que primitus didicerunt; et si se cecos cognouissent, et modo prosperasse ad lumen, eo quod perfecte, id est septies, illos scrutati sumus: si abrenuntient,  id est, contradicant Satane contrarie potestati, et omnibus operibus eius et omnibus pompis eius. Dicimus illi: Contradic Satane, cum propheta Dauid: Obliuiscere populum tuum et domum patris tui . Postea et omnibus operibus eius, que sunt fornicatio, idolorum seruitus, ueneficia, homicidia, ebrietates, comessationes et his similia. Que quamuis ad carnis uoluptates pertineant, tamen opera sunt Satane, quorum suasor et inuestigator est occultus. Hec sunt que regnant in diabolo sine carne: superbia, inuidia, inimicitie, contentiones, emulationes, ire, rixe, dissensiones, secte et reliqua. Quamuis ea Apostolus  opera carnis dicat, tamen sine carne regnant in diabolo; et sunt quodam modo opera carnis, quia  sunt opera hominis: et homo uiuendo secundum semetipsum, hoc est secundum hominem, factus est similis diabolo, quia et ille secundum seipsum uiuere uoluit. Hec opera Satane dicimus, quorum aliquorum suasor et instigator est, aliquorum caput et origo. Nouissime: et omnibus pompis eius, que sunt inanis iactantia, homines terreni, canora musica, in quibus sepe soluitur et mollitur Christianus uigor; spectacula turpia uel superflua, et reliqua. Deinde perscrutamur patrinos et matrinas, si possunt cantare Dominicam orationem et symbolum, sicut premonuimus: ac postea per ordinem, sicut in Romano Ordine scriptum est, sacrum officium peragimus, usque ad sacratissimum opus baptismatis.



Recapitulatio.


Is qui baptizandus est iam catechumenus, id est, instructus [F. deest esse debet], ut recognoscat errorem pristinum et intelligat lucem ueritatis. Accepit salem sapientie, ut turpiloquia declinaret. Adiuratus est diabolus, qui fuit in illo, cum signo crucis, ut recedat a Dei famulo: et inde fit genuflexio ad Deum, ut Deus illum expellat a suo uocato. Orare pro semetipso iam doctus est in oratione Dominica. Quomodo credere oporteat, iam audiuit in symbolo. Admonitus est per sputum presbyteri, ut quandiu spiritum uite huius naribus trahit, fidem, quam audiuit per aures, teneat. Post auditam fidem ungitur inter scapulas et pectus, ut Dei misericordia cogitationes bone et opera corroborentur in eo, et  recedat ab omni malo, quod ad membra Satane pertinet; et faciat bonum; et confiteatur se credere in Deum Patrem omnipotentem, et in Iesum Christum Filium eius, natum ex Patre ante omnia secula; factum ex muliere in tempore nouissimo: et in Spiritum sanctum, et reliqua. Sicque coniungitur [F. deest Ecclesie] sacro fonte baptismatis.



De unctione capitis.

Post hoc salutare lauacrum linitur caput eius sacro chrismate, unde sacerdotes et reges unctos esse nouimus in ueteri Testamento. Ut intelligat baptizatus regale ac sacerdotale ministerium se accepisse, quia illius corpori adunatus est, qui Rex summus et Sacerdos est uerus: et regnum sperare  debet perpetuum, et hostias immaculate conuersationis Deo semper offerre.



De tegumento capitis.

Tegitur postea linteo. Et hoc de ueteri Testamento assumptum est; sic enim scriptum est in Exodo: Filios quoque illius, scilicet Aaron, applicabis et indues tunicis lineis, cingesque balteo, Aaron scilicet et liberos eius, et impones eis mitram . Iam percepta gratia sacri baptismatis non reconfidat uiribus suis, sed semper deprecetur ut protectus sit celesti auxilio. Protectionem Domini preclaram uolumus intelligere per linteum quo caput tegitur.



De indumento.

Albis induitur uestimentis, ut sciat se inuiolatum  corpus possidere, et caritate Spiritu sancti illustratum cor se habere: siue recognoscat se iustitiam et nuptialem uestem habere. Per uestimenta enim opera iustitie intelliguntur, unde dicitur eis: Sacerdotes induantur iustitia .



De confirmatione corporis et sanguinis.

Confirmatur postea corpore et sanguine Domini, ut sciat per talia mysteria diabolum expulsum ab eius corde, ac Christum inhabitare ita ut confidenter dicamus: Omnes, qui in Christo baptizati estis, Christum induistis .



De paruulis non loquentibus [a 1Kb]

Quamuis paruuli per etatem non possint intelligere ipsam conuersionem ad Deum atque credulitatem,  credimus tamen eos ad Dominum conuerti propter conuersionis sacramentum, et fidem habere propter fidei sacramentum, sicut legimus in Augustini epistola ad Bonifacium episcopum, de paruulis requirentem, ubi dicit: »Ipsa responsio ad celebrationem pertinet sacramenti, sicut de ipso [baptismo] Apostolus: Consepulti, inquit, sumus cum Christo per baptismum in mortem . Non autem ait, sepulturam significauimus, sed prorsus ait: consepulti sumus. Sacramentum ergo tante rei non nisi eiusdem rei uocabulo nuncupauit. Itaque paruulum etsi nondum fides illa, que in credentium uoluntate consistit, iam tamen ipsius fidei sacramentum fidelem facit. Nam sicut credere respondetur, ita etiam  fidelis uocatur; non rem ipsam mente annuendo, sed ipsius rei sacramentum percipiendo. Cum autem se homo sapere ceperit, non illud sacramentum repetet, sed intelliget, eiusque uoluntati consona eius uoluntate coaptabitur. Hoc quandiu non potest, ualebit sacramentum ad eius tutelam aduersus contrarias potestates; et tantum ualebit, ut si ante maioris usum [Al., ante maioris usum etatis, uel a rationis usu] ex hac uita emigrauerit, per ipsum sacramentum, commendante Ecclesie caritate, ab illa condemnatione que per unum hominem intrauit in mundum, Christiano adiutorio liberetur.« Hucusque Augustinus de paruulis non loquentibus.  Potest fieri ut qui alieno peccato sunt ligati, aliena professione soluantur.

Hec, piissime imperator, causa obedientie posuimus, quia dignum est uestre uoluntati omnibus uiribus obedire. Tamen in omnibus his que diximus parati sumus auribus inclinatis a doctoribus [Ms., a doctoribus inclytis] corrigi et emendari. De nostra credulitate hec dicimus et recepimus, quod Isaias dixit: uerbum abbreuiatum faciet Dominus super terram . Credimus unum Deum uiuum et uerum semper esse immutabilem, tamen mutabilia operantem, nunquam esse sine sua sapientia, hoc est, sine Filio suo; neque sine eius uoluntate, hoc est, sine Spiritu sancto. Deus Pater in bona uoluntate sua omnia creauit per sapientiam. Credimus tres  personas Patris et Filii et Spiritus sancti, et recepimus uersus Sedulii:

Non quia, qui summus Pater est, et Filius hic est.
Sed quia, quod summus Pater est, et Filius hoc est.
Filium solum assumpsisse carnem humanam, ut uisibilis foret hominibus; hunc baptizatum, quia oportebat nos baptizari; hunc mortuum corpore mundo, ut nos moreremur peccatis; hunc resurrexisse a mortuis, ut nos speraremus resurrectionem; hunc uenturum in nouissimo iudicio, quando segregabit oues ab hedis, et postea solos malos in inferno, hoc est, in penis uicturos; iustos solos in regno Dei beate regnaturos. Hec est, iustissime imperator, nostra credulitas, hec est spes firma, hunc Deum amamus, quem ardentius amare desideramus.

 [b 1Kb] Dixistis, serenissime imperator, uelle uos scire qualiter nos et suffraganei nostri doceremus populum Dei de baptismi sacramento. Hec prout potuimus, prelibauimus. Suffraganeus est nomen medie significationis; ideo nescimus quale fixum ei apponere debeamus, ut, presbyterorum, aut abbatum, aut diaconorum, et ceterorum graduum inferiorum. Si forte episcoporum nomen, qui aliquando uestre ciuitati subiecti erant, addere debemus, oro ut hoc non imputet dominus seruo suo, quia usque in presens tempus non sum ausus ea attingere, que nobis iniuncta non sunt; sed paratus sum omnium Christi seruorum uestigia sequi. Et si forte presbyterorum; supradictum ordinem docuimus illos et admonuimus,  ut sepe doceant populum Dei, uana huius mundi relinquere et uera celestia petere. Ex hoc, unde me cogit uestra iussio respondere: si in hoc, quod predico, me ipsum custodiam, ita respondeo: Oculi mei semper ad Dominum, quoniam ipse euellet de laqueo pedes meos . Sciat, domine mi, sanctissima gubernatio uestra, nulli me predicare, ut peccet. Et tamen recolo sententiam beati Iacobi, ubi ait: In multis enim offendimus omnes . Cum summus Christi loqueretur apostolus, premisit, in multis, et subiunxit, omnes; ut tanto cautius se imperfecti quoque in loquendo, uel agendo circumspiciant, quanto certius cognouerint, quia nec perfecti  quidem boni, et qui Spiritus sancti gratia duce incedunt, huius uite uiam sine offensione peccati alicuius transilire ullatenus possent, atque ideo docemus sic: Si confiteamur peccata nostra, fidelis et iustus est, ut remittat nobis peccata nostra ; quia sine peccato in hac uita esse non possumus. Prima salutis spes est confessio, nec quisque se iustum putet et ante oculos Dei erigat ceruicem; deinde, dilectio, quia caritas Dei operit multitudinem peccatorum .





u. RESPONSORIA CAROLI MAGNI AD PRAECEDENTEM EPISTOLAM.

In nomine Patris, et Filii, et Spiritus sancti. Carolus serenissimus Augustus, a Deo coronatus, magnus  pacificus imperator, Romanum gubernans imperium, qui et per misericordiam Dei rex Francorum et Longobardorum, Amalario uenerabili episcopo, in Domino salutem.

Scripta nobis tua sanctitate directa, grata suscepimus dextera; pro quo tibi laudes et gratias  referimus, maxime quia cum ipsa perlegere in presentia nostra fecissemus, catholica et omni laude digna inuenimus. Et hoc, quod nobis obediens fuisti, et nostris iussionibus accelerare curasti, gratiam agimus. Quamuis enim tuam sanctitatem in spiritualibus et Christianis doctrinis sollicitam esse non ignoramus, adhuc te monemus et exhortamur, ut magis ac magis in Christiana doctrina et predicatione sancta omnes qui sub tuo regimine consistunt et ad tuam diecesim pertinent, imbuere non graueris. [a 1Kb] De episcopis suffraganeis ad Ecclesiam Treforum [Ita ms. loco Treuirorum], in qua Domino annuente te presulem esse uolumus, sicut antenus [F., hactenus] nostram ordinationem et dipositionem atque iussionem exspectasti, uolumus, ut interim,  quod ad nostrum ueniens [ueneris] colloquium, ita exspectes. Ceteris uero gradibus, id est, presbyteris, diaconibus, et omni clero, uel plebi tue tibi commisse inter [intra] tuam parochiam commorantibus cum omni deuotione predicare et docere uiam ueritatis studeas. Bene uale et ora pro nobis.



THEODORUS ARCHIEPISC. CANTUARIENSIS [a 1Kb] .



THEODORI PeNITENTIALE Omnibus que reperiri potuerunt eiusdem capitulis adauctum, per canones selectos ex antiquissima canonum Collectione ms. nec non per plura ex uariis Penitentialibus hactenus ineditis excerpta expositum; preclaris ecclesiastice discipline Monumentis, que ex optimis codicibus mss. selecta sunt, confirmatum. IACOBUS PETIT primus in lucem edidit; cum pluribus conciliorum canonibus contulit; dissertationibus et notis illustrauit





Epistola dedicatoria.

CLARISSIMO DOCTISSIMOQUE uIRO, OMNIUM BENEFICENTISSIMO, uETERUM CODICUM MANUSCRIPTORUM INDAGATORI CURIOSISSIMO ET FELICISSIMO, ECCLESIAE GALLICANAE IURIS SEU LIBERTATIS STUDIOSISSIMO, ANTONIO uYON DOMINO D'HEROUuAL.

Tantum tibi debeo, uir clarissime, quantum persoluere nunquam possim. Sed ea sunt beneficia tua, qualia olim laudabat Romanus orator, ut ingenui sit animi, cui multum debetur, eidem plurimum uelle debere. Certum quoque illud est quod ait peta:

Neutiquam officium liberi esse hominis puto,
Cum is nichil promereat, postulare id gratie apponi sibi.
Itaque cum abhinc aliquot annis animaduerterem, uir clarissime, plerosque libros nostrorum temporum prestantissimos publica tua beneficentia adornari, cumque sicut lectionis, ita et liberalitatis essem particeps, mea quodammodo soluere nomina cupiebam. uerum quid de meo referre possem? sequine debuissem illud pete comici consilium?

Quoniam id fieri quod uis non potest, uelis id quod possis.
 Imo anxio debitori similis, cui si facultas, uoluntas tamen non deest, undique munus conquisiui non indignum quod tibi offerretur. Secunda tandem ardori meo fauens fortuna Penitentiale Theodori archiepiscopi Cantuariensis a Patribus et conciliis tantopere laudatum in manus meas adduxit. Quam diligenter conquisitum sit a uiris doctissimis hoc insigne ecclesiastice discipline monumentum, ipsi aperte declarant. Antonius Augustinus illustrissimus doctissimusque archiepiscopus Tarraconensis testatur in prefatione ad Penitentiale Romanum se nunquam legisse Theodori Penitentiale, sed in Burchardi Wormaciensis et Iuonis Carnotensis collectionibus fragmenta quedam inuenisse. Ioannes Morinus, uir summe eruditionis, declarat in appendice librorum de Penitentia, neminem legisse qui se illud uidisse profiteretur preter Henricum Spelmannum conciliorum Anglicanorum collectorem, qui testatur manuscriptum conseruari in bibliotheca S. Benedicti Cantabrigiensis, e quo solos exscripsit titulos capitulorum. Postremo Lucas Acherius, uir maxime doctrine, pietatis et auctoritatis, quem propter suorum amicorum diligentiam uix quidquam latere potest, etiam apud Anglos non amplius reperiri, ex litteris quas accepit, affirmat. Nunc uero quod tandiu expetitum est, in duobus codicibus mss. bibliothece Thuane feliciter repertum cui offerrem, uir clarissime, nisi tibi ueterum codicum mss. indagatori curiosissimo, felicissimo atque beneficentissimo? Preterea tanta est apud omnes doctrine tue fama, ac solertie in diiudicandis ueris a falsis codicibus mss. ut uel tuum nomen magnum adiiciat pondus tot preclaris ecclesiastice discipline monumentis Theodori Penitentiali adiunctis, que ex innumeris schedis tuis et quamplurimis celeberrimarum, Gallie ecclesiarum chartulis mecum a te large munificeque communicatis selecta sub tuis auspiciis in lucem prodire debent. Mihi denique conducit dissertationes meas, notas atque obseruationes, a te benigne suscipi. Etenim maxima qua quoslibet ueritatis amatores complecteris beneuolentia primis conatibus meis multum ignoscet. Si igitur in omnibus ueritatem non attigerim, saltem ueritatis amorem, quo me nosti flagrare, non spernes: si forsan ingrati infaustique tibi uideantur conatus mei, spero nichilominus non fore tibi iniucundum grati animi testimonium, cum scias uelim, uir clarissime, quandiu in me uiuet ueterum ecclesiastice discipline monumentorum, et Ecclesie Gallicane iuris seu libertatis memoria, nulla unquam obliuione posse deleri tuorum beneficiorum magnificentiam.





PRAEFATIO.

 Ex tot ac tantis ecclesiastice discipline monumentis que nostris temporibus in lucem prodeunt, uix ullum est conquisitum studiosius, magisque a uiris doctissimis expetitum, quam Penitentiale Theodori archiepiscopi Cantuariensis. Omnium quippe que in Occidente exstiterunt Penitentialium antiquissimum est et celeberrimum; ad cuius instar uenerabilis Bede Penitentiale, Romanum, Egberti Eboracensis, cetera denique composita sunt. Absit igitur ut inter uulgares libellos penitentiales reiiciatur, quos synodi examinandos esse decreuerunt: ut pote, sicut loquuntur Patres conc. Cabilon. II, cap. 38: Quorum sunt certi errores, incerti auctores. Etenim auctor est notissimus Theodorus ille natus Tharso Cilicie, monachus sanctissimus, qui ob eximie uirtutis et eruditionis famam a uitaliano papa antistes Ecclesie Cantuariensis ordinatus est, ut testatur Beda, lib. Iu ecclesiast. Histor. gentis Anglorum, c. 1 et 2. Hic primus archiepiscopus fuit, cui tota  Anglorum Ecclesia manus dare consensit. Hic pluribus conciliis ad ecclesiarum institutionem prefuit, ritum celebrandi Paschatis canonicum stabiliuit, rectumque uiuendi ordinem non solum in Ecclesia, sed etiam in pluribus aliis constituit, apud Bedam lib. Iu, cap. 2 et 5. Unde apud omnes habebatur, teste eodem lib. u, cap. 8:

Princeps pontificum, felix summusque sacerdos.

Nihil uero ampliorem laudem maioremque Theodoro conciliauit auctoritatem, quam ipsius Penitentiale omnibus Ecclesiis propositum uelut exemplar totius doctrine ac discipline ecclesiastice prestantissimum; cum iuxta synodorum decreta id presertim mandatum esset episcopis, ut inquirerent a sacerdotibus suis, an Penitentiale Theodori studiose legerent atque intelligerent, sicut refert Regino, lib. II de Eccles. Discipl., inquisit. 105. Quamobrem uix ullum ex Patribus, ullumue concilium reperias, ab ipsis Patribus et conciliis frequentius commendatum.  Quod planum fiet si ipsum Penitentiale contuleris cum auctorum ecclesiasticorum testimoniis et pluribus conciliorum canonibus; quos ex Penitentiali depromptos, postea sub titulo Patrum, sanctorum, et synodorum, nec non ueterum pontificum Romanorum, a recentioribus auctoribus post Isidorum  Mercatorem, seu peccatorem laudatos esse ostendimus. Ex quo licet colligere hunc Isidorum non esse Hispalensem, qui obiit anno 636. Etenim Theodorus post hunc annum, scilicet anno 680, floruit.

Sed cum Penitentiale Theodori quamplurimos siue Grecorum siue Romanorum ritus complectatur: non mirum si nonnulli quarumdam Ecclesiarum usus in eo insoliti reperiantur, aut alii, quos Patres ob plurimorum infirmitatem ex maxima indulgentia tolerabiliores esse uoluerunt. Ne quis autem iis abutatur, saltem paucis in prefatione animaduertemus, quid de illis sentiendum sit.

Nunc ergo monitus sit lector, morem de iterum baptizandis iis, quos presbyter fornicans, si hoc compertum fuerit, baptizauit, omnino insolitum uideri debere post damnatum Donatistarum schisma; ad quod defendendum cum tali consuetudine abuterentur, sapientissime censuit Ecclesia eam esse abrogandam.

 Deinde obseruet nubendi licentiam post diuortium fornicationis causa, absentie diuturnioris, captiuitatis, aut cuiuslibet rei, ex magna quorumdam Ecclesie rectorum indulgentia ortam esse, de qua ita loquitur Origenes tom. XIu Comm. in Matth., edit. Huet. t. I, p. 363: , , , , . . . , , id est, iam uero contra Scripture legem mulieri uiuente uiro nubere quidam Ecclesie rectores permiserant, agentes contra id quod scriptum est, in quo sic habetur, etc.; non omnino tamen sine ratione, hec enim contra legem initio latam et scriptam, ad uitanda peiora, alieno arbitrio morem gerentes eos permisisse uerisimile est.

Porro neminem moueat quod Theodorus dixerit  de muliere post uotum nupta, in potestate esse uiri, ut uota sua impleat, an non. Hoc enim intelligi potest secundum antiquam distinctionem puelle uelate et nondum uelate ab Innocentio I inductam in ep. ad uictricium cap. 12 et 13, et in canonibus Romanorum ad Gallos episcopos sic relatam cap. 1: »Queritur  de uirginibus uelatis, et mutato proposito, quid exinde iudicatum sit. Si uirgo uelata iam Christo, que integritatem publico testimonio professa a sacerdote, prece effusa, benedictionis uelamen accepit, siue incestum commisit, seu uolens crimen protegere adultero mariti nomen imposuit, tollens membra Christi, faciens membra meretricis, ut que sponsa Christi fuerat coniux hominis diceretur.« Et capite 2: »Puella que nondum uelata est, sed proposuerat sic manere, licet non sit in Christo uelata, tamen quia proposuit et in coniugio uelata non est, furtiue nuptie appellantur.«

Postremo usum de non comedendis auibus et animalibus, si in retibus strangulentur, uel si oppresserit accipiter, in melius esse commutatum sanctus Augustinus testatur his uerbis, lib. XXXII contra Faustum Manicheum, cap. 13: »At ubi Ecclesia gentium talis effecta est, ut in ea nullus Isrelita carnalis appareat, quis iam aut turdos uel minutiores  auiculas non attingat, nisi quarum sanguis effusus est?« Quandoquidem igitur Ecclesia Anglorum ad fidem Christi nuper conuersa nondum sic instituta erat, ut in ea nullus Isrelita carnalis appareret: infirmitatis ratio hunc adhuc exigebat morem, quem etiam post sanctum Augustinum Patres concilii Aurelianensis II anathematis pena obseruandum preceperunt can. 20: »Ab Ecclesie cetibus arceantur. Similiter et qui bestiarum morsibus exstincta uel quolibet morbo aut casu suffocata uescuntur.«

En consuetudines dispensationis gratia olim permisse, quas non amplius tolerat Ecclesia. Si quis posthac Ecclesie catholice definitionibus Theodori auctoritatem uelit opponere, ad tanti archiepiscopi defensionem audiat quod olim sanctus Augustinus in laudem beati Cypriani in causa non absimili dicebat lib. I de Baptismo contra Donatistas cap. 30: »Sed ne uidear deuitande probationis causa ista in laudem beatissimi martyris dicere, etc. Huius auctoritatem imperitis obiiciunt, ut se quasi recte facere  ostendant, nimirum miseri, et nisi se corrigant a semetipsis omnino damnati, qui hoc in tanto uiro eligunt imitari.«

Priusquam ad capitula Theodori ueniam, quorum plura forsan ad Penitentiale pertinent, fatendum est id quod ex duobus antiquis codicibus mss. bibliothece Thuane proferimus  a nobis uocari ipsummet Penitentiale, non quasi integrum referat librum Penitentialem, sed quia nichil eorum que precipua sunt, omittere uidetur. Sic Penitentiale ab Halitgario e scrinio Ecclesie Romane descriptum potitur titulo Penitentialis Romani, etsi quamplurima in eo desiderentur capitula, que ab antiquis auctoribus sub titulo Penitentialis Romani laudata sunt. Simili quoque ratione nominatur Penitentiale Egberti Eboracensis, licet non aliud sit quam compendium et quidem breuissimum  ingentis operis quod in bibliotheca Oxoniensi seruatur in quatuor libros distinctum, in quibus innumera de singulis peccatis iudicia continentur, sicut post Baleum, Henricum Spelmannum testatur I. Morinus in appendice libr. de Penitentia.

Itaque ut meam de his exemplaribus sententiam paucis aperiam, cum uiris doctissimis existimo ipsummet in iis exhiberi Penitentiale, sed quod multis rebus uulgaribus omissis ad disciplinam siue Grecorum siue Romanorum proponendam preclaro ordine dispositum est: adeo ut nullum exstet antiquius monumentum, in quo ritus potissimum Grecorum perdifficiles dilucidius declarentur, cuius monumenti antiquitatem tria presertim probant. Primum est, duorum codicum mss. accurata lectio, que licet paululum uaria sit, sicut notauimus, cum pluribus tamen testimoniis ab antiquis auctoribus prolatis ubique fere consentiens, multa a posterioribus, nempe a canonum collectoribus, nimium deprauata,  plane emendat. Alterum, quod nichil externum alienumue immisceatur. Nec obiiciendum in his exemplaribus Theodorum citari, cum se ipse citare soleat Theodorus. Ita in capitulis a reu. ac doctissimo D. Luca Acherio editis tom. IX Spicileg., cap. 12, Theodorus dicit: nos uero per misericordiam, etc. Similiter in concilio Herudfordiensi apud Bedam lib. Hist. Iu, cap. 3, et apud Burchardum lib. XuI, cap. 39; preterea eo loci res postulabat, ut que a se decreta erant, ab aliorum decretis distingueret. Denique uterque codex ms. Penitentialis Theodori nitide exaratus est. Quod uiri in codicibus mss. diiudicandis exercitatissimi antiquitatis argumentum esse pronuntiant.

Quoniam capitula Theodori aut ad ipsius Penitentiale pertinent, aut illud multum illustrant, nec nisi in uariis libris sparsa inueniuntur; studui ea colligere, quoad fieri potuit, siue que iam sunt edita, siue que nondum edita sunt. Porro nondum  in lucem prodiit amplissima capitulorum Theodori collectio, quam a se optime descriptam beneuole mecum communicauit ex Flandria rediens Nicolaus Fauier utriusque iuris et ecclesiastici et ciuilis peritissimus in senatu Parisiensi aduocatus, rerum potissimum antiquarum studiosus, qui celeberrimarum Flandrie ecclesiarum et monasteriorum bibliothecas diligenter perscrutatus, lectissimos uelut apis uberrimi prati flores decerpsit.

Quicunque obseruaturus est quedam esse capitula modo sub Theodori nomine, modo sub aliorum Patrum aut conciliorum titulo, non speciali, sed generali laudata, his adhibeat censuram quam B. Petrus Damianus protulit in cap. 12 opusculi quod inscribitur Gomorrhianus. Alia sunt Theodori capitula uerbi gratia, de numero testium aduersus clericos, que uulgo sub nomine Syluestri pape ab Isidoro Mercatore conficta esse dicuntur: sed ea ab auctoribus ecclesiasticis ante Isidori tempora et paulo post Theodorum descripta fuisse animaduertimus. In iisdem  capitulis plura leguntur de redemptionibus penitentiarum, que etsi a Reginone et ceteris canonum collectoribus sub nomine Theodori multum commendate fuerint, supposite tamen et uituperabiles I. Morino uidentur. uerum, etsi non negemus quedam fuisse addita, uiro doctissimo non omnino assentimur.

His capitulis alia subiicimus collecta ex uariis locis. Primum locum tenent decem capitula Patribus concilii Herudfordie oblata a Theodoro presidente. Unum ex his pessime est corruptum aduersus episcoporum dignitatem, cuius genuinum sensum auctoritate Egberti Eboracensis, atque optimorum codicum mss. restituimus, una cum notis que indicant fontes ex quibus ista capitula desumi potuerunt.

Alia edidit reu. et doctissimus D. Lucas Acherius tom. IX Spicileg., ubi codicibus mss. procul dubio oblitteratis usus, multa nonnisi imperfecta et manca  exhibere potuit, quantalibet a uiro exercitatissimo adhibita fuerit diligentia. Plura in Penitentiali plene perfecteque relata sunt, quibus ideo omissis, fragmenta que in eo desunt sola exhibemus.

Cetera sunt fragmenta ex canonibus, ex Penitentialibus, ex canonum collectoribus, et ex quibusdam codicibus mss., quibus omnibus, ne quidquam Penitentiali Theodori deesse uideatur, addimus titulos capitum libri Penitentialis, quos solos ex cod. ms. bibliothece S. Benedicti Cantabrigiensis Henricus Spelman exscripsit tom. I Conc. Anglic.

Porro hec fragmenta nullus legat, nisi qui B. Pauli fuerit munitus sententia: Omnia autem probate, quod bonum est tenete. Etenim plura referunt Theodoro falso ascripta, ea nimirum que Petrus Damiani ut apocryphos canones, ut nenias sacris canonibus admistas, seu ut spuria canonum uitulamina abunde refellit in capitibus 10, 11, 12, etc., opusculi quod inscribitur Gomorrhianus. Ubi diserte probat neque  Theodori esse, neque ad canones conciliorum ullo modo pertinere his scilicet uerbis: »Hec autem de quibus loquimur, spuria canonum uitulamina et a sacris conciliis noscuntur exclusa, et a decretis Patrum omnino probantur extranea. Sequitur ergo ut nequaquam inter canones habeantur, que nec decretalibus Patrum edictis, nec a sacris uidentur prodire conciliis. Quidquid enim inter species non annumeratur, a genere procul dubio alienum esse decernitur. Quod si nomen auctoris inquiritur, certum non ualet dici, quia non poterat in uariis codicibus uniformiter inueniri. Alibi enim scribitur, Theodorus dicit; alibi, Penitentialis Romanus dicit, alibi Canones apostolorum;  aliter, hic; aliter titulantur illic. Et dum unum habere non merentur auctorem, omnem perdunt sine dubio auctoritatem. Que enim sub tot incertis auctoribus nutant, nullum certa auctoritate confirmant.« Que omnia, et alia huiusmodi Patrum edictis decretalibus et sacris canonibus opposita, longe abesse a duobus nostris exemplaribus Penitentialis Theodori, in notis nostris satis superque probauimus.

Ad exponendam ecclesiasticam disciplinam que in superioribus monumentis proposita est, exhibemus preclara alia monumenta ex multis codicibus mss. selecta, de quibus suo prefamur loco.





DE PeNITENTIALI THEODORI uETERUM ET RECENTIORUM SCRIPTORUM TESTIMONIA.


 Ex uenerabilis Bede presbyteri canonibus de Remediis peccatorum, cap. 1.

Deinde sancti Patres et sanctus Paphnutius: deinde canones sanctorum Patrum, deinde alii atque alii, ut Hieronymus, et Augustinus, et Gregorius, et Theodorus. Ex quorum omnium ista descripsimus dictis et sententiis ueraciter, ut salui sint omnes, etc.


Excerptum a beato Gregorio papa III editum ex Patrum dictis canonumque sententiis. In prefatione.

Quapropter ex multis allegoriarum floribus, et de magnorum tractatibus prolatisque sermonibus, Patrum dictis canonumque sententiis, id est, Isidori, Augustini, Gregorii, Bede, Gelasii, Innocentii, Theodori, Cassiani, Egberti, uel ceterorum, ad opus consacerdotum nostrorum ex corpore, atque insimul  colligere hunc libellum Penitentialem studuimus. Et merito Penitentialis dicitur, eo quod sit penitentie conueniens.


Ex epistola Rabani ad Humbertum episcopum, tom. uI Operum Rabani, p. 165.

Similiter et in Theodori archiepiscopi gentis Anglorum capitulis, que de necessariis conscripsit rebus, inuenimus quod in tertia propinquitate carnis secundum Grecos liceat nubere, in quinta secundum Romanos. Qui tamen coniugia in tertia propinquitate facta non soluerent, si antea ab inscientibus compacta fuissent, equaliterque coniungeretur uir in matrimonio his qui sibi consanguinei sunt, et uxoris sue consanguineis post mortem uxoris. Hunc autem Theodorum Tharso Cilicie natum uitellianus papa Rome episcopum ordinans, ad Britanniam misit. Unde tam Orientalium quam etiam Occidentalium Ecclesiarum consuetudinibus  pleniter instructus fuerat. Nec eum aliqua latere potuerunt, que in obseruationibus legitimis Greci uel Romani eo tempore habuerunt, maxime cum in utraque lingua perfecte instructus esset, etc. Igitur quia a mea paruitate uoluisti, quid sentirem de hac re, tibi rescribi, propter fragilitatem presentis temporis reor hoc quod Theodorus episcopus inter Gregorium et Isidorum medius incedens in suis capitulis definiuit magis sequendum, ut quinta generatione iam licitum connubium fiat: quia non lex diuina huic contradicit, nec etiam sanctorum Patrum dicta hoc prohibent.


 Ex Reginonis libro I de ecclesiasticis Disciplinis. Interrog. 95.

Si habeat Penitentiale Romanum, uel a Theodoro episcopo, aut a uenerabili presbytero Beda editum.


Nota uiri doctissimi Ioan. Morini, lib. Iu Penit., cap. 18.

Iubebantur enim ubique presbyteri antiquas penitentie formulas diligenter obseruare. Ideo intra collectionem suam inseruit Penitentiale ex Theodori et Bede Penitentialibus compositum.


Ex Burchardo, lib. XIX, cap. 8.

Nunc ergo, o fratres, qui uoluerit sacerdotis nomen habere in primis propter Deum cogitet, ut discat ea que ei necessaria sint, antequam manus episcopi caput eius tangat: id est, Psalterium, etc.; ad hec autem suum Penitentialem, qui et secundum canonum auctoritatem, et iuxta sententias  trium Penitentialium, Theodori episcopi, et Romanorum pontificum, et Bede, ordinetur [a 1Kb] .


Rhenanus in argumento libri de Penitentia, apud Tertullianum.

Penitentiarium Theodori imitati sunt Betanus presbyter, Rabanus, et alii ueteres, quorum lucubrationes in simili argumento passim exstant in antiquis bibliothecis, non penitus indigne que legantur, ab iis presertim qui sunt curiosi Christiane uetustatis indagatores.


Antonius Augustinus illustrissimus archiepiscopus Tarraconensis. In prefatione ad Penitentiale Romanum.

Penitentiales libri tres commemorantur, Theodori Cantuariensis archiepiscopi, et Bede presbyteri, et quod Penitentiale Romanum uocatur. Fuit autem Theodorus natione Grecus a uitaliano papa missus in Britanniam insulam, in qua tum alia multa,  tum has penitentie regulas constituit. Hunc non longo interuallo Beda secutus est, qui etiam Romanum librum uidisse dicitur, et ex eo Theodori librum auxisse, aliis etiam aliunde acceptis. Hos libros fateor me nunquam legisse, sed tantum in Barchardi Wormaciensis, et Iuonis Carnotensis collectionibus fragmenta quedam eorum inuenisse.


Ioannes Morinus in lib. uII de Penitent., cap. 1. num. 15.

Theodorus Grecus erat monachus Tharsi Gilicie natus, quem episcopum ordinauit uitalianus papa  anno Christi 668. Et in Britanniam misit, ad quam peruenit anno ordinationis sue secundo. Cantuarie sedit annos 21, menses 3, dies 26, ut scribit Beda Historie Anglorum lib. Iu, c. 1 et 11. Obiit autem anno 690. Itaque intra illud tempus, Theodorus suum Penitentiale composuit, in quo sigillatim unicuique peccato penitentias imposuit, confessionisque et absolutionis ritus descripsit. Omnium librorum penitentialium apud Latinos primus ille laudatur, cuius postea imitatione multi compositi sunt, quos inter laudatissimi fuerunt Romanus et qui Bede nomen tulit, etc.


Ibid., num. 16.

Itaque innouationis que in Ecclesia Latina facta est, quamque describere hoc loco propositum est, origo et occasio prima fuit Theodori Penitentialis ille liber Grecorum imitatione compositus, et annis uiginti quinque aut paulo minus ante septingentesimum in Anglia editus, et paulo post per uniuersam  Ecclesiam Latinam diuulgatus et celebratus. Diuulgationem tam promptam et festinam nemo, opinor, mirabitur, qui differentiam Penitentialis a canonum Collectione, et quasdam alias tum Penitentialibus, tum date hypothesi connexas circumstantias diligenter considerabit, etc.


Ibid., num. 17.

Hinc facile iudicabit lector quam opportuna et commoda fuerit singulis sacerdotibus noua illa penitentialium libellorum conscriptio. Sic enim unicuique presbytero erat in promptu indiculus uelut in tabella effigiatus, secundum quem singulis peccatis erant penitentie assignande; quomodo iuxta uarias personarum conditiones, etates, incommoditates, morbos, erant temperande, commutande, redimende. Quapropter nichil mirum est si Theodori archiepiscopi, uiri suo seculo doctissimi, atque propter auctoritatem summi pontificis, a quo consecratus, et in Angliam missus fuerat omnibus  acceptissimi liber Penitentialis breui tempore uniuersum fere Occidentem peruasit, illumque imitati sint multi alii episcopi, non tantum ipsius Penitentialem  probantes, sed etiam alios instar illius commodiores et ampliores componentes: nichil quoque mirum, si concilia synodalesque conuentus singulis annis post seculum septimum celebrati, seuere semper constituerunt ut singuli presbyteri Theodori Penitentialem pre manibus haberent, ut ex illius prescripto peccantibus penitentias imponerent.


In appendice lib. de Penitentia.

Istorum libellorum Penitentialium in Occidente tres fuerunt celeberrimi. Omnium primus est Theodori Cantuariensis archiepiscopi. Hunc proxime sequitur Bede Penitentialis qui inscribitur de Remediis peccatorum. Citari tamen solet ab antiquis sub titulo Penitentialis. Reuera enim est liber penitentialis: nam libri penitentiales remedia peccatorum potissimum complectuntur. Tertius est Penitentialis Romanus. Hi sunt Penitentiales antiquissimi ab omnibus canonum collectoribus et plerisque  conciliis celebrati et laudati; ab iisque sepius iussum est ut penitentie peccatis secundum istorum Penitentialium definitiones imponerentur. Penitentialis ille Theodori tantopere celebratus nondum est editus, plurima ex eo referuntur a Burchardo, Iuone, Gratiano et Reginonis collectione manuscripta. Neminem mihi legere contigit hactenus qui Theodori Penitentialem se uidisse profiteretur, preter Henricum Spelman, Conciliorum Anglicanorum collectorem, qui testatur manuscriptum conseruari in celebri bibliotheca S. Benedicti Cantabrigiensis, e quo tantum exscripsit titulos capitulorum. Plurimi sane sunt tituli qui pre se ferunt materiam proposito nostro conuenientissimam et utilissimam, et dignissimi, tam propter materiam quam propter antiquitatem qui ab aliquo publici iuris fiant. Opere pretium tamen esset scripture characterem considerare, an antiquus, an recentior, deinde que ex eo ab antiquis referuntur, comparare. Nam, ut sepe monuimus, addi plerumque solent eiusmodi libris  nonnulla usui temporis quo describuntur accommodata.





INDEX uETERUM ECCLESIASTICAE DISCIPLINAE MONUMENTORUM Que in duobus uoluminibus [a 1Kb] editionis D. PETIT continentur.



IN PRIMO uOLUMINE.


 Penitentiale Theodori sanctissimi et doctissimi archiepiscopi Cantuariensis, quod ex duobus uetustissimis codicibus mss. bibliothece Thuane describi permisit Iosephus Quesnel, huius bibliothece celeberrime custos uigilantissimus atque eruditissimus.

Capitula Theodori. Ex antiquo ms. optime descripta mecum communicauit Nicolaus Fauier utriusque iuris ecclesiastici et ciuilis peritissimus in senatu Parisiensi aduocatus.

Capitula Patribus concilii Herudfordie oblata a Theodoro presidente. Collata cum tribus codicibus mss., quorum duo sunt bibliothece Thuane, tertium mihi suppeditauit uir doctissimus Chiffletius, societatis Iesu presbyter.


 Alia capitula collecta ex Fragmentis.

Fragmenta ex Capitulis a reu. ac doctissimo D.  Luca Acherio editis in tom. IX Spicileg.


Fragmenta ex canonibus.

1. Fragmenta ex canonibus a Garsia Loaisa collectis sub titulo Conciliorum Toletanorum.

2. Ex Excerptionibus Egberti Eboracensis archiepiscopi.

3. Ex uenerab. Bede canonibus ad remedia peccatorum.

4. Ex capitulis selectis canonum Hibernensium, que uir doctissimus R. Lucas Acherius edidit in Spicileg. tom. IX.


Fragmenta ex libris Penitentialibus.

1. Ex Penitentiali Romano.

 2. Ex Penitentiali Rabani Mauri archiepiscopi Moguntinensis.


Fragmenta ex collectoribus canonum.

1. Ex duobus libris Reginonis de ecclesiasticis Disciplinis, quos uir eruditissimus Stephanus Baluzius ad fidem uetustissimi codicis accurate emendauit.

2. Ex Burchardo.

3. Ex Iuone.

4. Ex Gratiano.

5. Ex aliquot codicibus mss.

Tituli capitum libri Penitentialis, quos solos ex codice ms. bibliothece S. Benedicti Cantabrigiensis Henricus Spelman descripsit in Conc. Angl.


Excerpta ex pluribus codicibus mss. in quibus disciplina in superioribus monumentis proposita exponitur.

Excerpta de uniuersali ecclesiastica disciplina, que  in Penitentiali Theodori ipsiusque capitulis proponitur. Ex uetustissima canonum Collectione ms. codicis Heroualliani.


Excerpta de rebus precipuis que in Penitentiali Theodori ipsiusque capitulis tractantur.

1. De benedictionibus et consecrationibus ad usum Ecclesie Anglicane. Ex antiquissimo codice ms. bibliothece metropolitane Rothomagensis a uiro erudito Philastrio mecum communicato.

2. De sacris uestibus. Ex duobus codicibus mss. Penitentialis magistri Roberti de Flamesbure canonici S. uictoris et Penitentiarii, quos mihi suppeditarunt bibliothece S. uictoris et Choleteorum.

3. Plura excerpta de peccatis et penitentia.

Excerpt. 1. Ex optimo ms. congregationis oratorii Parisiensis, quod mecum communicauit uir doctissimus Paschasius Quesnel eiusdem congregationis presbyter.

 Excerpt. 2. Ex antiquo codice ms. bibliothece monachorum S. Augustini magni conuentus Parisiensis.

Excerpt. 3. Ex ueteri breuiario ms. ad usum chori monasterii montis Cassini accuratissime descriptum, et liberalissime mecum communicatum a uiro doctissimo Paschasio Quesnel congregationis Oratorii D. N. I. C. presbytero, cuius eruditissime ad hoc insigne ecclesiastice discipline monumentum obseruationes subiiciuntur.


Excerpta ex Penitentialibus mss. de peccatorum confessione et penitentia.

1. Ex Penitentiali magistri Bartholomei Oxoniensis episcopi, quod mecum communicauit uir diligentissimus, humanissimus, clarissimusque bibliothece uictorine prefectus, Carolus Tonelerius.

2. Ex Penitentiali Petri Pictauiensis canonici sancti uictoris.

 3. Ex tractatu anonymo de sacramento penitentie, qui est quoque bibliothece uictorine.

4. Ex Penitentiali magistri Roberti de Flamesbure, canonici sancti uictoris, et Penitentiarii, quod mihi suppeditarunt codices mss. bibliothecarum S. uictoris et Choleteorum.

5. Ex codice ms. bibliothece regie Nauarre sub titulo formularii Penitentialis, quem mecum communicauit eruditissimus Ludouicus de uyon d'Hérouual Antonii filius, uir eruditissimus, et licentiatus theologus.

6. Ex libro ms. bibl. uictorine cuius titulus sic inscribitur: Incipit lib. qui Corrector uocatur, et medicus, qui correctiones corporum et animarum medicinas continet.

7. Ex libro Penitentiali bibl. uictorine a diuersis libris penitentialibus desumpto.


 Excerpta ex Summis antiquioribus mss. Codd. mss. bibl. uictorine.

1. Ex tractatu de Penitentia quem continet summa Petri Cantoris Parisiensis.

2. Ex summa magistri Prepositiui, cancellarii Parisiensis, uiri suo tempore inter scholasticos summi.

3. Ex summa magistri Roberti de Chorçon illustrissimi cardinalis et legati apostolici.


APPENDIX.

Excerpta ex Penitentiali magistri Ioannis de Deo.



IN SECUNDO uOLUMINE. PRAECLARA ECCLESIASTICAE DISCIPLINAE MONUMENTA, Quibus superior disciplina confirmatur et illustratur.


Selecta ex innumeris schedis uiri clarissimi Antonii uyon domini d'Hérouual, et ex quamplurimis Gallie ecclesiarum ac monasteriorum chartulariis; que, duobus aut tribus exceptis, omnia ipse liberalissime mecum communicauit. De quo sufficiat semel lectorem monuisse, ne huius uiri beneficentissimi nomen sepius repetatur.



CAPUT PRIMUM [a 1Kb] . DE CONSTRUCTIONE ET CONSECRATIONE ECCLESIARUM.---DE INSTITUTIONE CAPELLARUM, ET DONATIONE PRAEBENDARUM.

1. Charta concessionis oratorii construendi cuidam fideli nomine Frodar facte ab Alexandro ecclesie uiennensis episcopo, in qua exponitur prima institutio consecrationis ecclesiarum: et quibus rationibus moti sunt episcopi ut concederent bonis  laicis ecclesias construere. 

2. Charta sancti Stephani Lugdunensis Ecclesie, que fuit scripta tempore sancti Bernardi archiepiscopi uiennensis, qui fuit ante sanctum Adonem, et fuit contemporaneus Agobardi archiepiscopi Ecclesie Lugdunensis. Quod non liceat ecclesiam edificare sine permissu archiepiscopi. 

3. Charta de monasterio sancti Petri de Clara-ualle, in qua declaratur, ad donationes rite faciendas pro edificandis et consecrandis ecclesiis, consensum episcopi atque auctoritatem necessario requiri. 

4. Iudicium latum de ecclesia inconsulto loci episcopo a monachis sancti Preiecti constructa, quam idcirco episcopus ut propriam uindicauit, et ecclesie Cluniacensi ad usus monachorum contradidit. 

 5. Charta concessionis basilice construende in uilla que uocatur Blaneda, et eiusdem ecclesie dedicande; ex qua licet colligere quecunque ad constructionem et dedicationem ecclesiarum pertinent, permissio episcopi, dos collata, solemnis dedicatio, et ius episcopi in ecclesiam consecratam. 

6. Authenticum abbatis et conuentus S. Dionysii de ecclesia Noue uille, in quo declarant episcopum Parisiensem ipsis benigne concessisse ut ecclesiam edificarent: et de iure episcopi in ecclesiam edificatam. 

7. Expositio moralis dedicationis ecclesie, ex antiquo codice de Benedictionibus et consecrationibus  ad usum Ecclesie Anglicane a uiro erudito Philastrio bibliothece ecclesie metropolitane Rothomagensis bibliothecario.

8. Charta donationis episcopi Lemouicensis facta in synodo plena; in qua declaratur que sint necessaria ad capellam iuxta canones consecrandam et constituendam. 

9. Patronatus capellanie de Lemigniato ad episcopum pertinet: et de iuramento quod capellanus per episcopum institutus prestare tenetur ad ius parochialis in omnibus conseruandum. 

10. De capella comitis apud Tretiacum, quam episcopus construi concedit, saluo iure matris ecclesie. 

11. Donatio capellanie de Troiaco, ex assensu episcopi fundate ad ipsum pertinet. 

12. Donatio duarum prebendarum in ecclesia de  Oisseriaco de uoluntate Meldensis episcopi fundatarum ad ipsum pertinet. 

13. De quodam oratorio cum licentia episcopi erecto in domo domine de Plesseto Placiti, saluo in omnibus iure parochiali. 

14. Quod patronatus capellanie fundate ad altare beate Marie Magdalene in perpetuum est episcopi. 

15. Tenor littere per quam fuit institutus dominus Simon magister domus sancti Lazari: ubi declaratur prouisionem et ordinationem pleno iure ad episcopum pertinere. 

16. Littere episcopi Parisiensis, per quas Sanson de Cristolio presbyter institutus fuit magister leprosorum S. Lazari. 

17. Institutio capelle beate Bachine in ecclesia de Chora et capellani pertinet ad dominum episcopum. 

 18. Institutio duarum capellarum ab episcopo facta, saluis in omnibus iuribus ecclesie parochialis. 

19. Capella de petra sicca est de institutione domini episcopi: et pro presentatione debetur homagium domino episcopo. 

20. Littera de altaribus fundatis, in ecclesia S. Petri Tornodorensis per capitulum conferendis, ex collatione et concessione domini episcopi. 

21. Littera Innocentii II super presentatione rectoris ecclesie Grandis Castri. 

22. Indulgentia Clementis III super libera donatione prebendarum ecclesie Parisiensis, que ab antiquo ad episcopum pertinet, nullo obstante priuilegio impetrato. 



CAPUT SECUNDUM [a 1Kb] . DE STATUTIS ECCLESIARUM.



ARTICULUS PRIMUS. Statuta ecclesiarum prestantissima exhibentur.


I.


Statuta selecta ex statutis ecclesie Maurinensis, que mecum communicata sunt a Nicolao Fauier in senatu Parisiensi aduocato.


II.


Statuta summorum pontificum et aliorum, etc.

1. Statutum Paschalis II de non alienandis Ecclesie possessionibus: et ne quisquam bona decedentis episcopi subtrahat. 

 2. Statutum Paschalis II pro exstirpandis prauis consuetudinibus et obseruandis canonibus. 

3. Statutum Gaufridi episcopi Carnotensis, contra simoniacam prauitatem, a Calixto II confirmatum, qui addit alterum statutum de obedientia et reuerentia canonicorum erga episcopum Carnotensem. 

4. Statutum Honorii II de fructibus prebendarum a canonicis percipiendis qui absentes dici non debent, sed presentes; quandiu cum episcopo pro ecclesie seruitio commorantur. 

5. Statutum Innocentii II, ut decedentibus episcopis nulli liceat episcopalem domum inuadere: et ut serui ecclesie tanquam liberi ad testimonia admittantur. 

6. Statutum episcopi Meldensis et capituli pro residentia, a Lucio II confirmatum. 

7. Statutum Alexandri III. Quod nullus teneat parochiam nisi resideat. 

8. Statutum Alexandri III de redditibus matutinarum; quod nulli duo concedantur honores, nec personis alibi commorantibus. 

9. Statutum Alexandri III. Ne quis absque auctoritate et assensu episcopi et capituli, ecclesiam, capellam, oratorium uel cemeterium construere audeat, nec alicui liceat parochianos excommunicatos uel interdictos quolibet modo recipere. 

10. Statutum Alexandri III de beneficiis: ut qui altario non deseruit, eius non debet beneficiis participare. 

11. Statutum Alexandri III de bona dispensatione  prebendalium prouentuum: de forinsecis et de immunitate thelonei. 

12. Guillelmi Senonensis archiepiscopi constitutio, cuius mentio fit in statuto precedenti. 

13. Statutum Alexandri III et Lucii III, ut nulli concedantur honores, nisi his qui residentiam promiserint: et ne quis de aliena diecesi in canonicum ecclesie aut plebanum presbyterum admittatur, nisi a proprio fuerit episcopo absolutus. 

14. Statutum Lucii III pro iuramento personarum super residentia. 

15. Statutum Urbani III pro confirmatione antiquarum et rationabilium consuetudinum. 

16. Statutum Urbani III, ne domus de claustro laicis locentur. 

 17. Statutum de prebendis, quod continetur in priuilegio abbatis, et conuentus S. uictoris. 

18. Statutum quod continetur, ut dicitur, in priuilegio S. Genouefe: priuilegium est Clementis pape III. 

19. Statutum Celestini III, ut nullus canonicus trahatur ad iudicium seculare, nisi ratione feodi. 

20. Statutum ex priuilegiis Lucii II, Eugenii III, Clementis III, et Celestini III desumptum, de libertate supellectilium decedentis episcopi a Christianissimo rege Ludouico concessa. 

21. Statutum Innocentii III de prebenda hospitali S. Marie in Saxia ad opus infirmorum et pauperum ab episcopo Carnotensi pia liberalitate concessa 

 22. Statutum Reginaldi Carnotensis episcopi, de recipiendis fructibus prebendarum facta legitima residentia: et ut quod quesitum pro meritis et labore fatalitas non auferat. 

23. Statuta de iure presbyteri curati in sua parochia, sine cuius consensu et mandato abbas et prior conuentus de Nongento nichil prestare possunt. (Ex charta pacis inter Galterum et conuentum abbatem de Nongento, et Gobertum curatum parochie de Nongento et de Castro Cociaci, quam mecum communicauit uir antiquitatis et iuris publici studiosissimus D. de Trechi procuratoris generalis substitutus.

24. Statuta de residentia canonicorum ecclesie sancti Marcelli Parisiensis. 

25. Statuta Petri Meldensis episcopi de residentia, ab Innocentio Iu confirmata, non obstantibus quibuslibet priuilegiis et consuetudinibus. 

 26. Statutum archiepiscopi uiennensis, ut corpus defuncti, qui extra suam parochiam eligit sepulturam, ad suam parochialem ecclesiam primitus portetur, excepta cathedrali ecclesia. 

27. Statuta ecclesiastica de Iudeis. 

28. Statuta de casibus episcopo reseruatis. 


III.


Statuta principum et regum pro bono ecclesiarum.

1. Statutum comitum Henrici cognomento Stephani, uillelmi, Theobaldi, Odonis, et Stephani de libertate domorum et rerum episcopalium in morte Episcopi. 

2. Statutum Philippi I, quo precedens confirmatur.  

3. Statutum Ludouici uI, cognomento Crassi, ut eius diplomata testantur, seu ut uulgo dicitur, Grossi, de seruis ecclesie Carnotensis contra omnes ad testimonium admittendis. 

4. Statutum Ludouici uII, cognomine Iunioris, de immunitate domorum episcopalium post decessum episcoporum Catalaunensium. 

5. Statuta Philippi regis Francorum qui Audax dictus est, pro bono regimine ecclesie Carnotensis, selecta ex compositione facta inter dominos comitem Carnotensem, et decanum et capitulum ecclesie Carnotensis. 

6. Statuta Philippi Pulchri regis Francorum, pro bono ecclesiarum prouincie Narbonensis. (Ex regesto  Camere Computorum ab anno 1302 ad annum 1305.

7. Ioannis regis statuta et ordinationes de Iudeis. 

8. Statutum Caroli u, cognomento Sapientis, in gratiam et fauorem capituli Rhemensis, quolibet statuto contrario non obstante. 

9. Supplicationes facte, seu Henrici regis, etc., statuta, summo pontifici per ambassiatores domini regis proposita pro bono ecclesiarum, ut a sede apostolica probentur et confirmentur, una cum responsionibus summi pontificis. 



ARTICULUS SECUNDUS. De statutis Ecclesie seruandis iuramenta episcoporum, clericorum, abbatum et monachorum.


[a 1Kb] 1. Forma iuramenti episcopi Lingonensis in primo aduentu. 

2. Iuramentum episcopi Parisiensis. 

3. Forma iuramenti prelatorum. 

4. Iuramentum quod episcopus Carnotensis in suo iucundo aduentu facit apud sanctum Martinum in ualle Carnotensi, in capitulo monasterii dicti loci, antequam ad matricem ecclesiam deferatur, ad petitionem decani et capituli Carnotensis seu certorum canonicorum Carnotensium dictum iuramentum nomine dictorum decani et capituli fieri petentium. 

5. Copia duorum instrumentorum super dicto iuramento  confectorum.

6. Sequitur copia alterius instrumenti precedenti similis.

7. Confirmatio dicti iuramenti per sedem apostolicam facta et etiam approbata. 

8. Littere episcopi Andegauensis, de iuramento seu sacramento fidelitatis, quod regi prestare tenetur: et de priuilegiis que propter ipsum iuramentum conferuntur. 

9. Confirmatio priuilegiorum, que episcopis a regibus propter ipsorum iuramentum collata sunt. 

10. Iuramentum quod decanus Carnotensis debet facere ratione decanatus Carnotensis. 

11. Iuramentum quod cantor, subdecanus, succentor, et camerarius ecclesie Carnotensis, tenetur facere ratione cantorie, subdecanatus, succentorie,  et camerarie sue. 

12. De iuramento cantoris pro residentia. 

13. De iuramento succentoris pro residentia. 

14. Iuramentum archidiaconi in ecclesia Carnotensi ratione archidiaconatus. 

15. Iuramentum archidiaconi de non exigenda pecunia pro procuratione. 

16. Iuramentum archidiaconi de demanda non amplius facienda 

17. De Iuramento officialis, quod statuta et iura episcopi fideliter obseruabit. 

18. Iuramentum prepositorum in ecclesia Carnotensi ratione prepositure. 

 19. De iuramento quod rectores ecclesiarum capituli prestant, quando admittuntur ad curam. 

20. Iuramentum canonicorum, de iuramento primo. 

21. Forma iuramenti primi, quod faciunt canonici Carnotenses in prima creatione sua ad caput beate Anne. 

22. Forma iuramenti secundi facti in capitulo. 

23. Iuramentum quod facit canonicus comitis Carnotensis. 

 24. Iuramentum quod prestare tenetur quilibet canonicus Boloniensis in sua prima receptione. 

25. Forma iuramenti quod prestare tenetur canonicus qui de nouo recipitur per procurationem.

26. Iuramentum quod capellanus in propria persona comparens in sua prima receptione prestare tenetur.

27. Iuramentum quod prestare tenetur capellanus per procuratorem. 

28. De iuramento quod debent facere manumittendi ad tonsuram clericalem. 

29. Iuramentum quod debet reddere quilibet abbas diecesis Morinensis matrici ecclesie. 

30. Iuramentum abbatis ordinis Cisterciensis, de  obedientia et reuerentia a sanctis patribus constituta, quam episcopo reddere tenetur. 

31. Iuramentum abbatis et conuentus beate Marie de Cagia Meld. de obedientia et reuerentia quam episcopo promiserunt super correctione seu reformatione dicti monasterii. 

32. Charta de iuramento, quod uicarius abbatis Bellilocensis ipsi abbati debet prestare de statutis seruandis. 

33. Iuramentum quod facere tenentur in capitulo fratres condonati domus Dei et eleemosyne Carnotensis in eorum receptione. 

34. Excerptum de iuramento ad sancta Euangelia prestito a procuratore Eremitarum S. Augustini conuentus Parisiensis: quod donatio domus dicta la Motte sita prope pontem de Latigniaco ipsis facta, fiet nulla, irrita, et cassa, si ab officio pietatis, propter  quod instituta est, defecerint. 

35. Charte antique de oblatione filiorum a parentibus facta monasteriis: ubi mentio fit de iuramento quod olim prestabant parentes, ut filii sui in monasteriis Deo consecrati sancta instituta seruarent. 



ARTICULUS TERTIUS. Quod non licet episcopis neque aliis constitutiones rectas et priuilegia ecclesiis rite concessa contemnere.---Quot mala oriantur, ex eo quod statuta non seruentur, iuxta que tantum obedientia exigi potest.

1. Epistola Paschalis II ad L. uiuariensem episcopum,  ut constitutiones rectas de donatione ecclesie beati Andeoli fratribus S. Ruffi ab ipso factas non infringat. 

2. Mandatum R. Albanensis episcopi, apostolice sedis legati ad L. uiuariensem episcopum directum, ut ipsius constitutio de donatione inconuulsa permaneat. 

3. Epistola Celestini III ad decanum et capitulum Carnotense, in qua significat nulli licere priuilegia ecclesiis rationabiliter concessa, id est, rite et iuxta canones, statuta ac libertates Ecclesie Gallicane, infringere. 

4. Charta de ecclesia de Rignhago; in qua declaratur mandato Petri Ruthenensis episcopi, rectam constitutionem de donatione ecclesie de Rignhago monachis Conchensibus facta infringi non posse. 

5. Epistola. . . . . domini Lexouiensis ad Ludouicum  regem Francorum, in qua declarat quot mala oriantur, ex eo quod canones non seruentur, formamque prescribit, qua rex uti potest iuxta statuta et iura Ecclesie Gallicane ad scribendum Paulo II. 

6. Henrici II diplomata, in quibus ostenditur litteras apostolicas, bullas, seu prouisiones non probari neque recipi, nisi que cum canonibus et decretis sancte sedis conueniant, nec non cum priuilegiis, iuribus et libertatibus Ecclesie Gallicane. 



ARTICULUS QUARTUS. Epistole summorum pontificum, in quibus declarant sua statuta, suas auctoritatis litteras, priuilegiaque ab ipsis concessa, contra canonum decreta et iura ecclesiarum nunquam opponi posse; concilia in quibus he constitutiones, hecque priuilegia abrogantur.


1. Epistole Urbani II, una cum conciliis in quibus ipsius priuilegia per subreptionem contra iura ecclesiastica extorta rescinduntur, ipso quidem iubente, hoc ordine disposite ab Hugone Gratianopolitano episcopo. 

2. Paschalis II mandatum, quo questio de pago Salmoracensi inter Guidonem uiennensem et Hugonem Grannopolitanum episcopos per multos annos et in multis conciliis uentilata dirimitur, non obstantibus supradictis priuilegiis. 

3. Epistola Callisti pape III ad archiepiscopum Turonensem, in qua ei significat statuta sua de citatione  procuratoris generalis Caroli Francorum regis, ut pote iuribus et priuilegiis Ecclesie Gallicane contraria, nullius momenti et rohoris esse debere. 

4. Epistola Ioannis archiepiscopi Turonensis ad Guillermum episcopum Nannetensem, de exsecutione supradicte sententie, qua summus pontifex suas constitutiones et ordinationes, ut pote priuilegiis Ecclesie Gallicane contrarias, reuocauit. 



ARTICULUS QUINTUS. Sententie a summis pontificibus, episcopis et regibus, et a curia parlamenti Parisiensis, late aduersus quoslibet statutorum ecclesiasticorum uiolatores.


I.


 Sententie ab episcopis et summis pontificibus prolate.

1. Sententia ab episcopis in synodo Parisiensi lata, de ecclesia de Orengi, que monachis de Longo Ponte adiudicatur, contra usurpationem monachorum de Gyuisi. 

2. Paschalis II sententia, in rerum episcopi defuncti, seu iuris ecclesiastici sacrilegos peruasores. 

3. Iuonis Carnotensis sententia, in prepositos exactores. 

4. Sententia Iuonis Carnotensis episcopi, de ecclesia Hienuilla de parochia Puteacensi, et eius ecclesie iuribus, contra monachos maioris monasterii, pro monachis sancti Martini de Campis. 

5. Excommunicatio, in qua fuit sanctus Theudbaldus uiennensis archiepiscopus, et Isarnus Gratianopolitanus  episcopus, facta ob iniustam possessionem bonorum ecclesie. 

6. Excommunicatio a Mainardo archiepiscopo Senonensi et Imberto Parisiorum episcopo propter contemptum auctoritatis ecclesiastice facta, que non minus terribilis uideri debet, quam absolutio insolita. 

7. De causa inter Resbacenses et sancte Fidis Conchensis ecclesie monachos, pro ecclesia Columbariensi, in pluribus conciliis et apud Lugdunensem archiepiscopum Romane sedis legatum diu uentilata; tandemque in synodo definita aduersus monachos Resbacenses, qui ecclesiam Columbariensem contra canones et statuta ecclesiastica inuaserant. 

8. Indulgentia Lucii III contra presbyteros concubinas habentes, qui remedio appellationis abutebantur contra canonum decreta et statuta ecclesiastica. 

 9. Lucii III sententia, in sacrilegos iuris ecclesiastici peruasores, quibus omne aufertur appellationis remedium. 

10. Lucii III et Urbani III iudicia in raptores, qui remedio appellationis abutebantur contra statuta ecclesiastica. 

11. Indulgentia Clementis III contra Senonensem archiepiscopum, qui statuta ecclesiastica uiolauerat. 

12. Sententia excommunicationis a Celestino III lata aduersus priuilegiorum et libertatum ecclesie Carnotensis uiolatores: cuius exsecutionem mandat archiepiscopo. . . . . et archidiacono Senonensi. 

13. Sententia archiepiscopi Senonensis contra comitissam Blesensem, a Celestino III confirmata, pro tuendis iuribus et libertatibus ecclesie Carnotensis.  


II.


Regum diplomata, precepta, seu sententie pro optima ecclesiarum disciplina, aduersus quoslibet statutorum ecclesiasticorum uiolatores.

1. Preceptum Ludouici Pii, de reformatione monachorum ecclesie S. Dionysii in synodo facta. 

2. De precepto seu sententia Ludouici Bosonis filii, pro confirmatione legitime et in synodo facte S. Apollinari restitutionis uille-Noue, que contemptis omnibus ecclesiarum statutis ac iuribus, ablata fuerat. Hec est chartula, in qua fuit laudator Alexander uiennensis archiepiscopus, et Isaac Gratianopolitanus episcopus. 

 3. Preceptum Ludouici uI, cognomento Crassi, de auctoritate sententie excommunicationis proferende in eos qui seruorum ecclesiasticorum testimonium aduersus homines liberos auctoritate regia concessum nolunt admittere. 

4. Preceptum Ludouici uI, cognomento Crassi, ut transgressor regalis decreti de testimonio seruorum ecclesiasticorum recipiendo excommunicationi subiaceat. 

5. Preceptum Ludouici uII, cognomine Iunioris, quo confirmatur sententia ab episcopo Parisiensi prolata, contra eos qui libertatem domus episcopi defuncti infringunt. 

6. Constitutiones Caroli uI, ex iussu Caroli uII publicate aduersus quosdam clericos, qui litteris apostolicis abutentes iura Ecclesie Gallicane uiolabant. 

 7. Plura iudicia insignia curie parlamenti in episcopum Constantiensem cardinalem, qui temere quosdam excommunicando, lataque iudicia contemnendo, statuta, iura et libertates Ecclesie Gallicane uiolauerat, a Ludouico XI confirmata contra quaslibet appellationes. 



CAPUT TERTIUM. DE AUCTORITATE EPISCOPORUM ET DE OBEDIENTIA SIuE CLERICORUM SIuE MONACHORUM



ARTICULUS PRIMUS. Publica monumenta de obedientia et reuerentia, quam siue clerici et regulares, siue monachi et abbates debent reddere episcopis, et quam solemnem in synodis ipsi promiserunt.


1. Charta S. Martini de obedientia quam canonici regulares suo episcopo promiserunt. 

2. Charta de obedientia et subiectione, quam Iuoni episcopo Carnotensi, et eius successoribus debent reddere monachi de Bello-Loco, quibus sub hac tantum conditione Iuo permisit monasterium construere et consecrare. 

3. Charta, qua Radbodus Nouiomensis episcopus, altare de Capi ecclesie S. Petri Cluniacensis concedit, in qua declaratur episcopi auctoritas in monachos ecclesiarum prepositos et in abbates. 

4. Charta sancti Donati de obedientia quam canonici regulares S. Donati tenentur promittere Nantelmo Utcensis ecclesie preposito, saluo priuilegio apostolice sedis, et salua semper obedientia et reuerentia,  subiectione et potestate Gratianopolitani episcopi tam in spiritualibus quam in temporalibus. 

5. Charta de Chignino de obedientia quam qui seculo abrenuntiarunt, debent reddere episcopis, tanquam canonici proprio episcopo. 

6. Charta de obedientia et fidelitate quam Theobaldus canonicus S. Genouefe presentibus sacrosanctis Euangeliis, et in uerbo sacerdotis promisit episcopo Parisiensi, cui presentatus est ad curam animarum parochie de Monte suscipiendam. 

7. De obedientia canonica et debita quam abbatissa Farensis monasterii promittit episcopo Meldensi, a quo benedicitur iuxta statutum conuentus Suessionensis. 

8. De obedientia canonica et subiectione quam fratres Sancte Trinitatis, qui sunt in Domo Dei, Meld. episcopo et successoribus tenentur repromittere. 

9. Charta maxime notanda de auctoritate et diligentia archiepiscopi uiennensis ecclesie ad restaurandam ecclesiarum et monasteriorum disciplinam; de priuilegio a Patribus concilii uiennensis dato; de electione canonica prepositi; de quibusdam monitis aduersus simoniam; et de statutis Patrum seruandis. 

10. Charta qua Dalmatius abbas commendat monasteria Stephano episcopo, ut pote prouisori et domino ipsorum, ut regule firmitas integra permaneat. 

 11. Mandatum Alexandri pape III, quod si conuentus non concordat in electione abbatis, ad episcopum pertineat in abbatem confirmare illum, in quem maior et sanior pars consenserit. 

12. Quod si capitulum inter se discordat, episcopus potest cognoscere de causa. 



ARTICULUS SECUNDUS. Priuilegia monasteriis a summis pontificibus concessa, salua semper, que episcopo debetur, canonica reuerentia.

1. Priuilegium ab Urbano II monasterio S. Nicolai concessum, salua episcopi Andegauensis canonica reuerentia. 

2. Priuilegium ab Urbano II ecclesie S. Ruffi concessum, salua in omnibus Auenionensis episcopi canonica reuerentia. 

 3. Priuilegium Calixti pape II de obedientia et reuerentia quam omnes clerici et abbates episcopo tanquam membra capiti adherentia exhibere tenentur. 

4. Priuilegium ab Innocentio III abbati S. Ruffi concessum, salua sedis apostolice auctoritate, et diecesanorum episcoporum seruata canonica ratione. 



ARTICULUS TERTIUS. Donationes ecclesiis et monasteriis facte, cum consilio et assensu episcopi, et salua semper reuerentia, que episcopali sedi debetur.

1. Altare uille, que dicitur Orceacus, ecclesie B. Marie Longi-Pontis donatum a Gaufrido Parisiorum episcopo, salua in omnibus ecclesiastice subiectionis  ipsi debita reuerentia, et saluis in omnibus eius iuribus. 

2. Altare situm in uilla, que dicitur Bonduflum, eccles. B. Marie de Longo-Ponte donatum, saluis in omnibus iuribus episcopi, et obedientia que ipsi debetur. 

3. Ecclesia de Bains cum consilio et auctoritate Pontii episcopi donata Sancto Saluatori. 

4. Ecclesie sancte Fidei de Castelleto et sancti uictoris ab Hugone Lugdunensi archiepiscopo donate ecclesie sancte Fidis de Conchis, salua semper obedientia que episcopo et archipresbyteris exhibenda est. 

5. Ecclesia beate Marie uirginis intra muros Bisulduni fundata ecclesie S. Ruffi donatur cum consilio et assensu domini Berengarii presulis Gerundensis. 

6. Eadem ecclesia redditur et donatur prefate  ecclesie S. Ruffi cum fauore pontificali et canonicali Gerundensis sedis. 

7. Eadem donatio a Raymundo episcopo Gerundensi confirmatur, salua reuerentia et obedientia, que episcopali sedi debetur. 

8. Ecclesia S. Andeoli ecclesie S. Ruffi in plenaria synodo donata, hac scilicet conditione, ut prior non mutetur, nisi cum consilio episcopi uiuariensis: et si que orta fuerit controuersia, ipsius episcopi communisque capituli canonica terminetur sententia. 

9. Confirmatio donationis ecclesiarum S. Martini uiennensis, S. Nicetii, etc., ecclesie S. Ruffi cum quolibet iure ab archiepiscopo uiennensi facta, salua obedientia et reuerentia, que debetur sacrosancte matri ecclesie episcopali. 

10. Confirmatio ecclesie de Tauliniaco ecclesie S Ruffi donate, salua reuerentia et obedientia, que  ecclesie episcopali debetur. 

11. Confirmatio eiusdem donationis, saluo iure episcopali et censu. 

12. Ecclesia Ordinatensis cum permissu et concessione episcopi Bellicensis donata ecclesie S. Ruffi; ita tamen ut prior episcopo canonicam spondeat reuerentiam et obedientiam. 

13. Authenticum super transactione facta cum priore S. Martini de Terra, que dicitur Alnetum, in quo declaratur donum nulla stare ratione nisi Parisiensis episcopi auctoritate firmetur. 

14. Indulgentia Lucii III ne feoda Parisiensis episcopi sine consensu ipsius obligari possint, uel uendi. 

15. Authenticum Willelmi Senonensis archiepiscopi super redditibus decanatus Parisiensis dum uacat. Ex quo patet episcopum precipuum esse bonorum  ecclesie dispensatorem. 

16. Confirmatio Clementis III super iure episcopi in redditibus decanatus. 

17. Littera, que significat magistrum et fratres Mormenti non posse de manu sua amouere aliquam domum, nisi de uoluntate episcopi, qui est secundum canones primus bonorum ecclesiarum dispensator. 



ARTICULUS QUARTUS. Littere de non eligendo abbate absque licentia episcopi, cuius est quoque electum confirmare et benedicere.

1. Littera abbatie resignate ab abbate Molismensi in manu domini episcopi, sicut moris est: et quod ab eodem episcopo postulanda sit licentia eligendi alterum abbatem. 

 2. Supplicatio episcopo facta de eligendo abbate in monasterio S. Petri Melugdunensis. 

3. Supplicatio episcopo facta, ut electus in abbatem S. Michelis Tornodorensis ab ipso confirmetur. 

4. Supplicatio episcopo facta de abbate monasterii Molismensis. 

5. Supplicatio episcopo facta de abbate S. Stephani Diuionensis. 

6. Supplicatio Cagiensium, pro confirmando et benedicendo electo. 

7. Qualiter commiserint se Cagienses uoluntati episcopi, super prouisione abbatis in eorum monasterio facienda. 

8. Supplicatio monachorum de benedictione abbatis de Cagia per episcopum Meldensem, cui debitam obedientiam et subiectionem declarant 

 9. De benedictione abbatis S. Faronis per episcopum Meldensem. 

10. De abbate S. Faronis post alterius resignationem. 

11. Supplicatio episcopo facta de eligendo abbate monasterii Reomensis. 

12. Supplicatio episcopo facta, ut electio prioris uallis Caulum ab ipso confirmetur. 

13. Supplicatio episcopo facta de abbate monasterii S. Petri Melugdunensis. 

14. Supplicatio capituli S. Machuti de Barro episcopo facta, ut ipsi parcat, quod decanum elegerit absque illius licentia. 

15. Qualiter conuentus de Nealpha ueteri nuntiauerit capitulo mortem sui abbatis, et licentiam petiit eligendi alium. 

 16. Procuratio de Nealpha ueteri ad presentandum capitulo electum dicti loci, ut confirmetur et accipiat munus benedictionis ab episcopo. 

17. Electio abbatis de Nealpha ueteri, prius petita eligendi licentia, ut moris est: et quod confirmetur per capitulum Carnotense, et accipiat munus benedictionis ab episcopo. 

18. Concessio a Guillelmo episcopo Lingonensi facta magno priori claustrali et omnibus ac singulis prioribus et ceteris monachis monasterii Mol smensis, eligendi abbatem secundum canonicas sanctiones. 



ARTICULUS QUINTUS. De iure institutionis, destitutionis, correctionis, reformationis, uisitationis et procurationis, quod episcopi habent in monasteria, non obstante quolibet priuilegio, siue impetrato siue impetrando.


1. Unio hospitalis de Brochone facta ecclesie siue monasterio S. Stephani Diuionensis: et ius institutionis, destitutionis, correctionis, reformationis, uisitationis, et procurationis, quod episcopus habet super eadem domo, que renuntiare debet sub uoto religionis cuilibet priuilegio siue impetrato, siue impetrando. 

2. Charta de iure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michelis, abbatem et 12 Canonicos. 

3. Charta compositionis inter episcopum Eduensem siue Augustodunensem, et monachos Cluniacenses, in qua declaratur iurisdictio episcopi Augustodunensis in presbyteros ecclesiarum Cluniacensium.  

4. Charta qua Galo Parisiorum episcopus monasterium S. Eligii, monachis propter uite infamis turpitudinem eiectis, ecclesie beati Petri Fossatensis concedit. Unde patet ius destitutionis, correctionis, reformationis, etc., quod episcopus habet in monasteria. 

5. Stephanus episcopus Parisiensis idem monasterium, ex petitione Innocentii pape, etc., ecclesie S. Petri Fossatensis concedit, saluo in omnibus iure suo, etc. 

6. Compositio ab Hugone Autissiodorensi episcopo et Gaufrido Catalaunensi facta ex precepto Innocentii II inter ecclesiam Meldensem et Farense monasterium; in qua obseruantur iura episcopi in sacerdotem Farensis monasterii, et aliquot abbatisse priuilegia. 

 7. Compositio supradicta a Manasse Meldensi episcopo comprobatur. 

8. Eadem compositio ab Innocentio II et Lucio II confirmatur. 

9. Prima institutio succentoris, in qua fit mentio de iure institutionis et destitutionis, quod episcopus habet in succentorem perinde ac in cantorem. 

10. Authenticum super transactione facta inter episcopum Mauritium et abbatem Columbensem super ecclesia S. Germani in Leia: in quo plura notantur de iure episcopi in abbatem et monasterium. 

11. De iure procurationis quod episcopus habet in domum sancte Celinie, iuxta tamen illud Euangelicum: Qui non laborat non manducet. 

12. De procuratione episcopi in ecclesia S. Exuperii de Corboilo. 

 13. Authenticum capituli Parisiensis super eadem procuratione.

14. Priuilegium de procuratione archidiaconi et iurisdictione episcopi in Scalensem ecclesiam. 

15. Epistola Innocentii III de iure procurationis episcopi, quod prescribi non potest. 

16. Littera capituli Tornodorensis, quod tenetur iurare episcopis Lingon. canonice intrantibus subiectionem et obedientiam; et nulla posse priuilegia impetrare, nec uti impetratis. 

17. Confirmatio statuti totius capituli, quod prior Fratrum Predicatorum tenetur facere iuramentum capitulo Carnotensi, quod nec per se nec per alium possit priuilegium uel indulgentias contra iura et libertates ecclesie impetrare, neque impetratis uel impetrandis uti. 

 18. Quod quicunque est prior Fratrum Predicatorum debet iurare in capitulo, se seruaturum interdicta ecclesie, neque uti posse contra dictam ecclesiam priuilegiis.

19. Littera prioris Fratrum Predicatorum in Francia, quod prior et fratres conuentus Predicatorum Carnot. tenentur seruare interdictum: et quod factum erat per eos, confirmatur per eumdem. 

20. Littera iurisdictionis quam habet dominus episcopus Lingonensis in hospitali de Mormento, in capite, membris et in personis ibidem commorantibus; et quod non possit hospitalis domus aliquas indulgentias uel priuilegia impetrare, uel uti aliquatenus impetratis. 

21. Littera iurisdictionis et correctionis quam habet dominus episcopus in monasterium de Pelungero. 

22. Littera subiectionis et reuerentie hospitalis  de Norges erga episcopum Lingonensem; et quod non liceat ullam impetrare exemptionem, neque impetrata uti. 

23. Quod prior domus sancti Lazari Meldensis ipsi episcopo et successoribus tenetur canonicam obedientiam repromittere; et de iure correctionis, uisitationis, etc., quod episcopus habet in eamdem domum. 

24. Unio hospitalis Chilicasti facta ecclesie seu monasterio S. Stephani Diuionensis; et ius institutionis, destitutionis et correctionis, quod habet in eodem episcopus, propter curam animarum, pro quibus redditurus est Deo rationem. Unde domus hospitalis, sicut monasterium, tenetur renuntiare sub uoto religionis cuilibet priuilegio siue impetrato siue impetrando. 

25. Littera iurisdictionis episcopi Lingonensis, ad quem pertinet institutio, destitutio et correctio prioris monasterii de Mormento; ita ut monasterium  supradictum renuntiare debeat quibuslibet priuilegiis siue indultis, siue indulgendis. 



ARTICULUS SEXTUS. Littere quibus declaratur, pro negotiis correctionis expensas ab episcopis de bonis monasterii fieri debere; et nemini licere monachos contra auctoritatem episcoporum defendere.

1. Littera, quod episcopus pro negotiis correctionis monasterii Besuensis promouendis, expensas de bonis ipsius monasterii faciat et administret 

2. Littera regia, qua mandatur duci Burgundie, ne abbatem et conuentum Besuensem manu teneat, uel defendat contra episcopum. 

 3. Charta de Noiareto, qua monachi tenentur episcopo reddere decimam, que eis iniuste fuerat data: et in qua Guilisius de ueracen pollicetur se nunquam fore adiutorem monachis contra episcopum. 



ARTICULUS SEPTIMUS. Littere, que docent, quomodo irrita fit abbatis appellatio ad sedem apostolicam contra auctoritatem episcopi.

1. Littera regia directa summo pontifici de iustitia et iurisdictione temporali monasterii et uille Besuensis, que pertinet immediate ad episcopum Lingonensem: unde prorsus irrita fit abbatis appellatio ad sedem apostolicam. 

2. Littera abbatis et conuentus, in qua inter cetera declarant se ad aliam non posse appellare quam ad episcopi curiam. 

 3. Littera regia super predictis. 



ARTICULUS OCTAuUS. Iudicia lata pro auctoritate episcopi: et epistole, que exsecutionem declarant.

1. Sententia ab Innocentio II lata pro episcopo Meldensi in clericos et laïcos uille Resbacensis, sublato appellationis diffugio. 

2. Epistola Hugonis Senonensis archiepiscopi de obedientia et subiectione, quam abbas monasterii Resbacensis episcopo Meldensi promisit, post sententiam ab Alexandro III latam. 

3. Epistola Baldouini Nouiomensis episcopi. 

4. Epistola Petri episcopi, et Hugonis decani Parisiensis, de exsecutione sententie Innocentii III  pro auctoritate episcopi in abbatem et monasterium Resbacense.

5. Sententia ab Innocentio II lata contra presbyterum de Iotro, qui audito episcopi mandato in uocem appellationis proruperat. 

6. Sententia ab Innocentio II lata pro auctoritate episcopi aduersus abbatissam, clerum et populum Iotreum, sublato appellationis diffugio. 

7. Epistola Willelmi Rhemorum archiepiscopi de honore et reuerentia, et de omni iure, quod Eustachia abbatissa ecclesie Iotrensis promisit semper se exhibituram episcopo Meldensi. 

8. Priuilegium Eugenii III contra archidiaconos Parisienses, pro auctoritate episcopi. 

9. Priuilegium Adriani Iu contra archidiaconos nichil  aliud continens, quam quod in precedenti priuilegio Eugenii continetur.

10. Priuilegium Alexandri III in eumdem modum contra archidiaconos; et ne archidiaconi presbyteros sibi subditos nimia frequentia hospitiorum grauent. 

11. Priuilegium Clementis III contra archidiaconos, idem continens quod priuilegium Alexandri. 

12. Priuilegium Clementis III contra archidiaconos  ordinationes ecclesiarum impedientes, et pro auctoritate episcopi. 

13. Exsecutio sententie Innocentii III pro auctoritate episcopi Meldensis late contra decanum et archidiaconos, et compositio iuxta hanc sententiam facta. 

14. Diffinitiua sententia data contra ecclesiam de Cala ab Ambianensi et Tornacensi episcopis et aliis iudicibus, pro auctoritate episcopi. 

15. Sententia a Celestino III lata pro auctoritate episcopi in ecclesiam Calensem, et quidem contra priuilegium ab ipso antea concessum. 

16. Sententia a Willelmo canonico Meldensi et Petro canonico Iotrensi lata pro auctoritate episcopi contra abbatissam et conuentum de Iotro. 

17. Sententia a Petro Morinensi episcopo S.  Audomari decano lata de obseruandis sententiis episcopi a capitulo. 

18. Epistola Rainaudi sancti Faronis, Alberti Beate Marie in Cagia, et Ioannis Camere Fontis abbatum. 

19. Epistola Guillelmi Senonensis archiepiscopi. 

20. Sententia a Petro Meldensi episcopo lata aduersus capitulum de sua iurisdictione in presbyterum de Gieures. 

21. Sententia a Gregorio IX lata aduersus magistratum et fratres domus Leprosorum S. Lazari Meldens., qui obedientiam et reuerentiam suo episcopo exhibere denegabant. 

22. De eodem.

23. Sententia pro iuribus episcopalibus lata aduersus abbatissam et conuentum monasterii Fare-Monasterii ordinis sancti Benedicti, ac clerum et populum  loci eiusdem Meldensis diecesis. 

24. Epistole Innocentii Iu pro eadem sententia confirmanda. 

25. Sententia lata de electione magistri domus S. Lazari prope Parisius, que ad episcopum pertinet sicut et confirmatio. 

26. Sententia excommunicationis ab episcopo Meldensi lata in ministrum magne Domus-Dei Meldensis, et sorores que uisitationem episcopi recusabant, quam demum iuramento prius prestituto receperunt. 

27. Iurisdictio episcopi Meldensis in archidiaconos Philippi Senonensis archiepiscopi auctoritate metropolitana comprobata, litterisque Philippi et Ioannis regum Francorum confirmata. (Ex regesto Camere Computorum, in quo continentur littere Ioannis regis Francorum per annos 1351, 1352,  1353.

28. Sentence de Requeste contre l'abbé de S. Michel de Tonnerre et les prieurs dependans d'icelle touchant la uisitation [a 1Kb] . 



ARTICULUS NONUS.

Conclusio aduersus priuilegia, que monachos non tantum ab episcoporum uigilantia, sed etiam a regia potestate eximunt.





THEODORI SANCTISSIMI AC DOCTISSIMI ARCHIEPISCOPI CANTUARIENSIS PeNITENTIALE [a 1Kb] . *



CAPUT PRIMUM. De ecclesia, uel de iis que intus geruntur.


[b 1Kb] In ecclesia ubi mortuorum cadauera infidelium sepeliuntur, sacrificare [Al., sanctificare] non licet: sed si apta uidetur ad consecrandum, inde euulsa, et rasis uel lotis lignis eius reedificetur. Si hec consecrata prius fuit, missas in ea celebrare licet, si religiosi ibi sepulti sunt. [c 1Kb] Si uero paganus, sic mundare, et iactare foras melius est. Gradus non debemus facere ante altare, ubi [d 1Kb] reliquie sanctorum uenerande sunt. Si potest [Al. add. fieri], candela ardeat ibi per singulas noctes; si autem paupertas loci non sinit, non nocet eis. [e 1Kb] Incensum Domini incendatur in natali sanctorum pro reuerentia diei, quia ipsi sicut lilia dederunt odorem suauitatis, et asperserunt  Ecclesiam Domini, sicut incenso aspergitur primitus iuxta altare [Al., incensum aspergit ecclesiam]. [f 1Kb] Laicus non debet in ecclesiis lectionem recitare, nec Alleluia dicere: sed psalmos tantum, aut responsoria sine Alleluia. Aquam benedictam aspergant, quoties uoluerint, qui habitant in eis. [g 1Kb] Et quando quis consecrat aquam, primum orationem faciat.



CAPUT II De tribus gradibus Ecclesie principalibus

Episcopo [h 1Kb] licet in campo confirmare, si necesse sit; similiter et presbytero agere, si diaconus uel presbyter ipse [Al. add. uel] calicem et oblationem manibus tenuerit. [i 1Kb] Episcopus non debet abbatem cogere ad synodum ire, nisi etiam aliqua rationabilis  causa sit. Episcopus dispenset causas pauperum usque ad quinquaginta solidos: rex uero, si plus est.

[i 1Kb] Episcopus et abbas hominem scelerati [Al. sceleratum] seruum possunt habere, si pretium redimendi non habet. Episcopo licet uotum soluere, si  uult. [k 1Kb] Presbytero soli liceat missas facere, et populum benedicere in parasceue, et crucem sanctificare. [l 1Kb] Presbyter decimas dare non cogitur. [m 1Kb] Presbytero non licet peccatum episcopi prodere, quia super eum est. [n 1Kb] Sacrificium non est accipiendum de manu sacerdotis, qui oblationes uel lectiones secundum ritum implere non potest. Presbyter si responsoria cantat in missa, uel quecunque [o 1Kb] cappam suam non tollat, sed euangelium legens super humeros ponat. Presbyter fornicans, si postquam compertum fuerit, baptizauerit, iterum baptizentur illi quos baptizauit. [p 1Kb] Si quis presbyter ordinatus deprehendit se non esse baptizatum, baptizetur et ordinetur iterum, et omnes quos prius baptizauit. [q 1Kb] Diacones cum Grecis non frangant panem sanctum, nec collectionem dicant,  uel Dominus uobiscum, uel completam. [r 1Kb] Non licet diacono, laico penitentiam dare; sed episcopi aut presbyteri dare debent. Diaconi possunt baptizare, et cibum et potum benedicere, non panem dare. Similiter monachi et clerici possunt benedicere cibum.



CAPUT III. De ordinatione diuersorum.

[s 1Kb] In ordinatione episcopi debet missa cantari ab ipso episcopo ordinante. In ordinatione presbyteri siue diaconi oportet episcopum missas celebrare, sicut Greci solent in electione abbatis agere uel abbatisse. In monachi uero ordinatione abbas debet missas agere, et tres orationes super caput eius complere: et septem dies uelet caput suum cuculla sua,  et septima die abbas tollat uelamen suum. Sicut in baptismo presbyter solet infantibus auferre, ita et abbas debet monacho, quia secundum baptisma est iuxta iudicium Patrum, in quo omnia peccata dimittuntur. Presbyter potest abbatissam consecrare cum misse celebratione. [t 1Kb] In abbatis uero ordinatione  episcopus debet missam agere, et eum benedicere inclinato capite, cum duobus uel tribus testibus de fratribus suis, et donet ei baculum et pedules. Sancte moniales uero basilicas sibi commissas semper debent consecrare. Greci simul benedicunt uiduam, et uirginem, et utramque semper habent consecrare. Abbatem eligunt. Romani non uelant uiduam. [a 1Kb] Secundum Grecos presbytero licet uirginem sacro uelamine consecrare, et reconciliare penitentem, et facere oleum exorcizatum, et infirmis chrisma, si necesse est. Secundum Romanos non licet, nisi episcopo soli.



CAPUT Iu. De baptismatis confirmatione.

In baptismate dimittuntur non coniunctiones mulierum,  quia filii qui ante baptismum, sic et posteriorum fiunt. Si uero non putatur esse uxor, [Al. add. ergo], nec filii ante generati pro filiis habentur, nec inter se fratres uocare, uel hereditatis consortes fieri possunt. Si quis gentilis eleemosynam fecerit, [Al. add. et abstinentiam haberet, etc.] et alia bona, que enumerare non possumus, nunquid ea in baptismo perdidit? Non bonum aliquod perdit, sed malum abluit. Hoc [b 1Kb] Innocentius papa de catechumeno gesta pro exemplo ponens affirmauit. [c 1Kb] Gregorius Nazianzenus dicit secundum baptismum esse lacrymarum. Nullum perfectum credimus in baptismo. Confirmationem episcopi non disputamus; [d 1Kb] tamen in Nicena synodo fuit chrisma constitutum. [e 1Kb] Pannos chrismatos iterum super alium baptizatum  imponi non est absurdum. [f 1Kb] In catechumene et baptismate et confirmatione unus potest esse pater, si necesse sit: non est tamen consuetudo. Per singula singuli suscipiunt. [g 1Kb] Non licet alium suscipere, qui non est baptizatus. uiro autem licet feminam suscipere in baptismo, similiter et femine uirum, suscipere. [h 1Kb] Non licet baptizatis cum catechumenis manducare [Al. add., neque osculum eis dare], quanto magis gentilibus.



CAPUT u. De missa defunctorum et mortuorum.

[i 1Kb] Secundum Romanam Ecclesiam mos est monachos uel religiosos defunctos in ecclesiam portare, et cum chrismate ungere pectora, ibique pro eis missas  celebrare; deinde cum cantatione portare ad sepulturas:  et cum positi fuerint in sepulcris, funditur pro eis oratio. Denique humo uel petra operiuntur. Prima et tertia et nona, nec non trigesima die pro eis missa agatur. Exinde post annum, si uoluerint, seruetur. [i 1Kb] Misse uero secularium mortuorum tres in anno, tertia die, et nona, et trigesima; quia surrexit Dominus tertia die, et nona hora spiritum emisit, et triginta diebus Moysem planxerunt filii Isrel. In missa quoque monachorum per singulas septimanas nomina recitare mos est. Pro defuncto monacho missa agatur die sepulture eius, et tertia die: postea, quantum uoluerit abbas: pro laico bono tertia die uel septima; [Al. add., post ieiunium: pro penitente trigesima die] et propinquos eius oportet ieiunare septem diebus, et oblationem offerre ad  altare, sicut in Iesu filii Sirach legitur: et pro Saul filii Isrel ieiunauerunt, postea, quandiu uoluerint presbyteri. [k 1Kb] Multi dicunt non licere pro infantibus missas facere ante septem annos. Sed licet [l 1Kb] Dionysius Areopagita dicat blasphemiam Deo facere, qui missas offert pro malo homine: [m 1Kb] Augustinus tamen dicit pro omnibus Christianis hoc esse faciendum, quia hoc uel eis proficit aut offerentibus, aut petentibus. Et non est licitum missas celebrare presbytero, uel diacono, cui non licet, uel qui non uult communionem accipere.



CAPUT uI. De abbatibus, et monachis, uel monasteriis.

[n 1Kb] Abbas potest pro humilitate cum permissione episcopi  locum suum derelinquere; tamen fratres eligant sibi abbatem de ipsis, si habent; sin autem, de extraneis. [o 1Kb] Nec episcopus debet uiolenter retinere abbatem in loco suo. Congregatio debet sibi eligere abbatem post eius mortem, aut eo uiuente, si discesserit uel peccauerit. Ipse non potest aliquem ordinare de suis propinquis, neque alienis, nec alium abbatem dare sine uoluntate fratrum. [p 1Kb] Si uero peccauerit abbas, episcopo non licet tollere possessionem monasterii, quamuis peccauerit abbas: sed mittat eum in aliud monasterium in potestate alterius abbatis. Non licet abbati, neque episcopo terram ecclesie conuertere ad aliam, quamuis ambe in potestate eius sint. [q 1Kb] Si mutare uult terram ecclesie,  faciat cum consilio episcopi, et fratrum suorum  [Al., cum consensu amborum], [Al. add., si quis uult monasterium suum in alium locum ponere] et dimittat in priorem locum presbyterum ad ministeria ecclesie. Non licet uiris feminas habere monachas, neque feminis uiros, tamen non destruamus illud, quod consuetudo est in hac terra. [a 1Kb] Monacho non licet uotum uouere sine consensu abbatis: Sin minus, frangendum est. Abbas si habuerit monachum, quem elegit [Al. add., dignum debet dare, si necesse est. Puero non licet etiam nubere, prolato ante monachi uoto. Si quis monachus, quem elegerit, etc.] congregatio, ut ordinet eum in gradu presbyterii, non debet dimittere priorem conuersationem suam. Si autem postea inuentus fuerit ut superbus, uel otiosus [Al., uitiosus], et in meliori gradu priorem  uitam querat; deponatur: et in ultimum locum constitutus satisfactione emendet. In potestate et libertate monasterii est susceptio infirmorum in monasterio. In libertate quoque monaterii est [b 1Kb] lauandi pedes laicorum; nisi in cena Domini non coguntur. [c 1Kb] Nec libertas monasterii est penitentiam secularibus [d 1Kb] iudicare, quia proprie clericorum est.



CAPUT uII. De ritu mulierum in ecclesia, uel monasterio.

[e 1Kb] Mulieres non uelent altare de corporali: nec oblationes super altare, neque calicem ponant: neque stent inter ordinatos in ecclesia: neque in conuiuio sedeant inter sacerdotes. Mulieri non est licitum alicui penitentiam dare, quia in canone nulli licitum  est, nisi solis sacerdotibus. Mulieres possunt sub nigro uelamine [Al. add. ut Basilius iudicauit] sacrificium accipere.

[f 1Kb] Mulier potest oblationes facere secundum Grecos, non secundum Romanos.



CAPUT uIII. De moribus Grecorum et Romanorum.

In Dominica Greci et Romani non nauigant, nec equitant: non panem faciunt, neque in curru pergunt, nisi ad ecclesiam tantum: nec balneant se. Greci non scribunt publice; tamen pro necessitate seorsum in domo scribunt. Greci et Romani dant seruis suis uestimenta, [g 1Kb] et laborant siue Dominico die. Grecorum monachi seruos non habent: Monachi Romanorum habent. In illa die ante natale Domini  hora nona expleta missa, id est uigilia Domini manducant Romani: Greci uero dicta uespere missa [h 1Kb] cenant. De peste mortalitatis Greci et Romani dicunt,  ipsos infirmos uisitari debere [Al. add. et ceteros infirmos], sicut Dominus precipit . Greci carnes morticinorum non dant porcis; pelles tamen ad calceamenta, et lanam, et cornua accipere licet non ad aliquod sanctum [Al., uel coria et calceamenta licent, et lana et cornua accipi, non in aliquo sancto]. Lauacrum capitis [Al. add. Potest esse] in Dominica, et in [i 1Kb] lixiuia pedes lauare licet: sed consuetudo Romanorum non est hec lauatio pedum.



CAPUT IX. De communicatione Scotorum et Britonum, qui in Pascha et tonsura catholice non sunt [Al., catholici non sunt] adunati Ecclesie.

[i 1Kb] Qui ordinati sunt Scotorum uel Britonum episcopi  qui in Pascha uel tonsura catholice non sunt adunati Ecclesie, iterum a catholico episcopo manus impositione confirmentur. [Al. add. Similiter et ecclesie que ab ipsis episcopis ordinantur, aqua exorcizata aspergantur, et aliqua collectione confirmentur.] Licentiam quoque non habemus eis poscentibus chrisma uel eucaristiam dare, nisi ante confessi fuerint uelle nobiscum esse in unitate Ecclesie. Et qui ex eorum similiter gente, uel quicunque de baptismo suo dubitauerit, baptizetur.



CAPUT X. De uexatis a diabolo, et de iis qui se occidunt.

Si homo uexatus est a diabolo, et nescit aliquid nisi ubique discurrere, et occidit semetipsum quacunque  causa, [k 1Kb] prodest ut oretur pro eo, si ante religiosus erat: si pro desperatione, aut pro timore aliquo, aut pro causis ignotis, Deo relinquamus hoc iudicium, et non ausi sumus orare pro illo. Qui se occiderit propria uoluntate, [l 1Kb] missas pro eo facere non licet, sed tantum orare et eleemosynas largiri. [m 1Kb] Si quis subita tentatione mente sua exciderit, uel per insatiam seipsum occiderit, quidam pro eo missas faciunt.



CAPUT XI. De questionibus coniugiorum.

[n 1Kb] Qui in matrimonio sunt, tres noctes obstineant se a communione, antequam communicent. uir abstineat se ab uxore sua quadraginta dies ante pascha, et usque in octauas Pasche: inde ait Apostolus, ut uacetis orationi .

 [o 1Kb] Mulier tribus mensibus abstineat se a uiro suo que concepit, ante partum et post tempus purgationis, hoc est quadraginta diebus et noctibus, [p 1Kb] siue  masculum et feminam genuerit. Mulieri quoque licet per omnia ante communicare, quando debet parere. [a 1Kb] Si cuius uxor fornicata fuerit, licet dimittere eam et aliam accipere; hoc est, si uir dimiserit uxorem suam propter fornicationem, si prima fuerit uxor, licitum est ut aliam accipiat uxorem: illa uero si uoluerit penitere sua peccata post duos annos, alium accipiat uirum. [b 1Kb] Mulieri non licet uirum dimittere, licet sit fornicator [Al. add. nisi forte pro monasterio]. Basilius hoc iudicauit. Legitimum coniugium non licet separare sine consensu amborum, [c 1Kb] potest tamen alter alteri licentiam dare accedere ad seruitutem Dei in monasterio, [d 1Kb] et sibi nubere, si in primo coniugio erat secundum Grecos; et tamen non est canonicum: sin tamen in secundo erat, non licet  tertio [e 1Kb] uiuente uiro uel uxore. Maritus si ipse seipsum in furto aut fornicatione seruum facit, uel quocunque peccato, mulier si prius non habuit coniugium, habet potestatem post annum alterum accipere uirum. Diaconi autem relicte non licet [Al., Bigamo autem non licet]. Muliere mortua, licet uiro [f 1Kb] post mensem alteram accipere: mortuo uiro post annum licet mulieri alterum tollere uirum. Mulier si adultera est, et uir eius non uult habitare cum ea, si uult illa monasterium intrare, quartam partem sue hereditatis obtineat: si non uult, nichil habeat. Quecunque mulier adulterium perpetrauerit, in potestate uiri est, si uelit reconciliari mulieri adultere. Si reconciliata in clero, non proficit uindicta illius, ad proprium uirum pertinet. uir et mulier  in matrimonio si ille uoluerit et illa noluerit, uel ille infirmatus [g 1Kb] seu illa infirmata; tamen omnino cum consensu amborum separentur. Mulier [h 1Kb] que uouit post mortem uiri eius, non accipiat alterum: et mortuo illo, preuaricatrix si accipiat alium, [i 1Kb] iterumque nupta cum eo penitentia mota si implere uult uota sua, in potestate uiri eius utrum impleat, an non. Ergo unam licentiam dedit [i 1Kb] Theodorus, que confessa est uotum post undecim annos nubere cum illo uiro. Et si quis in seculari habitu uotum uouerit sine consensu episcopi, [k 1Kb] ipse episcopus habet potestatem mutare sententiam eius si uult. Legitimum coniugium equaliter licet in die et nocte, sicut scriptum est: Tuus est dies, et tua est nox . [l 1Kb] Si quis dimiserit gentilem uxorem post baptismum, in potestate eius erit eam habere uel non habere: simili modo si quis eorum baptizatus erit, alter gentilis, sicut Apostolus dicit [m 1Kb] : Infidelis autem si discedit, discedat . Ergo cuius uxor infidelis et gentilis, et non potest conuerti, demutetur [Al., dimittatur]. Si mulier discesserit a uiro suo despiciens eum, et nolens reuerti, et reconciliari uiro, post quinque annos [n 1Kb] cum consensu episcopi aliam accipere liceat uxorem: si in captiuitate per uim ducta redimi non potest, post annum alteram accipere. Item si in captiuitate ductus fuerit uir eius, quinque annos exspectet: similiter autem et mulier, si talia contigerint. Si igitur alteram duxerit uxorem, [o 1Kb] priorem de captiuitate reuersam accipiat, posteriorem  dimittat: similiter autem illa, sicut superius diximus, si talia contigerint, faciat. Si cuius uxorem hostis abstulerit, et ipse eam adipisci non potest, licet aliam tollere; melius est sic facere, quam fornicari. Si iterum post hec uxor illa uenerit ad eum, non debet recipi [Al., add. ab eo], si aliam habet: sed illa tollat alium uirum, si unum ante habuerit. Eadem sententia [Al. add., stat] de seruis transmarinis. [p 1Kb] In tertia propinquitate carnis licet nubere secundum Grecos, sicut in lege scriptum est: in quinta secundum Romanos, tamen in tertia non soluunt, si post [Al., postquam] factum fuerit. Ergo in quinta generatione coniungantur. In quarta si inuenti fuerint, non separantur. In tertia tamen propinquitate non licet uxorem alterius accipere post obitum eius.  [q 1Kb] Aequaliter uir coniungitur in matrimonio his qui sibi consanguinei sunt, et uxoris sue consanguineis post mortem uxoris. Duo quoque fratres duas sorores possint habere: [r 1Kb] et pater filiusque, matrem et filiam. Maritus qui cum uxore sua dormierit, lauet se antequam intret in ecclesiam. [s 1Kb] Maritus non debet uxorem suam nudam uidere. Si quis nuptias habet uel matrimonia non licita, tamen licitum est escam, quam habent, manducare, quia Propheta dixit: Domini est terra et plenitudo eius. [t 1Kb] Si uir et mulier coniunxerint se in matrimonio, et postea dixerit mulier de uiro suo non posse [Al. add., nubere cum eo]; si quis poterit probare quod uerum sit, accipiat alium uirum. [u 1Kb] Puellam desponsatam non licet parentibus  dare alii uiro, nisi illa omnino resistat; tamen ad monasterium licet ire, si uoluerit. Illa autem desponsata si non uult habitare cum eo uiro cui est desponsata, [a 1Kb] reddatur ei pecunia quam dedit, et tertia pars addatur; sin autem illa noluerit, perdat pecuniam quam pro illa dedit. Puella autem tredecim annorum sui corporis potestatem habet. [b 1Kb] Puer usque ad quindecim annos sit in potestate patris sui. Tunc seipsum potest monachum facere. Puella uero sexdecim uel septemdecim annorum, in potestate parentum. Post autem hanc etatem patri non licet filiam suam contra eius uoluntatem in matrimonium dare.



CAPUT XII. De seruis et ancillis.

 Pater filium necessitate coactus potestatem habet tradere in seruitium septem annos; deinde sine uoluntate filii licentiam tradendi non habet. Homo tredecim annorum seipsum potest facere seruum. Non licet homini seruo tollere pecuniam, quam ipse acquisiuit. [c 1Kb] Si seruum et ancillam dominus amborum in matrimonium coniunxit, postea liberato seruo uel ancilla, si non potest redimi que in seruitio est, libero licet ingenuam coniungere. [d 1Kb] Si quis liber ancillam in matrimonio acceperit, non habeat licentiam dimittere, si ante cum consensu amborum coniuncti sunt. Si pregnantem quis liberam comparat, [e 1Kb] liber est ex ea generatus. Qui ancillam pregnantem mulierem liberat, quem generat est seruus.



CAPUT XIII. De diuersis questionibus.


[f 1Kb] Ieiunia legitima tria sunt in anno [Al., pro populo];  preterea quadraginta ante Natale Domini, et post Pentecosten quadraginta dies [Add., noctes]. De promissione sua laici non debent facere moram, quia mors non tardat. [g 1Kb] Seruo Dei nullatenus licet pugnare, multorum licet sit consilio seruorum Dei. [h 1Kb] Infans pro infante potest dari ad monasterium Deo, quamuis alium uouisset: tamen melius est uotum implere; similiter pecora [i 1Kb] equali pretio possunt mutari, si necesse sit. Rex si alterius regis terram habet, potest donare pro anima sua. Inuentio in uia tollenda est, [i 1Kb] si inuentus fuerit possessor, reddatur ei. Tributum ecclesie sit sicut est consuetudo prouincie, id est, ne tantum pauperes in decimis aut in aliquibus rebus uim patiantur. Decimas non est legitimum dare nisi pauperibus et peregrinis. Pro reuerentia  regenerationis in albis Pentecostes orandum est, in quinquagesima oratur. Oratio potest sub uelamine esse, cum necessitas cogit. Qui pro homine mortuo ieiunat, seipsum adiuuat. De mortuo autem Dei solius est notitia. [k 1Kb] Infirmis licet omni hora cibum et potum sumere, quando desiderant uel possunt, si opportune possunt.



CAPUT XIu De reconciliatione.

Romani reconciliant hominem intra absidem. Greci nolunt. Reconciliatio penitentium in cena Domini tantum est ab episcopo, et consummata [l 1Kb] Si uero episcopo difficile sit, presbytero potest necessitatis causa prebere potestatem, ut impleat.  Reconciliatio in hac prouincia non est, quia et publica penitentia non est.





CAPITULA THEODORI *



CAPITULUM PRIMUM. Penitentia illius anni unius, qui in pane et aqua ieiunandus est, isto ordine obseruari debet.


[a 1Kb] Penitentia illius anni unius, qui in pane et aqua ieiunandus est, talis esse debet in unaquaque hebdomada. Tres dies, id est feriam quintam et sabbatum, a uino, medone, mellita et ceruisia, a carne et sagimine, a caseo et ouis, et ab omni pingui pisce se abstineat. Manducet autem minutos pisciculos, si habere potest. Si habere non potest, tantum unius  generis piscem, et legumina, et olera, et poma, si uult, comedat, et ceruisiam bibat; et in diebus Dominicis, et in Natali Domini illos quatuor dies; et in Epiphania unum diem; et in pascha, usque ad octauum diem; et in Ascensione Domini, et Pentecostes, quatuor dies; [b 1Kb] et in festo sancti Ioannis Baptiste, et sancte Marie, et sanctorum duodecim Apostolorum, et sancti Michelis, et sancti Remigii, et Omnium Sanctorum, et sancti Martini, et in illius sancti festiuitate, qui in illo episcopatu celebris habetur.

 In his supradictis diebus faciat caritatem cum ceteris Christianis, id est, utatur eodem cibo et potu quo illi, sed tamen ebrietatem et uentris ingluuiem semper in omnibus caueat.

Iste annus secundus est ab illo anno, qui pane et aqua ieiunandus est. Et post illum ieiunandus est, qui etiam dandus est illis qui uiros ecclesiasticos occidunt, et in consuetudine habent sodomiticum scelus, et qui in consuetudine habent contra naturam peccare, et in ecclesiis homicidia sponte committunt, et ecclesias incendunt, et in ecclesiis adulteria committunt, et qui alia huiusmodi perpetrarunt.

Penitentia istius anni talis esse debet: ut duos dies, id est, secundam feriam et quartam in unaquaque  hebdomada ieiunet ad uesperam; et tunc reficiatur sicco cibo, id est, de pane et leguminibus siccis sed coctis, aut pomis, aut oleribus crudis; unum eligat ex his tribus, et utatur, et ceruisiam bibat sed sobrie. Et tertium diem, id est, sextam feriam in pane et aqua obseruet, et tres quadragesimas ieiunet ante Natale Domini unam, secundam ante Pascha, tertiam ante missam sancti Ioannis. Et in his tribus quadragesimis ieiunet duos dies ad nonam in hebdomada, et de sicco cibo comedat, ut supra notatum est; et sextam feriam ieiunet et in pane et aqua, et in Dominicis diebus, et in Natali Domini, et in Pentecoste quatuor illos dies; et in Epiphania unum diem, et in Pascha usque ad septimum diem, et in Ascensione Domini, et in missa sancti Ioannis Baptiste,  et sancte Marie, et duodecim apostolorum, et sancti Michelis, et sancti Remigii, et Omnium Sanctorum, et sancti Martini, et in illius sancti festiuitate, qui in illo episcopatu celebris habetur. Et in his supradictis diebus faciat caritatem cum ceteris Christianis, sed tamen ebrietatem et uentris distentionem semper in omnibus caueat.



CAPITULUM II. De illis qui ieiunare non possunt, et adimplere quod in Penitentiali scriptum est.

[a 1Kb] Qui ieiunare potest, et implere quod in Penitentiali scriptum est, bonum est, et Deo gratias referat. Qui autem non potest, ei per misericordiam Dei consilium damus tale, ut nec sibi, nec alicui necesse sit desperare uel perire.



CAPITULUM III. De redemptione illius anni, quem in pane et aqua eiunare debet.


Primo die quem in pane et aqua ieiunare debet, quinquaginta psalmos in ecclesia, si fieri potest, decantet flexis genibus; sin autem, in loco conuenienti eadem faciat, et unum pauperem pascat, et eo die excepto uino, carne et sagimine, sumat quidquid uelit. Si autem talis est, qui tandiu in genibus iacere non possit, faciat autem sic in ecclesia, si fieri possit. Sic autem in uno loco stando intente septuaginta  psalmos per ordinem decantet, et pauperem pascat, et eo die excepto uino carne et sagimine, sumat quidquid uelit. Qui in ecclesia genua centies flexerit, id est, si centies ueniam petierit, si fieri potest, in ecclesia fiat: hoc iustissimum est. Si autem fieri non potest, secrete in loco conuenienti hoc faciat. Si sic fecerit, eo die excepto uino et carne et sagimine, sumat quod placet. Qui psalmos non nouit, unum diem, quem in pane et aqua penitere debet, diues denariis tribus, pauper uno denario redimat. Et eo die excepto uino, carne et sagimine sumat quod placeat. Alio modo, quidam dicunt uiginti palmatas ualere pro uno die.



CAPITULUM Iu. De redemptione unius hebdomade, quam in pane et aqua ieiunare debet.


[b 1Kb] Pro una hebdomada, quam in pane et aqua ieiunare debet, trecentos psalmos genibus flexis in ecclesia decantet. Si autem hoc facere non potest, tria psalteria in ecclesia uel in loco conuenienti intente decantet; et postquam psallerit, excepto uino, carne et sagimine, sumat quidquid uelit.

[c 1Kb] Pro uno mense, quem in pane et aqua penitere debet, psalmos mille ducentos flexis genibus decantet; et omni die si uelit, et si abstinere non uult, reficiat se ad sextam horam, nisi [feria] quarta, sexta ieiunet ad nonam; et a carne et sagimine et uino totum mensem se abstineat. Alium autem cibum, postquam psalmos supradictos decantauerit, sumat. Isto ordine totus ille annus redimendus est.



CAPITULUM u. De illis qui ieiunare non possunt, et nesciunt, quomodo penitentiam unius anni, quem ieiunare debent, in pane et aqua redimere possint.


[d 1Kb] Qui uero psalmos non nouit, et ieiunare non potest, pro uno anno quem in pane et aqua ieiunare debet, det pauperibus in eleemosynam uiginti duos [uiginti sex] solidos, et omnes sextas ferias ieiunet in pane et aqua, et tres quadragesimas, id est, quadraginta dies ante Pascha, quadraginta dies ante festiuitatem sancti Ioannis Baptiste: et si ante festiuitatem aliquid remanserit, postea adimpleat. Et quadraginta dies ante Natale Domini. In istis tribus quadragesimis quidquid ori suo preparatur in cibo, uel in potu, uel cuiuscunque generis sit, illud estimet  quanti pretii sit, uel esse possit; et medietatem illius pretii distribuat in eleemosynam pauperibus, et assidue oret et roget Dominum, ut oratio eius et eleemosyne eius apud Deum acceptabiles sint.



CAPITULUM uI. De redemptione unius anni, quem penitere debet in pane et aqua.

[e 1Kb] Item qui ieiunare non potest, et obseruare quod in Penitentiali scriptum est, faciat hoc quod sanctus Bonifacius papa constituit pro uno die, quem in pane et aqua penitere debet. Roget presbyterum ut missam  cantet pro eo, nisi sint crimina capitalia, que confessa prius lauari cum lacrymis debent. Et tunc ipse adsit, et audiat. Et deuote ipse offerat propriis manibus panem et uinum manibus sacerdotis; et intente respondeat, quantum sapit, ad salutationes et exhortationes sacerdotis: et humiliter Dominum deprecetur, ut oblatio quam ipse et presbyter pro se et pro peccatis suis Deo obtulerat, Deus omnipotens misericorditer per angelum suum suscipere dignetur; et eo die excepto uino, carne et sagimine, comedat quidquid uult, et sic redimat reliquos dies anni.



CAPITULUM uII. De iis qui ieiunare non possunt, et habent unde redimere possint.

 [a 1Kb] Si quis forte non potest ieiunare, et habuerit unde redimere possit, si diues fuerit, pro septem hebdomadibus det solidos uiginti. Si non habuerit unde tantum dare possit, det decem solidos. Si autem multum pauper fuerit, det solidos tres. Neminem conturbet, quod iussimus dare solidos uiginti, aut minus, quia facilius est illi, si diues fuerit, dare solidos uiginti, quam pauperi tres. Sed attendat unusquisque cui dare debeat, siue pro redemptione captiuorum, siue super sanctum altare, seu Dei seruis, aut pauperibus in eleemosynam.



CAPITULUM uIII. De iis qui non possunt adimplere quod in Penitentiali scriptum est.

[b 1Kb] Qui non possunt sic agere penitentiam, ut superius  diximus, faciat sic. Si tres annos continuos ieiunare debet, et ieiunare non potest, sic redimere potest. Primo anno eroget solidos uiginti [sex] in eleemosynam. Secundo anno eroget solidos uiginti, et tertio anno octodecim solidos, hoc est, solidos sexaginta quatuor. Potentes autem homines plus dare debent, quia cui plus committitur, plus ab eo exigetur; qui illicita committunt, etiam a licitis abstinere debent, et corpus debent affligere ieiuniis, uigiliis, et crebris orationibus. Caro enim leta trahit ad culpam, afflicta autem reducit ad ueniam.



CAPITULUM IX. De iis qui ieiunare non possunt, nec habent unde redimere possint.

Qui ieiunare non potest, et non habet unde redimat,  et psalmos nouit, pro uno die, quem in pane et aqua ieiunare debet, tribus uicibus Beati immaculati usque ad Dominum contribularer decantet; et sexties Miserere mei Deus, et septuagies prosternat se in terram, et per singulas genuflexiones Pater noster decantet. Qui autem psalmos nescit, pro uno die quem in pane et aqua ieiunare debet, centies prosternat se in terram, et per singulas genuflexiones Pater noster decantet.



CAPITULUM X. De redemptione septem annorum.


Item alio modo duodecim triduane singule cum psalteriis tribus impletis, et cum palmatis trecentis per singula psalteria excusant unius anni penitentiam. Et uiginti quatuor biduane similiter cum psalteriis impletis, et cum palmatis trecentis per singula psalteria excusant duos annos. [c 1Kb] Septuaginta quinque psalmi cum palmatis trecentis excusant biduanam. Centum psalmi cum palmatis trecentis excusant triduanam. Centum uiginti misse speciales singule cum tribus psalteriis, et cum trecentis palmatis excusant annum. Centum solidi dati in eleemosynam annum excusant.



CAPITULUM XI. De penitentibus.


[d 1Kb] Ut in capite ieiunii omnes publice penitentes in ciuitate ueniant ante fores ecclesie nudis pedibus, et cilicio induti episcopo suo se representent. In capite Quadragesime omnes penitentes, qui publicam suscipiunt aut susceperunt penitentiam, ante fores ecclesie se representent episcopo sacco induti, uultibus in terram prostratis, reos se esse ipso habitu et uultu proclamantes. Ibi adesse debent archipresbyteri parochiarum, id est, presbyteri penitentium qui eorum conuersationem diligenter inspicere debent, et secundum modum culpe penitentiam per prefixos gradus iniungant. Post hec in ecclesiam eos introducat, et cum omni clero septem penitentiales psalmos in terram prostratus cum lacrymis  pro eorum absolutione decantet. Tunc resurgens ab oratione, iuxta quod canones iubent, manus eis imponat, aquam benedictam super eos spargat, cinerem prius mittat. Deinde cilicio capita eorum cooperiat, et cum gemitu et crebris suspiriis eis denuntiet, quod sicut Adam proiectus est de paradiso, ita et ipsi pro peccatis ab ecclesia abiiciuntur. Post hec iubeat ministris, ut eos extra ianuam ecclesie expellant. Clerus uero prosequitur eos cum responsorio: In sudore uultus tui, etc. Ut uidentes sanctam Ecclesiam pro facinoribus suis tremefactam atque commotam, non paruipendant penitentiam. In sacra autem Domini cena rursus ab eorum presbyteris ecclesie luminibus represententur.



CAPITULUM XII. De admonitione principalium uitiorum, et eorum speciebus.


[e 1Kb] Nunc tibi octo principalia peccata explicabo. Si in illis te percussum, tactum, uulneratum sentis, uide ne mihi celes, id est, superbiam, uanam gloriam, inuidiam, iram, tristitiam, auaritiam, uentris ingluuiem, luxuriam. Ex quibus si te culpabilem recognoscis, penitentiam suscipe. Nam ex his omnia uitia oriuntur. [f 1Kb] De superbia, que initium omnis peccati  est et regina omnium malorum, nascitur inobedientia, presumptio, et pertinacia, contentiones, hereses, arrogantia. De inuidia nascitur odium, susurratio, detractio, exsultatio in aduersis proximi, afflictio in prosperis. De uana gloria, iactantia, arrogantia, indignatio, discordia, inanis glorie cupido et hypocrisis. De ira oriuntur rixe, tumor mentis, contumelie, clamor, indignatio, presumptio, blasphemie, sanguinis effusio, homicidia, ulciscendi cupiditas, iniuriarum memoria. De tristitia nascitur malitia, rancor animi, pusillanimitas, amaritudo, desperatio, torpor, uagatio mentis, sepe etiam et presentis uite maxima delectatio. De auaritia oriuntur inuidie, furta, latrocinia, homicidia, mendacia, periuria, rapine, inquietudo, uiolentie, iniusta iudicia,  contemptus ueritatis, future beatitudinis obliuio, obduratio cordis. De uentris ingluuie propagatur inepta letitia, scurrilitas, leuitas, uaniloquium, immunditia corporis, instabilitas mentis, ebrietas, libido, hebetudo sensus. De luxuria generatur cecitas mentis, inconsideratio, inconstantia, oculorum uel totius corporis precipitatio, amor immoderatus sui, odium mandatorum Dei, affectus presentis seculi, horror et desperatio futuri.



CAPITULUM XIII. De uirtutibus, quibus eadem uitia superari possunt; et de conclusione penitentie.

Ergo si superbus fuisti usque modo, humilia teipsum in conspectu Dei. Si uanam gloriam dilexisti, cogita ne propter transitoriam laudem eternam perdas  mercedem. Si inuidie rubigo te huc usque consumpsit, quod est peccatum maximum et super omnia detestabile, quia diabolo comparatur inuidus, qui primo homini inuidit datum quod ipse per suam culpam perdiderat, age penitentiam, et profectum aliorum, tuum deputa. Si tristitia te superat, patientiam et longanimitatem meditare. Si auaritie morbus te grauat, cogita quod radix est omnium malorum, et idololatrie comparatur: et ideo largum te esse oportet. Si ira te uexat, que in stultorum sinu requiescit dominari debes animo tuo, et hanc a te mentis tranquillitate fuga. Si uentris ingluuies te ad deuorandum protrahit, sobrietatem sectare. Si luxuria, castitatem uoue.

Postquam de his factis confessus fuit, tunc dicat  sacerdos: Recognoscis te esse culpabilem de omnibus peccatis tuis, que post baptismum sciendo uel nesciendo recordaris, in uerbo aut in opere, aut cogitatione contra mandatum Dei egisse?---Resp. Facio.

Interr. Promittis te de preteritis culpis emendare, et omnes adinuentiones diaboli abrenuntiare?---Resp. Promitto.

Interr. Habes fidem confessam et peccata confessa Deo et sacerdoti suo, ut remittantur tibi peccata tua? Credis hoc?---Resp. Credo.

Interr. Habes in uoluntate tua, quod egisti contra mandata Dei hoc emendare?---Resp. Habeo.

 Interr. Unde confessus fuisti, uis penitentiam suscipere, et illam bene custodire, et omnes adinuentiones diaboli abrenuntiare, et sanctam Trinitatem credere.---Resp. uolo.

Tunc prosternat se penitens in terram, et cum lacrymis dicat: Et in his et in aliis uitiis quibuscunque humana fragilitas contra Dominum et creatorem suum aut cogitando, aut loquendo, aut operando, aut delectando, aut concupiscendo peccare potest, in omnibus me peccasse et reum in conspectu Dei super omnes homines esse cognosco et confiteor. Humiliter etiam te, sacerdos Dei, exposco ut intercedas pro me et peccatis meis ad Dominum et creatorem nostrum, quatenus de his et de omnibus sceleribus meis ueniam et indulgentiam consequi  merear.


ORATIO.

Tunc sacerdos dicat: Misereatur tibi Christus Filius Dei; donet tibi Deus ueram penitentiam facere, fidem rectam, spem certam, caritatem perfectam, ueram humilitatem et sapientiam, sobrietatem et tolerantiam, bonum finem et perseuerantiam bonam. Indulgeat tibi Deus omnia peccata tua preterita, presentia, et futura [a 1Kb] . Illuminet te Spiritus sanctus, sensum tuum dirigat, animam tuam saluet, cogitationes sanctas tibi inspiret, ad uitam eternam te perducat.

Deinde sacerdos cum penitente se prosternat in terra, et decantet hos psalmos: Miserere mei Deus, usque ad omnes iniquitates meas dele. Benedic anima  mea Dominum usque ad renouabitur. Saluum fac seruum tuum, Domine. Mittat auxilium tibi de sancto. Custodiat Dominus te ab omni malo, etc.


ORATIO.

Christus Filius Dei uiui perseuerare te in bonis operibus faciat cunctis diebus uite tue, et perducat in uitam eternam. Amen.


ORATIO.

Deus cuius indulgentia nemo non indiget, memento famuli tui, qui lubrica terreni corporis fragilitate nudatus est, quesumus, da ueniam confitenti, parce supplici, ut qui suis peccatis accusatur, tua miseratione saluetur.


ORATIO.

Domine sancte Pater omnipotens, eterne Deus,  qui per Iesum Christum Filium tuum Dominum nostrum uulnera nostra curare dignatus es, te supplices rogamus et petimus, ut precibus nostris aurem tue pietatis inclinare digneris, qui etiam remittis omnia crimina, et peccata uniuersa condonas; desque huic famulo tuo, Domine, pro peccatis ueniam, pro merore letitiam, pro morte uitam, et de tua misericordia confidens peruenire mereatur ad uitam eternam.


ORATIO.

Omnipotens et misericors Deus, qui peccatorum indulgentiam in confessione sceleris posuisti, succurre lapso, miserere confessi, ut quem delictorum  catena constringit, magnitudo tue pietatis absoluat.


ORATIO.

Omnipotens sempiterne Deus, confitenti huic famulo tuo N. pro tua pietate peccata relaxa, ut non plus ei noceat conscientie reatus ad penam, quam indulgentia tue pietatis ad ueniam.


ORATIO.

Precor, Domine, clementie et misericordie tue maiestatem, ut famulo tuo N. peccata et facinora sua confitenti debitam relaxationem et ueniam prestare digneris, et preteritorum criminum culpas indulgeas. Qui humeris tuis ouem perditam reduxisti, qui publicani precibus et confessione placatus es, tu etiam, Domine, huic famulo tuo placatus esse digneris. Tu huius precibus benignus aspira, ut in  confessione placabilis permaneat. Fletus eius et petitio perpetuam clementiam tuam celeriter exorent, sanctisque altaribus restitutus spei rursus eterne ac celesti glorie mancipetur. Qui uiuis et regnas, etc.


ORATIO.

Deus omnipotens sit adiutor et protector tuus, et prestet indulgentiam de peccatis tuis preteritis, presentibus, et [a 1Kb] futuris.



CAPITULUM XIu. Ut nullus episcopus, uel presbyter alterius penitentem sine litteris sui episcopi suscipiat.

Curandum est uero maxime, et omni cautela prouidendum, ne quis fratrum, cepiscoporumque nostrorum, aut etiam presbyterorum in alterius ciuitate uel diecesi penitentem, uel sub manu positum  sacerdotis, aut eum qui reconciliatum se dixerit esse, sine episcopi uel presbyteri testimonio et litteris, ad cuius pertinet parochia, suscipiat.



CAPITULUM Xu. De illis qui animalia a bestiis dilacerata, et laqueis strangulata comedunt.

[b 1Kb] Animalia, que a lupis seu a canibus lacerantur, non sunt comedenda: nec coruus, nec capreus, si mortui inuenti fuerint; nisi forte ab homine adhuc uiua occidantur prius, sed porcis et canibus dentur. Aues uero et animalia cetera, si in retibus strangulentur, non sunt comedenda; nec si oppresserit accipiter, et si sic mortua inueniuntur: quia in Actibus apostolorum precipitur abstinere a fornicatione, a sanguine, et suffocato, et idololatria.



CAPITULUM XuI. De apibus, si homines occiderint.


[c 1Kb] Apes, si hominem occidunt, ipse quoque festinentur occidi, mel tamen manducetur.



CAPITULUM XuII. De porcis et gallinis, si sanguinem hominum comedunt.

[d 1Kb] Si porci uel galline sanguinem hominis comedunt,  mox occidantur et proiiciantur, et cetera caro manducetur. Si autem tardatur occisio, non comedantur. Si autem cadauera lacerauerint mortuorum, macerentur, et post anni circulum comedantur. Si autem porci occiderint hominem, statim interficiantur et sepeliantur.



CAPITULUM XuIII. De illis qui carnem morticinam, uel immundam comederint.

[e 1Kb] Qui manducat carnem immundam, aut morticinam, aut dilaceratam a bestiis, quadraginta dies peniteat. Si autem necessitate famis contingat, multo leuius est.



CAPITULUM XIX. De illis qui sanguine, uel alio immundo polluuntur.

 [f 1Kb] Qui sanguine, uel quocunque immundo polluitur, si nescit qui manducat, leue est. Si autem scit, peniteat iuxta modum pollutionis.



CAPITULUM XX. De illis qui comedunt, aut bibunt immundis animalibus tactum uel intinctum.

[g 1Kb] Qui comedit, uel bibit intinctum a familiari bestia, id est, cane, etc., et scit, centum psalmos cantet. Si nescit, duos dies ieiunet, uel si redimere uoluerit, quinquaginta psalmos cantet. Qui dederit liquorem in quo mus uel mustela mortui inuenti sunt, si laicus est, septem dies peniteat. Si in cenobiis contigit, trecentos psalmos cantet. Qui postea nouerit, quod talem potum biberit, centum quinquaginta cantet. Si quis comederit semicoctum inscius,  tres dies peniteat, uel psalterium cantet; sciens autem, septem dies peniteat. Pro furto modico uiginti dies peniteat. Puer qui est annorum decem aliquod furtum faciens, septem dies peniteat. Si quis tinxerit manum in aliquo cibo liquido et non idonea manu, centum palmatis emundetur. Si in farina, aut in aliquo sicco cibo, aut in pulte, aut in lacte coagulato mus uel mustela inueniuntur mortui, quod in circuitu eius est, totum proiicietur foras; quod relictum est, manducetur.



CAPITULUM XXI De illis qui diu reticent peccata sua.

[h 1Kb] Sciendum uero est, quantum quis opere moratur in peccatis, tanto magis agenda est penitentia.



CAPITULUM XXII. De illis qui aliquem in ira percusserunt.


[i 1Kb] Si quis aliquem per iram percusserit, et sanguinem effuderit, si laicus est, uiginti dies peniteat, clericus, triginta. Illi autem, qui gradum habent, amplius pati debent: diaconus sex menses, presbyter unum annum, episcopus duos annos et sex menses.
[c 1Kb]


CAPITULUM XXIII. De illis qui truncationes membrorum fecerunt.


[a 1Kb] Qui per rixam ictu debilem uel deformem hominem fecerit, reddat impensas medico, [b 1Kb] et medium annum peniteat. Si non habuerit unde reddat, annum unum peniteat. Si laicus per dolum sanguinem effuderit, reddat illi tantum quantum nocuit. Et si non habet unde reddat, soluat in opere proximi sui, quandiu ille infirmus. Et postea quadraginta dies in pane et aqua peniteat.



CAPITULUM XXIu. De eodem.

Qui ictum proximo dederit, et non nocuerit, tres dies in pane et aqua peniteat. Si clericus, annum, uel dimidium. Si quis alicui quodlibet membrum uoluntate  sua truncauerit, tres annos peniteat in pane et aqua. Paruuli se inuicem percutientes, tres dies. Si uero adolescentes, uiginti dies peniteant.



CAPITULUM XXu. De illis qui ad feriendum hominem surrexerint, uolentes eum occidere, et non potuerunt.

Qui ad feriendum hominem surrexerit, uolens eum occidere, tres septimanas peniteat. Si clericus fuerit, sex menses. Quod si uulnerauerit, quadraginta dies. Si clericus clericum, annum totum: sed et pecuniam pro modo uulneris, cui inflixit, tribuat.



CAPITULUM XXuI. De illis qui sibi ipsis mortem inferunt.

Placuit, ut qui sibi ipsis uoluntariam per ferrum, aut uenenum, aut per precipitium, aut per suspendium,  uel quolibet modo inferunt mortem, nulla in oblatione pro illis commemoratio fiat, neque cum psalmis ad sepulturam deducantur eorum cadauera. Multi enim hoc sibi ius usurpant per ignorantiam; similiter et de his placuit fieri, qui pro suis sceleribus puniuntur. Quicunque se propria uoluntate, aut in aqua iactauerit, aut collum ligauerit, aut de arbore precipitauerit, aut ferro percusserit, aut cuilibet uoluntarie se morti tradiderit, istius oblatio non recipiatur.



CAPITULUM XXuII. Ut femine menstruate non offerant.

[d 1Kb] Mulieres menstruo tempore non offerant, nec sanctemoniales, nec laice; si presumpserint, tres hebdomadas peniteant.



CAPITULUM XXuIII. De illis feminis, que ante mundum sanguinem ecclesiam intrant, et que nupserint his diebus.


[e 1Kb] Mulier que intrat ecclesiam ante mundum sanguinem post partum: si masculum genuerit, triginta tres dies; si feminam, quinquaginta sex. Si que  autem presumpserit ante tempus prefinitum ecclesiam intrare, tot dies in pane et aqua peniteat, quot ecclesia carere debuerat. Qui autem concubuerit cum ea ex his diebus, decem dies in pane et aqua peniteat.



CAPITULUM XXIX. De illis qui libidinose obtrectauerint puellam, aut mulierem.

[f 1Kb] Si quis obtrectauerit puelle, aut mulieris pectus, uel turpitudinem earum, si clericus est, quinque dies; si laicus, tres dies peniteat. Monachus, uel sacerdos a ministerio diuino suspensi, si quid tale fecerint, uiginti dies peniteant. Scriptum est enim, neque tetigeris, neque obtrectaueris turpitudinem feminarum.



CAPITULUM XXX. De illis qui cum mulieribus in balneo se lauerint.


[g 1Kb] Si quis in balneo se lauare presumpserit cum mulieribus, tres dies peniteat, et ulterius non presumat.



CAPITULUM XXXI. Ut nullus alius presumat penitentiam dare, uel confessionem audire, quam episcopus uel presbyter.

[h 1Kb] Sicut enim sacrificium offerre non debent, nisi episcopi, uel presbyteri, quibus claues regni celestis tradite sunt, sic nec penitentium iudicia alii usurpare debent. Si autem necessitas euenerit, ut presbyter non fuerit presens, diaconus suscipiat penitentem ad communionem sanctam.



CAPITULUM XXXII. De temporibus quibus se continere debent coniugati.


[i 1Kb] In tribus quadragesimis anni, et in die Dominico, et quarta feria et sexta coniugati se continere debent; nec illis diebus copulari, quandiu grauata fuerit uxor, id est, a quo die filius in utero motum fecerit usque ad partum, a partu post triginta tres dies, si filius; si autem filia, post quinquaginta sex.



CAPITULUM XXXIII. De femina que sponte filium suum occiderit.

[i 1Kb] Si mater filium sponte occiderit, quindecim [decem] annos peniteat, et nunquam mutet, nisi Dominica die. Mulier autem paupercula, si fecerit, pro difficultate nutriendi, sex annos peniteat.



CAPITULUM XXXIu. De illis qui parentum honorem non seruant.

 [k 1Kb] Si quis inhonorauerit patrem aut matrem, tres annos peniteat. Quod si manum leuauerit, aut ei percussionem intulerit, septem annos peniteat.



CAPITULUM XXXu. De illis qui die Dominico nupserint.

[l 1Kb] Si quis die Dominico nupserit, petat a Domino  indulgentiam, et quatuor dies peniteat. Si principibus placuerit, aliisque suis fidelibus, rogemus ut collaudetur et subscribatur. Et collaudatum est, et subscriptum est tam a principe, quam a ceteris omnibus.



CAPITULUM XXXuI. De illo qui presbyterum occiderit.

[a 1Kb] Qui presbyterum occiderit, duodecim annorum ei penitentia secundum canones imponatur, etiamsi negauerit. Si liber est, septuaginta dies ieiunet. Si autem seruus, super duodecim uomeres feruentes se expurget. Conuictus noxa ad ultimum uite tempus careat cingulo militie, et absque spe coniugii



CAPITULUM XXXuII. De eodem.

 [b 1Kb] Qui sacerdotem uoluntarie occiderit, carnem non comedat, et uinum non bibat, cunctis diebus uite sue ieiunet usque ad uesperam exceptis diebus festis; atque arma non sumat, equum non ascendat; ecclesiam per quinque annos ingrediatur, nondum uero communicet, sed inter audientes. Cum autem duodecimi anni cursus finitus erit, communicandi ei licentia concedatur, et equitandi tribuatur remissio. Maneat autem in reliquis obseruationibus tres dies per hebdomadam, ut perfectius purgari mereatur.



CAPITULUM XXXuIII. Ne presbyteri sine consensu episcoporum, per ecclesias constituantur, uel ab eis recipiantur.

[c 1Kb] Quicunque presbyter ecclesiam per pretium adeptus  fuerit, omnino deponatur: cum eam contra ecclesiastice regule disciplinam habere dignoscitur. Qui alium presbyterum legitime ad ecclesiam ordinatum per pecuniam expulerit, eamque sibi totaliter uendicauerit; quod uitium late diffusum summo studio emendandum est. Itemque interdicendum est clericis siue laicis, ne quis quamlibet ecclesiam presbytero dare presumat sine licentia et consensu sui episcopi.



CAPITULUM XXXIX. Quot testibus clerici deuinci debeant.

[d 1Kb] Presbyter non aduersus episcopum, non diaconus aduersus presbyterum, non subdiaconus aduersus diaconum, non acolytus aduersus subdiaconum, non exorcista aduersus acolytum, non lector aduersus  exorcistam, non ostiarius aduersus lectorem det accusationem aliquam. Et non condemnabitur presul, nisi in triginta duo; neque summus iudicabitur a quoquam, quoniam scriptum est, non est discipulus super magistrum. Presbyter autem in cardine constitutus, nisi in quadraginta et quatuor testibus damnabitur.  Subdiaconus, acolytus, exorcista, lector, ostiarius, nisi sicut scriptum est, in septem testibus non condemnabitur. Testes autem sine aliqua sint infamia, uxores et filios habentes, et omnino Christum predicantes.



CAPITULUM XL. De fugitiuis clericis.

[e 1Kb] Ut unusquisque episcopus in sua parochia diligenter presbyteros, uel clericos inquirat quinam sint. Et si aliquem fugitiuum inuenerit, ad suum episcopum redire faciat.



CAPITULUM XLI. De his qui suspenduntur in patibulo

[f 1Kb] Quesitum est ab aliquibus fratribus, de his qui in patibulo suspenduntur pro suis sceleribus, post  confessionem Deo peractam, utrum cadauera illorum ad ecclesiam deferenda sint, et oblationes pro eis offerende, et misse celebrande, an non? Quibus respondemus: Si omnibus de peccatis suis puram confessionem agentibus, et digne penitentibus communio in fine secundum canonicum iussum danda est, cur non eis qui pro peccatis suis penam extremam persoluunt, et confitentur, uel confiteri desiderant? Scriptum est enim: Non iudicabit Dominus bis in idipsum. Nam ipse Dominus ait: In quacunque die conuersus fuerit peccator, peccata eius non reputabuntur ei. Et iterum: Nolo mortem peccatoris, sed ut conuertatur et uiuat. [g 1Kb] Salutem ergo homini adimit, quisquis mortis tempore ei penitentiam denegauit.



CAPITULUM XLII. De furibus et raptoribus.


[h 1Kb] De furibus et raptoribus placet ut, si in ipsa preda occiduntur, pro eis minime orandum sit. Si uulnerati in desperationem prolapsi fuerint, et de prauitatibus suis se penituerint, et si superuixerint, Deo et sacerdoti se emendaturos repromiserint, communionem eis impendere non negamus.



CAPITULUM XLIII. De homicidiis non sponte commissis.

[i 1Kb] De homicidiis non sponte commissis, quali penitentie submittantur ii qui fecerunt, in episcopi sententia maneat. Postquam uiderit illorum dignam penitentiam, clementius erga illos agat. Si quis filium suum non sponte occidit, iuxta homicidia non sponte  commissa peniteat.



CAPITULUM XLIu. De continentia sacerdotis.

Episcopus, aut presbyter, aut diaconus qui in fornicatione, aut periurio, aut furto lapsus est, deponatur, non tamen communione priuetur. Dicit  enim Scriptura: [a 1Kb] Non uindicabit Dominus bis in idipsum.



CAPITULUM XLu De episcopis uel clericis.

[b 1Kb] Lex continentie eadem est altaris ministris, que episcopis, aut presbyteris, qui cum essent laici, siue lectores, licite et uxores ducere, et filios procreare potuerunt. Sed cum ad predictos peruenerint gradus, cepit eis non licere quod licuit. Unde et de carnali fit spiritale connubium. Oportet eos nec dimittere uxores, et quasi non habeant, sic habere, quo salua sit caritas connubiorum, et cesset operatio nuptiarum.



CAPITULUM XLuI. De crimine perpetrato in atrio ecclesie.

 Si in atrio ecclesie quislibet iniuriauerit aliquem presbyterum, uel ibidem aliquod sacrilegium perpetrauerit, altari et Domino [c 1Kb] componatur.



CAPITULUM XLuII. De ingenuo fideli accusato.

Scelere si quis ingenuus fidelis notatur, liceat ei cum iuramento se expurgare. Quod si quilibet ingenuus graui infamia publicetur, ut eum populus superiurauit criminosum haberi, si se excusare uoluerit, [d 1Kb] ferro se examinet.



CAPITULUM XLuIII. De coniugatis qui nubere non possunt.

[e 1Kb] Quod autem interrogasti de his qui matrimonio iuncti sunt, et nubere non possunt, si ille aliam, uel illa alium ducere possit, quibus scriptum est: uir et  mulier si se coniunxerint, et postea mulier de uiro dixerit, [f 1Kb] quod non possit coire cum eo, si potest probare per iustum iudicium, quod uerum est, accipiat alium. Item: Si quis acceperit uxorem, et habeat ipsam aliquo tempore, et ipsa femina dicit quod non coisset cum eo, et ille uir dicit quod fecit inuita; de uiro constat, quia uir est caput mulieris.



CAPITULUM XLIX. De ordinatis, si ante, uel post ordinationem in criminalibus peccatis deprehensi fuerint.

[g 1Kb] De his ergo uisum est nobis conscribi qui sacros ordines habent, et ante, uel post ordinationem contaminatos capitalibus criminibus se profitentur. In quibus, ut mihi uidetur, hec distantia esse debet, ut si deprehensi uel capti fuerint publice in periurio,  furto, aut fornicatione, et ceteris huiusmodi criminibus, secundum canonum sacrorum instituta a gradu proprio deponantur, quod scandalum sit populo Dei personas tales super se positas habere, quas ultra  modum uitiosas constat esse. Nempe inde detrahuntur homines a sacrificio, sicut quondam filius Heli peccantibus rebelles hinc inde contrarii existentes exemplis prauis quotidie peiores facti sunt. Qui autem de predictis uiris per occultam confessionem peccata a se absconse commissa coram oculis Dei, presente etiam sacerdote qui eis indicturus est penitentiam, confitentur et semetipsos grauiter deliquisse accusant, si ueraciter penituerint, et se per ieiunia et eleemosynas, uigiliasque, atque sacras orationes cum lacrymis purgare certauerint, his etiam [h 1Kb] gradu seruato, spes uenie de misericordia Dei promittenda est, qui omnes homines uult saluos fieri, et ad agnitionem ueritatis peruenire, neque uult mortem peccatoris, sed ut conuertatur et uiuat.



CAPITULUM L. De illo qui per ebrietatem uel uoracitatem Eucaristiam euomuerit.


[i 1Kb] Si quis per ebrietatem uel uoracitatem Eucaristiam euomuerit, quadraginta dies peniteat, si sit clericus, uel monachus seu diaconus; presbyter, septuaginta dies; episcopus nonaginta. Si pro infirmitatis causa euomuerit, septem dies peniteat.



CAPITULUM LI. Si aliquid de calice sacri sanguinis stillauerit.

Si uero per negligentiam de calice aliquid stillauerit in terram, tabula radetur. Si non fuerit tabula ut non conculcetur, locus conradetur, et in igne consumetur, et cinis intra altare recondetur, et sacerdos quadraginta dies peniteat. Si super altare [i 1Kb] stillauerit  calix, sorbeat minister stillam, et tres dies peniteat; si usque ad tertiam, nouem dies; si usque ad quartam, quindecim dies. Et linteamina que tetigerunt stillam tribus minister abluat uicibus calice subtus posito, et aqua ablutionis sumatur, et iuxta altare recondatur.



CAPITULUM LII. De illo qui euomit sacrificium, et a canibus consumitur.

[k 1Kb] Qui euomuerit sacrificium, et a canibus consumitur, annum unum peniteat. Sin autem, quadraginta dies peniteat. Si in die quando communicauerit, sacrificium euomuerit, si ante mediam noctem, tres superpositiones faciat; si post mediam noctem, duas; si post matutinas, unam.



CAPITULUM LIII. De eodem.


[l 1Kb] Si uero sacrificium euomuerit, quadraginta dies peniteat. Si infirmitatis causa, septem dies. Si in  ignem proiecit, centum psalmos cantet. Si uero canes lambuerint talem uomitum, centum dies qui euomit peniteat.



CAPITULUM LIu. De Eucaristia inueterata per quinquaginta dies.

[a 1Kb] Omne sacrificium sordida uetustate perditum, igne comburendum est, et cinis iuxta altare sepeliendus.



CAPITULUM Lu. De illis qui non bene custodierint corpus et sanguinem Domini.

[b 1Kb] Qui non bene custodierit sacrificium, et mus uel aliquod animal aliud comederit illud, quadraginta dies peniteat. Qui autem perdiderit illud in ecclesia, aut pars eius ceciderit, et non inuenta fuerit, uiginti  dies peniteat. Profundens aliquid super altare de calice, quando offertur, sex dies peniteat; aut si abundantius, septem dies peniteat. Qui autem perfundit calicem, dum solemnitas misse celebratur, quadraginta dies peniteat. Et qui acceperit sacrificium pollutus nocturno tempore, septem peniteat. Diaconus obliuiscens oblationem offerre, donec offeratur linteamen, quando recitantur nomina pausantium, similiter peniteat. Qui negligentiam erga sacrificium fecerit, ut uermibus consumptum ad nichilum deuenerit, [c 1Kb] tres quadragesimas in pane et aqua peniteat. Si integrum inuentum fuerit, in eo uermis comburatur, et cinis sub altari condatur.



CAPITULUM LuI. De eadem re.


[d 1Kb] Si ceciderit sacrificium de manibus offerentis terra tenus, et non inueniatur, omne quodcunque inuentum fuerit in loco in quo ceciderit, comburatur; et cinis, ut supra, abscondatur; et cui acciderat, ille medium annum peniteat. Si uero sacrificium inuentum fuerit, locus scopis mundetur, ut supra, comburatur:  et cinis, ut supra, recondatur, et sacerdos uiginti dies peniteat.



CAPITULUM LuII. De eadem re.

Si quis Eucaristiam negligentie causa perdiderit, unum annum peniteat, uel tres quadragesimas, seu quadraginta dies. Si sacrificium in terra perdiderit, negligentie causa, quadraginta psalmos cantet. Qui neglexerit sacrificium, ut uermes in eo sint, et [e 1Kb] colorem non habeat saporemque, uiginti uel triginta uel quadraginta dies peniteat.



CAPITULUM LuIII. Ut nullus iniustas mensuras, et pondera iniusta, lucri causa dare presumat.

[f 1Kb] Ut mensure et pondera iusta fiant, sicut in diuinis  legibus sancitum est; ergo statuimus ab omnibus hoc obseruandum. Et si quis iustas mensuras et iusta pondera lucri causa mutare presumpserit, in pane et aqua uiginti dies peniteat.



CAPITULUM LIX. De matre que infantem suum iuxta ignem posuerit, et sua negligentia mortuus est.

[g 1Kb] Mater, si iuxta focum infantem suum posuerit. Si homo aquam in caldarium miserit, et ebullita aqua infans superfusus mortuus fuerit, pro negligentia mater peniteat: et ille homo securus sit.



CAPITULUM LX. De uiris ordinatis, quorum peccata occulta sunt.

[h 1Kb] De uiris ordinatis, quorum peccata occulta nec manifeste ab aliquo argui possunt, si salubriter  compuncti pro peccatis confessionem episcopo siue presbytero occulte faciunt, bonum mihi uidetur ut secundum id quod decretum fuerit ab episcopo uel presbytero, penitentiam agant non tepide, nec tarde, sed feruenter et sollicite; ac sic se ueniam peccatorum a Domino percepturos, et gradum se retenturos confidant.





CAPITULA PATRIBUS CONCILII HERUDFORDIAE OBLATA A THEODORO PRAESIDENTE, Collata cum tribus codicibus mss. Historie Anglorum uen. Bede. *

 Quibus, inquit Theodorus, statim protuli eumdem librum canonum, et ex eodem libro decem capitula, que per loca notaueram: quia maxime nobis necessaria sciebam, illis coram ostendi, et ut hec diligentius ab omnibus susciperentur, rogaui.



I. De Pascha

[a 1Kb] Ut sanctum diem Pasche in commune omnes  seruemus Dominica post decimam quartam lunam primi mensis.



II. De episcopis

[b 1Kb] Ut nullus episcoporum parochiam alterius inuadat, sed contentus sit gubernatione credite sibi plebis.



III. De monasteriis.


[a 1Kb] Ut queque monasteria Deo consecrata nulli episcoporum liceat ea in aliquo inquietare, nec quidquam de eorum rebus uiolenter abstrahere.



Iu. De monachis.

[b 1Kb] Ut monachi [c 1Kb] non migrent de loco ad locum, hoc est, de monasterio ad monasterium, nisi per dimissionem proprii abbatis, sed in ea permaneant obedientia, quam tempore sue conuersionis promiserunt.



u. De clericis.

[d 1Kb] Ut nullus clericorum relinquens proprium episcopum, passim quolibet discurrat: neque alicubi ueniens absque commendatitiis litteris sui presulis suscipiatur. Quod si semel susceptus est, et noluit  inuitatus redire, et susceptor, et is qui susceptus est excommunicationi subiacebit.



uI. De episcopis et clericis peregrinis.

[e 1Kb] Ut episcopi atque clerici peregrini contenti sint hospitalitatis munere oblato, nullique eorum liceat ullum officium sacerdotale absque permissu episcopi in cuius parochia esse cognoscitur, agere



uII. De synodis.

[f 1Kb] Ut bis in anno synodus congregetur: sed quia diuerse cause impediunt, placuit omnibus in commune, ut Kalendis Augusti in loco qui appellatur Clofeshooth semel in anno congregetur.



uIII. De episcoporum primatu.

[g 1Kb] Ut nullus episcoporum se preferat alteri per ambitionem:  omnes agnoscant tempus et ordinem consecrationis sue.



IX. De episcoporum numero.

[h 1Kb] In commune tractatum est ut plures episcopi crescente numero fidelium augerentur; sed de hac re ad presens silemus.



X. De coniugio.

[i 1Kb] Pro coniugiis, ut nulli liceat nisi legitimum habere connubium. Nullus incestum faciat. Nullus coniugem propriam, nisi, ut sanctum Euangelium docet, fornicationis causa relinquat. Quod si quisquam propriam expulerit coniugem legitimo sibi matrimonio coniunctam, si Christianus esse recte uoluerit, nulli alteri copuletur; sed ita permaneat, aut proprie reconcilietur uxori.

 His itaque capitulis, ut persequitur Theodorus, in commune tractatis ac diffinitis, ut nullum deinceps ab aliquo nostrum oriatur contentionis scandalum, aut alia pre aliis diuulgarentur, placuit ut queque diffinita sunt, unusquisque nostrum manus proprie subscriptione confirmaret. Quam sententiam diffinitionis Titillo notario scribendam dictaui. Actum in mense et indictione suprascriptis. Quisquis igitur contra hanc sententiam iuxta decreta canonum, nostra etiam consensione ac subscriptione manus nostre confirmatam quoquo modo uenire eamque infringere tentauerit, nouerit se ab omni officio sacerdotali et nostra societate separandum. Diuina uos gratia in unitate sancte Ecclesie sue uiuentes custodiat incolumes.





ALIA CAPITULA COLLECTA EX FRAGMENTIS.
Fragmenta ex capitulis a reu. D. Luca Acherio editis in Spicilegii tomo IX.
*

Hic pretermittuntur que supra notata sunt ad Penitentiale Theodori.


 CAP. uI.

[a 1Kb] Qui bis baptizati sunt ignorantes, non indigent penitentia, nisi quod secundum canones non possunt ordinari, nisi pro magna necessitate. Qui uero non ignorant, quasi iterum Christum crucifixerunt, peniteant septem annis, quarta feria, et sexta feria, et tribus quadragesimis.


 EX CAP. uII.

[b 1Kb] Qui operantur in die Dominico, Greci prima uice arguunt, secunda tollunt aliquid, tertia uice tertiam partem de rebus, et uapulant, uel septem diebus peniteant.


EX CAP. IX.

Ecclesiam licet ponere in alio loco si necesse sit,  et tunc debet iterum sacrificari, nec tantum sancta aqua aspergi.


CAP. XII.

Greci omni Dominica die communicant, siue clerici siue laici, et qui tribus Dominicis non communicauerint, excommunicentur. Romani similiter communicant qui uolunt, qui autem noluerint, non excommunicentur. [a 1Kb] Penitentes uero secundum canones non debent communicare ante consummationem penitentie. Theodorus dicit: Nos uero per misericordiam post annum uel sex menses licentiam damus. Una penitentia est uidue et puelle; maiorem meruit, que uirum habet, si fornicationis crimen commiserit.


CAP. XIu

 [b 1Kb] Bigamus peniteat primo anno, quarta feria et sexta feria; et in quadragesimis tribus abstineat se a carnibus, et separetur.


CAP. XuI.

In primo coniugio debet presbyter missam agere, et benedicere ambos: et postea abstineant se ab ecclesia triginta diebus; quibus peractis peniteant 15 diebus, et uacent orationi, et postea communicent cum oblatione.


CAP. XuII.

Ingenuus cum ingenua coniungi debet.


CAP. XuIII

[c 1Kb] Si quis maritus uotum Domino habet uirginitatis adiungitur uxori, postea non dimittat uxorem, sed peniteat tribus annis. uota stulta frangenda sunt et  importabilia. Mulier non debet uouere sine licentia uiri sui; sed si uouerit, dimitti potest.


CAP. XXXI.

[d 1Kb] Animalia coitu hominibus commixta occidantur, et carnes canibus proiiciantur; et ubi dubium est, non comedenda.


CAP. XXXII.

[e 1Kb] In uno altari duas facere missas conceditur: et ille qui prius manducare probatur, ad osculum non permittitur.


CAP. XXXIu.

Infantes monasterii quatuordecim annis carnem manducant.


 CAP. XXXu.

[f 1Kb] Confessio Deo soli, si necesse est, agi licet.


CAP. XL.

[g 1Kb] Qui cum sorore fornicatur, quatuordecim annis peniteat.


 CAP. XLI.

[h 1Kb] Sacerdos tangendo mulierem coinquinatus, 40 diebus peniteat.


EX CAP. XLIu.

Maritus non debet uxorem suam nudam uidere.


CAP. L.

[i 1Kb] Qui acceperit sacrificium post cibum, septem diebus in iudicio episcoporum.


CAP. LI.

[i 1Kb] Qui occiderit monachum uel clericum arma relinquat, et Domino seruiat, uel septem annis peniteat.


CAP. LII.

[k 1Kb] Qui episcopum uel presbyterum occiderit, regi dimittendus est ad iudicium.


 CAP. LIII.

[l 1Kb] Si laicus alterum odii meditatione occiderit, si non uult arma relinquere, peniteat septem annis sine carne; si per iram subitam, tribus annis: si autem casu uel euentu, uno anno.


CAP. LIu.

[m 1Kb] Pecunia ecclesie furata, siue rapta, reddatur quadruplum; populari, dupliciter


CAP. Lu.

Si quis fornicauerit cum uirgine, uno anno peniteat: Si cum maritata, tribus annis; unum integrum, duos alios 40 dies peniteat.


CAP. LuII.

[n 1Kb] Mulier que se fornicationis amore ad alteram coniunxerit, septem annis peniteat. Sic et alia que  [o 1Kb] semen uiri sui miscens cibo, ut inde plus eius amorem suscipiat.


CAP. LuIII.

Sacrata uirgo fornicans, septem annis peniteat.


CAP. LIX.

[p 1Kb] Qui homicidium uel furtum commiserit, et non composuit illis quibus nocuit, quando confessus fuerit episcopis uel presbytero peccata sua, debet illis aut propria reddere, uel componere; si uero non habuerit substantiam unde componere potest, uel nescierit quibus nocuit, penitentia plus augetur.


CAP. LX.

[q 1Kb] Qui cibum immolatum comederit, deinde confessus fuerit, sacerdos consideret personam, in qua etate contigit; et ita auctoritas sacerdotalis circa  infirmum moderetur.


CAP. LXI.

[r 1Kb] Mulier que sobolem necauerit, septem annis peniteat.


CAP. LXII.

Laicus si de monasterio monachorum furtim discesserit,  aut intret monasterium Domino seruire, aut humanum subeat [a 1Kb] .


CAP. LXu.

[b 1Kb] Qui per iussionem domini sui occiderit hominem, dies 40 ieiunet.


CAP. LXuI.

Ante natalem Domini nostri Iesu Christi, Greci sera et Latini nona hora missas celebrant.


CAP. LXX.

Qui pecuniam in predam duxerit, tertiam partem eroget, et 40 dies ieiunet.


CAP. LXXIII.

[c 1Kb] Qui dimiserit uxorem suam alteri coniungens, septem annis peniteat.


CAP. LXXu

 Patri et filio matrem et filiam licet in matrimonio habere.


CAP. LXXuII.

[d 1Kb] Mulier sponte perdens partum suum, si ante 40 dies conceptionis, annum unum peniteat, si uero post, tres annos peniteat.


EX CAP. LXXX.

Similiter que ab ipsis supradictis consecratur, aqua exorcizata aspergantur, et aliqua collectione confirmentur.


CAP. LXXXuIII.

Presbyter si uiam ambulauerit, et occurrens mulier rogans eum filium suum infirmum baptizari, ipse pro itineris sui festinatione neglexerit; quicunque  etiam presumpserit in prouincia sua propria, aut aliena, uel ubicunque inuenta fuerit qui commendatum sibi infirmum non uult baptizare, et sic sine baptismo morietur, deponatur. Similiter autem si hominem occiderit, aut fornicationem fecerit, deponatur.


CAP. XCI.

[e 1Kb] Qui duxerit uiduam in uxorem sibi uel post baptismum, siue ante baptismum, non potest esse presbyter.


CAP. XCII.

[f 1Kb] Non communicet uir cum uxore sua adultera, similiter et uxor cum adultero uiro non ineat pacem communicationis.


 CAP. XCIu.

[g 1Kb] Si quis episcopus uel presbyter fracta oblatione non communicauerit, dicat rationabilem causam; sin aliud, deponatur.


CAP. XCu.

[h 1Kb] Omnes fideles qui ingrediuntur ecclesiam ac sanctam oblationem non presumunt, nec percipiunt sacrificium, cum conuenit priuari communione.


CAP. XCuI.

Episcopus non exeat ad aliam parochiam, et suam relinquat; nisi episcopus multorum iudicio et maxime supplicatione perficiat [i 1Kb] .


CAP. XCuII.

[i 1Kb] Eunuchus si per insidias hominum factus est, uel si in persecutione eius amputata sunt uirilia, uel  si ita factus est natus, et est dignus, efficiatur episcopus. Si quis amputauerit sibimetipsis uirilia, omnino non potest esse clericus. Si quis post gradum amputauerit uirilia, omnino damnetur. Si quis semetipsum absciderit, tribus annis communione priuetur.


CAP. XCIX.

[k 1Kb] Nullus per pecuniam obtineat gradum: sin uero, et ipse, et ordinator eius omnibus modis a communione proiicientur.


CAP. CI.

Qui carnes immundas manducauerint, et olera que cum carne coquuntur, cessare oportet a ministerio.


CAP. CuI.

[l 1Kb] Episcopus, presbyter, diaconus confiteri debet  peccatum suum. Confessio Deo soli, si necesse est agi licet.


CAP. CuII.

[m 1Kb] Demonium sustinenti licet petras et olera habere sine incantatione.


CAP. CuIII.

[n 1Kb] Periures tribus annis peniteant. Sodomite septem annis; molles uno anno.


CAP. CXIu.

[o 1Kb] Stando orandum pro reuerentia Dei.


EX CAP. ULTIMO.

[p 1Kb] Basilius iudicauit pueris licentiam nubere ante sexdecim annos, si abstinere non potuerint, quamuis monachi fuissent.





FRAGMENTA EX CANONIBUS. *



I. Ex canonibus a Garsia Loaisa collectis sub titulo Conciliorum Toletanorum.


CAP. XuII.--- [a 1Kb] De his etiam super quibus interrogasti,  hoc est, de illa femina, que menstruum sanguinem suum immiscuit cibo uel potui, et dedit uiro suo ut comederet, et de illa que semen uiri sui in potu bibit, et de ea que testam hominis combussit  igni, et uiro suo dedit pro infirmitate uitanda, quali penitentia sint plectende: ut nobis uidetur, tali sententia sunt feriende, sicut magi et arioli, quia magicam artem exercuisse noscuntur. Nam de his qui magicam artem exercuisse noscuntur, et auguria attendunt, et diuinationes obseruant, Theodori archiepiscopi gentis Anglorum constitutiones habemus, in quibus scriptum est. [a 1Kb] Qui immolat demoniis in minimis, unum annum peniteat. Qui uero in magnis, decem annis peniteat. Rabanus eadem citat ex constitutionibus Theodori, sed que integra sic representat in epistola ad Heribaldum.

Theodori archiepiscopi gentis Anglorum constitutiones habemus, in quibus scriptum est: Qui immolat demoniis in minimis unum annum peniteat.  Qui uero in magnis, decem annos peniteat. [b 1Kb] Mulier si qua ponit filiam suam supra tectum uel in fornacem pro sanitate febris, septem annos peniteat. [c 1Kb] Qui ardere fecit grana ubi mortuus est homo pro sanitate uiuentium et domus, quinque annos peniteat. Si mulier incantationes uel diuinationes fecerit, unum annum uel tres quadragesimas uel quadraginta dies iuxta qualitatem culpe peniteat. uide quoque Rab. lib. III de penitentium satisfactione, cap. 48.



II. Ex excerptionibus Egberti Eboracensis archiepiscopi.

CAP. LuI.---Theodorus dicit: Statutum ut sine auctoritate uel consensu episcoporum presbyteri in quibuslibet ecclesiis non constituantur, nec inde expellantur, et si quis hoc facere tentauerit, synodali  sententia feriatur.

CAP. LXuI. Theodorus dicit. Monachi non migrent  de loco ad locum; sed in ea permaneant obedientia, quam tempore sue conuersionis promiserunt.



III. Ex uen. Bede canonibus ad remedia peccatorum.

Ex CAP. uIII. Theodorus dixit. Monachus faciens [d 1Kb] fornicationem, et non inueniens, annum unum peniteat et dimidium. Item monachus faciens cum puella, sex annos peniteat.



Iu. Ex capitulis selectis canonum Hibernensium, que R. D. Lucas Acherius edidit in Spicileg. tom. IX.

LIB. LII, CAP. 14.---De morticinis suibus, et de animalibus sanguinem humanum sumentibus, et de carnibus comestis a lupis; de piscibus et strangulatis  animalibus; de comestis ab accipitre, et de equo.---Theodorus episcopus dicit: Greci carnem morticinam non dant porcis suis. [e 1Kb] Pelles uero morticinorum ad calceamenta et lanam et cornua licent accipi; sed non in sanctum aliquid. Tamen si casu porci comedant carnem morticinorum, aut sanguinem hominis, non abiiciendos credimus; nec gallinas equali modo. Animalia que a lupis, siue canibus consumuntur, non comedenda, nisi porcis proiiciantur et canibus; nec ceruus, nec aper, si mortui inuenti fuerint; pisces autem licent, qui alterius nature sunt. Aues et animalia cetera, si in retibus strangulentur, non sunt comedenda. Paulus enim ait: Abstinete uos a suffocato sanguine, et ab idololatria  . Similiter ab accipitre mortua. Equum non prohibent: tamen consuetudo non est comedere.





FRAGMENTA EX LIBRIS PeNITENTIALIBUS. *



I. EX PeNITENTIALI ROMANO.


TIT. I, CAP. X. De illis qui pro uindicta parentum homicidium committunt.  

[a 1Kb] Qui pro uindicta fratris, aut aliorum parentum hominem occiderit, ita peniteat ut homicidia sponte commissa: cum ipsa ueritas dicat: Mihi uindictam, et ego retribuam.


TIT. II, CAP. Iu. De illis qui se scienter periurauerint. 

[b 1Kb] Si quis suspicatur quod ad periurium ducatur, et tamen ex consensu iurat, quadraginta dies peniteat, et septem sequentes annos, et nunquam sit sine graui penitentia.


 TIT. III CAP. XXIu. De his qui fornicati sunt sicut Sodomite. 

[c 1Kb] Si quis fornicatus fuerit, sicut Sodomite fecerunt, si episcopus, uiginti quinque annos peniteat:  quinque ex his in pane et aqua, ex omni officio deponatur, peregrinando finiat dies uite sue. Presbyter quindecim annos peniteat, quinque ex his in pane et aqua, superiori sententia deponatur. Diaconus et monachus duodecim annos, tres in pane et aqua, et deponatur. Addit. Ansel.: Si autem senex, aut eger fuerit, carceribus tenebrosis reclusus peniteat omnibus diebus uite sue.


TIT. III, CAP. XXu. De eo qui fornicari uult, et non potest.

[d 1Kb] Si quis concupiscens fornicari, et non potuerit, aut mulier non susceperit eum, si episcopus, septem  annos peniteat; presbyter, quinque; diaconus uel monachus, tres: ex his unum in pane et aqua; clerici uel laici, duos annos peniteant.


CAP. XXIX. Qualiter penitere debeat que lenocinium operatur.


THEODORUS.

[a 1Kb] Exercuisti lenocinium, aut in teipsa, aut in aliis, ita dico, ut tuo meretricio more tuis amatoribus corpus tuum ad tractandum, et ad sordidandum, pro pretio tradidisti: seu, quod crudelius aut periculosius, alienum corpus, filie dico uel neptis, et alicuius Christiane amatoribus uendidisti, uel concessisti, uel internuntia fuisti uel consiliata es, ut stuprum aliquod tali modo perpetraretur, duos annos peniteas per legitimas ferias. Tamen in concilio Elibertano  [b 1Kb] precipitur, ut illa que hec perpetrauerit, nisi in fine, accipiat communionem.


TIT. Iu, CAP. Iu. De furto per necessitatem perpetrato.


THEODORUS.

[c 1Kb] Si quis per necessitatem furatus fuerit cibaria, uel uestem, aut pecus per famem, aut per nuditatem, peniteat hebdomadas tres. Si reddiderit, non cogatur ieiunare.


CAP. u. De furto capitali.

[d 1Kb] Si quis furtum capitale commiserit, id est, quadrupedia tulerit uel casas effregerit, septem annos peniteat, et quod furatum est, reddat. Si quis autem de minoribus semel, aut bis furtum fecerit, reddat quod tulit, et anno uno peniteat. Addunt Regino  et Burch.: uel si quis sepulcrum uiolauerit, septem annos peniteat, tres ex his in pane et aqua.


CAP. XI. Quod ut sacrilegus iudicandus est qui patrem uel matrem expulerit.


THEODORUS.

[e 1Kb] Si quis patrem uel matrem expulerit, impius et sacrilegus iudicandus est. Peniteat autem equali tempore, quandiu in impietate illa exstiterit.


CAP. XII. De eadem re.


THEODORUS.

[f 1Kb] Maledixisti patri uel matri tue, uel flagellasti eos, uel in aliquo dehonestasti, quadraginta dies in pane et aqua cum septem sequentibus annis peniteas, quia Dominus dixit: Qui maledixerit patri suo, uel  matri, morte moriatur.


TIT. u, CAP. III. De crapula et ebrietate.


THEODORUS.

[g 1Kb] Sacerdos quislibet, si inebriatur per ignorantiam, septem dies peniteat in pane et aqua. Si per negligentiam, quindecim dies; si per contemptum, quadraginta dies. Diaconus, uel monachus secundum ordinem, ut scriptum est, seu et reliqui clerici ut ministri  iuxta ordinem iudicio sacerdotis peniteant. Laici uelut uota non habentes, si inebriantur, arguantur a sacerdote, quod ebriosi regnum Dei non possidebunt, et interitus sit ebrietas, et compellat eos penitere. Qui cogit hominem ut inebrietur, humanitatis gratia acerrime corripiatur, et septem dies peniteat. Si per contemptum, triginta dies. Nullus Christianus alium plus bibere cogat, quam nature sufficiat. Quod si fecerit, iuxta id quod in Penitentiali habetur, peniteat.


TIT. uII. CAP. XXX. De illis qui Christiana mancipia captiuauerint. 

[h 1Kb] Si quis quemcunque hominem quolibet ingenio captiuauerit, aut transmiserit, tres annos peniteat.


 CAP. XXXI. De administratione xenodochii. 

[i 1Kb] Si quis xenodochia pauperum administrat, uel decimas populi susceperit, et exinde uel suis secularibus lucris sectandum aliquid subtraxerit, quasi rerum inuasor reus damnum restituat, et sub canonico iudicio reformetur, et agat penitentiam tres annos. Scriptum est enim: Talem Dominus dispensatorem querit, qui sibi de suis nichil usurpet.


TIT. uIII, CAP. XI. Nubentes post uotum non sunt ab inuicem separandi.


THEODORUS.

Si uir uotum [i 1Kb] uirginitatis habens adiungitur uxori, postea non dimittat uxorem, sed tribus annis  peniteat.



II. EX PeNITENTIALI RABANI MAURI. ARCHIEPISCOPI MOGUNTINENSIS.


LIB. III, CAP. uI. De penitentiis laicorum.

Item in penitentia, quam Theodorus archiepiscopus Britannie cum ceteris episcopis constituit, ita continetur: Si homo uexatus est a diabolo, et nescit aliquid nisi ubique discurrere, et occidit semetipsum quacunque causa, prodest ut oretur pro eo, si ante religiosus erat; si pro desperatione, aut pro timore aliquo, aut pro causis incognitis, Deo relinquimus hoc iudicium, et non ausi sumus pro eo orare, qui semetipsum occiderit propria sua uoluntate. Missas pro eo facere non licet, sed tantum orare, et eleemosynas  largiri, si quis Christianus subita tentatione mente sua exciderit, uel per insaniam semetipsum occiderit, quidam pro eo missas faciunt. Item in eodem libro: Si quis pro ultione propinqui hominem occiderit, peniteat sicut homicida septem uel decem annos; si tamen reddere uult propinquis pecuniam estimationis leuior erit penitentia eius, id est, dimidio spatio. Qui occiderit hominem pro  uindicta fratris, tribus annis peniteat. In alio loco decem annos dicitur peniteat; homicida autem decem uel septem annos. Si laicus alterum occiderit odii meditatione, si non uult arma relinquere, penitentiam septem annorum, sine carne et uino tres annos. Si quis occiderit monachum uel clericum, artem relinquat, et Deo seruiat, et septem annos peniteat, quod in iudicio episcopi est. Qui presbyterum occiderit, duodecim annorum ei penitentia secundum canones imponatur; aut si negauerit, si liber est, cum duodecim iuret. Si autem seruus per duodecim uomeres feruentes se purget, conuictus noxa usque ad ultimum uite tempus militie cingulum deponat, et uxorem amittat. Qui per iussionem Domini sui occiderit hominem, quadraginta dies peniteat,  et qui occiderit hominem, quadraginta diebus  se abstineat ab Ecclesia, et qui occiderit hominem in publico bello, quadraginta diebus peniteat; si per iram, tres annos; si causa, uno anno; si per populum uel per artem aliquam, septem annos, aut plus; si per rixam, decem annos peniteat. Si quis maleficio suo aliquem perdiderit, quinque annos peniteat, duos ex his in pane et aqua. Si quis per amorem ueneficus sit, et neminem perdiderit, si clericus est, unum annum peniteat in pane et aqua; si sacerdos quinque, duo ex his in pane et aqua. Si diaconus tres annos, unum ex his in pane et aqua, et laicus dimidium annum peniteat: maxime si per hoc mulieris partum quisque deceperit, tres annos unusquisque superaugeat in pane et aqua, ne homicidii reus sit.





FRAGMENTA EX COLLECTORIBUS CANONUM. 



I. EX LIBRIS II REGINONIS DE ECCLESIASTICIS DISCIPLINIS [a 1Kb] .



DE SUSCIPIENDA CONFESSIONE.




LIB. I, CAP. CCXCuI. [b 1Kb] Episcopi uel presbyteri, quando fidelium recipiunt confessiones, humiliare se debent, et cum tristitie gemitu lacrymisque orare, non solum pro suis delictis, sed etiam pro fratris casu. Ait enim Apostolus: Quis infirmatur, et ego non infirmor ?


Unde supra.

CAP. CCXCuIII. [c 1Kb] Cum ergo uenerit aliquis ad sacerdotem confiteri peccata sua, mandet ei sacerdos ut exspectet modicum, donec intret ecclesiam, aut cubiculum suum ad orationem. Si autem non est locus aptus ad hoc, dicat hanc orationem in corde suo.


ORATIO.

 CAP. CCXCIX. [d 1Kb] Domine Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii sacerdotalis, et me exiguum humilemque mediatorem constituisti ad orandum et intercedendum ad Dominum nostrum Iesum Christum Filium tuum pro peccantibus et ad penitentiam reuertentibus. Ideoque dominator Domine, qui omnes homines uis saluos fieri et ad agnitionem  ueritatis uenire, qui non uis mortem peccatorum, sed ut conuertantur et uiuant, suscipe orationem meam, quam fundo ante conspectum clementie tue pro famulis et famulabus tuis qui ad penitentiam uenerunt, ut des illis spiritum compunctionis, ut resipiscant a diaboli laqueis, a quo astricti tenentur,  et ad te per condignam satisfactionem reuertantur per eumdem Dominum.

uidens autem ille qui ad penitentiam uenit sacerdotem tristem et lacrymantem pro suis facinoribus, magis ipse timore Dei perculsus amplius tristetur et exhorrescat peccata sua [e 1Kb] .



ORDO AD DANDAM PeNITENTIAM.


Unde supra.

CAP. CCC. [f 1Kb] Post hec interroga eum blande leniterque. Credis in Deum Patrem et Filium et Spiritum sanctum? Resp. Credo.---Credis quod iste tres persone unus Deus sit? Resp. Credo.---Credis quod in ipsa ista carne, in qua nunc es, in ipsa resurgere habes in die iudicii et recipere siue bonum  siue malum quod gessisti? Credo.---uis dimittere illis peccata qui in te peccauerunt, Domino dicente: Si non remiseritis hominibus peccata eorum, nec pater uester dimittet uobis peccata uestra  Resp. uolo.---Et require ab eo diligenter si est incestuosus, aut suo seniori infidelis. Et si non uult incestum dimittere, non potes ei dare penitentiam. Si autem uult, potes. His premissis, penitentem alloqui affectuose debet sacerdos his uerbis:

 Frater, noli erubescere peccata tua confiteri. Nam et ego peccator sum, et fortassis peiora quam tu feceris habeo facta. Hec idcirco admoneo, quia usitatum generis humani uitium est, ut beatus Gregorius dicit , et labendo peccatum committere, et commissum confitendo non prodere, sed negando defendere, atque conuictum defendendo multiplicare. Et qui diabolo instigante nefanda crimina perpetrare non metuimus, hec eadem que opere absque illa uerecundia perfecimus, eodem suadente saltem uerbis confiteri erubescimus, et coram homine, qui similis nostri est, eisdem fortasse passionibus subiacet, confunditur dicere, quod coram Domino qui omnia inspicit, absque ullo mentis rubore committere formidauimus detestanda actione.  Sponte ergo fateamur quod nullo cogente commisimus. Si uero nos nostra scelera celauerimus, ab illo manifestabuntur qui et accusator [a 1Kb] est peccati et incentor. Ipse enim hic nos ut peccemus instigat: ipse cum peccauerimus, accusat. Si ergo in hac uita preueniamus eum et ipsi sceleris nostri accusatores simus, nequitias diaboli inimici nostri et accusatoris effugiemus, Paulo teste, qui ait: Si nosmetipsos iudicaremus, non utique diiudicaremur .

uidens autem eum sacerdos uerecundantem, rursus prosequatur: Fortasse, carissime, non omnia que gessisti ad memoriam modo ueniunt. Ego te interrogabo. Tu caue ne diabolo suadente aliquid celare presumas.---Et tunc eum per ordinem interroget.

 Fecisti homicidium aut casu, aut uolens, aut pro uindicta parentum, aut iubente Domino tuo, aut in publico bello. Si uoluntarie fecisti, septem annos penitere debes, si nolens aut casu, quinque annos. Si pro uindicta parentis, unum annum, et sequentibus duobus annis tres quadragesimas et legitimas ferias. Si in bello, quadraginta dies. Si liber es, et iubente domino seruum occidisti, annum unum, in duobus aliis annis tres quadragesimas et legitimas ferias. Si seruus dignus est morte, quadraginta dies peniteat.

Fecisti truncationes manuum aut pedum, aut oculos hominis eruisti, aut uulnerasti hominem. Pro truncatione annum unum penitere debes; pro uulnere, quadraginta dies peniteas.

 Fecisti periurium aut pro cupiditate seculi, aut coactus et pro necessitate, aut peruicacia, aut parentum, aut nesciens, aut alios in periurium induxisti scienter. Si sciens peierasti, et alios in periurium induxisti, septem annos penitere debes. Si nesciens, annum et tres quadragesimas.

Fecisti furtum, aut sacrilegium, aut infracturas, uel rapinam, tollens quod tuum non erat. Si domos per noctem infregisti et quadrupedia tulisti uel fortiorem causam ualentem solidis quadraginta, annum unum penitere debes et pretium reddere. Si non reddis, annos duos peniteas. Si maiorem [maius] fecisti furtum, tres annos penitere debes. Et si sepe  fecisti, annos septem. Pro modico furto uiginti dies, pueri decem dies.

Fecisti adulterium cum uxore aliena uel desponsata, uel uirginem corrupisti, siue cum sanctimoniali uel Deo dicata, uel cum absoluta femina, id est, sine marito, uel cum ancilla propria. Si mechatus es cum alterius uxore aut cum sanctimoniali, septem annos peniteas. Si cum uirgine, duos annos. Si cum uidua, annum unum. Si tuam uxorem dimisisti, et alterius iunxisti, septem annos peniteas. Si cum uacante femina, tres quadragesimas et legitimas ferias. Si cum propria ancilla, quadraginta dies penitere debes.

Nupsisti cum uxore tua uel ancilla retro. Si fecisti, quadraginta dies debes penitere.

 Nupsisti cum uxore tua quadraginta dies ante partum, quadraginta dies debes penitere.

Nupsisti in die Dominico, tres dies penitere debes.

Fecisti raptum de uirgine uel uidua, tres annos penitere debes.

Fecisti fornicationem, sicut Sodomite fecerunt, cum pecoribus, aut cum matre, uel sorore, quindecim annos uel duodecim penitere debes.

Coinquinatus es cum uxore tua in quadragesima. Si hoc fecisti, annum unum penitere debes, aut uiginti sex solidos in eleemosynam dare. Si per ebrietatem euenit, quadraginta dies peniteas.

Hoc etiam caueri debet, ut uiginti dies ante Natale Domini, et Pentecostem et omni die Dominica  et post conceptionem manifestatam uir contineat se ab uxore.

Dixisti falsum testimonium pro cupiditate aut nesciens, annum unum peniteas.

Truncasti ullum membrum, tres annos peniteas.

Odisti fratrem tuum. Quandiu in ipso odio fuisti, tandiu peniteas in pane et aqua.

Detraxisti ullum hominem ad seniorem uel ad pares propter inuidiam, quadraginta dies peniteas.

uiolasti in furto sepulcrum, annos duos peniteas.

Contigit tibi ulla negligentia de sacrificio Domini, centum quadraginta dies peniteas.

Consuluisti magos, aut aruspices, aut incantores, aut sortilegos, uel uota que ab arbores uel ad fontes  fiunt uouisti, annos tres peniteas

Tulisti aliquid pecunie de ecclesia. Aut in quadruplum restitue, aut tres annos peniteas.

Perdidisti aliquem per iniustam delaturam, tres annos peniteas.

Duxisti aut transmisisti aliquem in captiuitatem, tres annos peniteas.

Editio Helmestadiensis ita habet: Duxisti aut transmisisti ullum hominem Christianum in captiuitatem, tres annos. Burchardus in libro XIX paulo fusius, et cum aliquo discrimine. Duxisti, aut transmisisti, uel uendidisti aliquem hominem in captiuitatem, nisi pro pace communi. Si fecisti: reduc eum,  si poteris. Sin autem, duos annos per legitimas ferias peniteas.

Cremasti domum aut aream alterius, tres annos peniteas.

Fecisti uomitum per ebrietatem, quindecim dies peniteas. Si per contentionem, quadraginta. Si nesciens, sex dies peniteas.

Editio Helmestadiensis: Fecisti uomitum per ebrietatem, 15 dies peniteas. Si per contentionem, 40. Si nesciens, 7 dies peniteas. Similiter si sanguinem comederis.

Manducasti morticina aut dilacerata a bestiis, quadraginta dies peniteas. Similiter si sanguinem comederis.

Bibisti de liquore in quo mus uel mustela mortua  inuenta fuerit, quadraginta dies peniteas.

Contempsisti indictum ieiunium in Ecclesia uel decreta seniorum, quadraginta dies peniteas. Si in quadragesima unum annum.

Oppressisti infantem tuum, quinque annos aut tres penitere debes.

Bibisti ullum maleficium, id est herbas, uel alias causas, ut non potuisses infantes habere, aut alio donasti, aut hominem per mortiferam potionem occidere uoluisti, aut alium hoc facere docuisti, aut de semine uiri gustasti ut in amorem tuum exardesceret, aut chrisma bibisti aut ad subuertendum Dei iudicium alteri dedisti, etc. Si quid huiusmodi operatus es, septem annos peniteas.

Necasti uoluntarie partus tuos, decem annos peniteas.  Et si filium uel filiam occidisti, duodecim. Et si utero ante-conceptum, unum annum. Si post conceptum, tres annos. Si tuus infans per tuam negligentiam sine baptismo mortuus est, annum unum peniteas, et nusquam sis sine aliqua penitentia.

Fecisti aliquid uel dixisti in quocunque opere quod inchoas per sortilegam uel magicam artem, annum unum peniteas.

Misisti filium tuum super tectum aut super fornacem pro aliqua sanitate, uel incendisti grana ubi mortuus homo fuerat, quinque annos peniteas.

Cantasti carmina diabolica super mortuos, uiginti dies peniteas.

Iunxisti te mulieri tempore menstruo, quadraginta  dies peniteas.

Nupsisti cum uxore tua, postquam peperit, antequam quadraginta dies adimplerentur, triginta dies peniteas.

Communicasti de sacrificio Domini, et non prius abstinuisti ab uxoris amplexu, quinque aut septem diebus, dies uiginti peniteas.

Operatus es aliquid in Dominica die, septem dies peniteas.

Detraxisti uel maledixisti aliquem causa inuidie, septem dies peniteas. uide supra que sequuntur.


 De temporibus quibus se continere debent coniugati ab uxoribus. 

CAP. CCCXXIX. Uxoratus contineat se quadraginta dies ante Pascha et Pentecosten, seu ante Natale Domini, et omnem Dominicam noctem, et quartam et sextam feriam, et a conceptione manifestata usque post natam sobolem. Uxor post natam sobolem abstineat se ab Ecclesia, si filius est, dies triginta; si filia, dies quadraginta. Mulier se abstineat a uiro tres menses ante partum, et post partum quadraginta dies. Qui autem nupserit his diebus, uiginti dies peniteat.


De eadem re.

CAP. CCCXXX. [a 1Kb] Qui in quadragesima ante Pascha  cognouerit uxorem suam et noluerit abstinere ab ea, uno anno peniteat [Edit. Helmest. annos 15 peniteat], aut pretium suum, uidelicet uiginti sex solidos ad ecclesiam tribuat, aut pauperibus diuidat. Si per ebrietatem et sine consuetudine acciderit, quadraginta dies peniteat.


Quod ante communionem abstinere debet a coniuge.

CAP. CCCXXXI. [b 1Kb] Omnis homo ante sacram communionem a propria uxore abstinere debet 7, aut 5, aut 3 dies.



EX LIB. II REGINONIS DE ECCLESIASTICIS DISCIPLINIS. Qui per faidam hominem occiderit.




CAP. XXIII. [c 1Kb] Qui pro uindicta fratris aut aliorum parentum occiderit hominem, annum unum peniteat  [d 1Kb] et sequentibus duobus tres quadragesimas obseruet et legitimas ferias, id est, secundam, quartam et sexta feriam.


De eadem re. 

CAP. XXIu. Qui per iram et rixam et ebrietatem subito hominem occiderit, quatuor annos peniteat.


De eadem re. 

CAP. XXu. Si quis liber, iubente domino suo, seruum occiderit, quadraginta dies peniteat. Et si quis liber, iubente domino suo, hominem innocentem occiderit, annum unum peniteat, et in duobus aliis  annis tres quadragesimas obseruet et legitimas ferias.


Si aliquis ordinatus homicidium fecerit. 

CAP. XLuI. [e 1Kb] Si quis episcopus aut aliquis ordinatus homicidium fecerit, decem annos peniteat, tres ex his in pane et aqua.


Si quis consenserit uel consiliatus fuerit ut homo interficiatur. 

CAP. XLuII. [f 1Kb] Si quis ad homicidium faciendum consenserit et consilium dederit, et factum fuerit,  septem annos peniteat. Si uero non fuerit factum, tres annos peniteat.


Si quis consanguineum suum occiderit aut seniorem. 

CAP. XLuIII. Si quis proximum et consanguineum suum occiderit, decem annos peniteat. Similiter si quis seniorem et dominum suum dolo trucidauerit.


De his qui pro nichilo ducunt homicidium in bello perpetratum. 

CAP. LI. Si quis hominem in bello publico occiderit, quadraginta dies peniteat.


De clerico qui proximum suum occidit. 

 CAP. LII. Si clericus homicidium fecerit et proximum suum occiderit odii meditatione, exsul septem annis peniteat.


De parricidis. 

CAP. LIII. Si quis hoc crimen perpetrauerit, quidam iudicauerunt ut septem annis peniteat, uel quatuordecim penitentiam egisset; quidam usque ad finem uite, sicut Cain, qui similia perpetrauerit.


De femina cuius filius per negligentiam obierit non baptizatus. 

CAP. LXII. Pariens femina, cuius filius per negligentiam non baptizatus obierit, annum unum peniteat,  et nunquam sit sine aliqua penitentia. Si autem per negligentiam sacerdotis, require in primo libello cap. 129.


Si qua mulier partum suum excusserit. 

CAP. LXuI. Si qua mulier partum suum ante quadraginta dies in utero sponte perdiderit, annum unum peniteat. Si uero post quadraginta dies eum occiderit, tres annos peniteat. Si uero postquam animatus fuerit, eum perdiderit, quasi homicida peniteat. Sed distat multum utrum paupercula pro difficultate nutriendi, aut fornicaria causa sit, et pro sui sceleris celandi faciat causa.


De femina que uirum per maleficium interficit. 

 CAP. LXXXII. Mulier, si aliquos interimit arte malefica, id est per poculum aut per aliquam artem, septem annis peniteat. Si paupercula fuerit, quatuor annis peniteat.


Quid si unus absolutus et alter copulatus adulterati fuerint. 

CAP. CXXXIu. Si quis, uacans uxore, polluit se cum alterius uxore, annis duobus peniteat. Similiter de feminis obseruandum.


 Si uxoratus ancillam propriam tenuerit.

CAP. CXXXu. Si uxoratus ancillam propriam tenuerit, annum unum peniteat, uel in alio anno tres quadragesimas et legitimas ferias, et tribus mensibus prius se a sua contineat coniuge. Ancilla uero, si uim passa est, quadraginta dies; si consentiens fuerit, tres in anno quadragesimas et legitimas ferias peniteat.


Si laicus cum laica femina fornicatus fuerit. 

CAP. CXXXuI. [a 1Kb] Si laicus cum laica femina, id est, uterque absolutus a lege coniugii, tres annos peniteat; et quanto sepius et negligentius ea peccata commiserunt, tanto magis et tempus addatur et modus penitentie.


 De fornicatione diuersarum personarum. 

CAP. CCXLuI. Adolescens si cum uirgine peccauerit, annum peniteat. Si semel et fortuito casu, leuigetur ei penitentia, et tantum usque ad annum plenum peniteat. Si infra triginta annos adolescens fornicationem faciat, tres quadragesimas et legitimas ferias. Si propter hoc peccatum seruitio humano addicti sunt, quadraginta dies peniteant. Si uxoratus cum uirgine fornicatus fuerit, duos annos peniteat, ita primum omnium, ut a sua se contineat. Si ei consenserit, uxori etiam addatur modus penitentie. Si laicus cum laica fornicatus fuerit, tres annos peniteat; et quanto sepius, tanto magis tempus  addatur. Laicus maculans se cum ancilla Dei, duos annos peniteat. Si genuerit ex ea filium, annos tres peniteat. Si sine coniugio est, tres quadragesimas et legitimas ferias. Si canonici sunt et fornicantur, annum unum; si frequenter duos. Qui in gradu est, annos tres peniteat. Monachus sine gradu, uel canonicus gradum habens, si cum puella laica fornicati sunt, annos tres peniteant. Si cum sanctimoniali, annos septem peniteant. Monachi cum gradu fornicationem facientes, septem annos peniteant. Si monachus laicam duxerit, tres annos peniteat, illa duos et legitimas ferias. Si usque ad generationem filii, quatuor annos peniteat. Si occiderit, septem annos peniteat. Si episcopus fornicatus fuerit, octo annos peniteat. Alii iudicauerunt  duodecim annorum penitentiam. Post annum tertium leuius peniteat. Presbyter cum puella fornicans, annos quatuor et tres quadragesimas in anno, et ferias quartam et sextam in pane et aqua. [c 1Kb] Si cum ancilla Dei fornicatus fuerit, septem annos peniteat. Episcopus, presbyter, et diaconus, si in fornicatione, periurio, etc. [d 1Kb] .


Item de incestis.

CAP. CCXLuII. Si adolescens sororem suam duxerit, quinque annos peniteat. Si matrem, septem  annos. Et quandiu uixerit, nunquam sit sine continentia [penitentia].


Item alii.

Qui cum matre fornicatus fuerit, quindecim annos peniteat. Qui cum filia uel sorore fornicatus fuerit, ab omni carne se abstineat, et quindecim annos peniteat. Si mater cum filio suo paruulo fornicata fuerit, tres annos abstineat se a carne, et diem unum in unaquaque hebdomada ieiunet usque ad uesperam.


Item.

Qui habet matrem et filiam, duas sorores, uxorem patris et fratris, patruelis aut auunculi, neptem aut consobrinam, aut qui in prima, secunda, uel tertia generatione iuncti sunt, istis uolumus indicare ut  separentur. Et propter nouellam plantationem Ecclesie, ut septem annos agant penitentiam, tres primos annos, tres dies in hebdomada, id est, feria secunda, et quarta, et sexta, quadraginta dies ante Pascha, uiginti ante missam sancti Ioannis, uiginti ante Natale Domini. Quatuor uero reliquos annos, feria quarta et sexta, et quatuordecim noctes ante missam sancti Ioannis et alias ante Natale Domini. Si se redimere uult, donet unum denarium aut pretium unius denarii pro uno die. Si pauper est, donet dimidium denarium.


De sordidatione puerorum.

CAP. CCXLuIII. Pueri se manibus inuicem coinquinantes, quadraginta dies peniteant, maiores uero centum dies. Pueri se inter femora sordidantes,  centum dies peniteant, maiores tres quadragesimas et legitimas ferias. Paruulus a maiore oppressus, septem dies peniteat. Si consenserit, uiginti dies. Puer uoluntarie se polluens, triginta dies, iuuenis uero quadraginta dies peniteat.


De menstruis abstinendis, etc.

CAP. CCXLIX. Qui cum muliere menstruata nupserit, quadraginta dies peniteat. Si quis cum uxore sua retro nupserit, quadraginta dies peniteat. Si in terga nupserit, tres annos, quia sodomiticum scelus est. uiri inter femora fornicantes, annum unum peniteant. Si in terga, tres annos. Si pueri sunt, duos annos peniteant.


De mulierum fornicatione.

CAP. CCL. [a 1Kb] Mulier quocunque molimine aut in  seipsa aut cum altera fornicans, tres annos peniteat


Unde supra.

[b 1Kb] Si sanctimonialis cum alia sanctimoniali per aliquod machinamentum fornicatur, septem annos peniteat.


De illecebroso amplexu.

CAP. CCLI. [c 1Kb] Qui per illecebrosos amplexus femine uel per osculum polluitur, triginta dies peniteat. Qui tetigerit inuerecunde carnem eiusdem femine,  tres menses peniteat. Qui per turpiloquium polluitur, septem dies peniteat. Presbyter si osculatus fuerit feminam per immundum desiderium, uiginti dies peniteat. Si inquinatus fuerit, quadraginta dies peniteat. Qui in ecclesia per somnum polluitur, tres dies peniteat. Qui in somnis uoluntate pollutus est, surgat, et cantet septem psalmos penitentiales, et dies triginta. Qui peccare uoluerit in somnis, et non fuerit pollutus, triginta quatuor psalmos cantet.


De fundendo semen.

CAP. CCLII. [d 1Kb] Clericus si semen fuderit non tangendo, septem dies peniteat. Si tangit cum manu, uiginti dies. Si diaconus, triginta dies. Si presbyter, hebdomadas quatuor. Presbyter, si semen fuderit  per cogitationem, septem dies peniteat. Monachus similiter. Qui uoluntarie semen fudit in ecclesia, si clericus est, quatuordecim; si monachus aut diaconus, triginta dies; si presbyter, quadraginta; si episcopus, quinquaginta dies peniteat.


De quadrupedum fornicatione.

CAP. CCLIII. [e 1Kb] Qui cum pecude peccat, annum unum. Quidam iudicant annos decem, quidam septem, quidam quatuor, quidam centum dies. Si quis clericus cum quadrupede fornicatus fuerit, annos duos, subdiaconus tres, diaconus et monachus quinque, presbyter septem, episcopus decem peniteat.


De Sodomitis.

CAP. CCLIu. [f 1Kb] Qui fornicauerit, sicut Sodomite, quidam  iudicauerunt decem annos, quidam septem, alii unum. Pueri centum dies. Alii iudicauerunt, si in consuetudine est, laicus annos quinque, clericus septem, subdiaconus et monachus octo, diaconus decem, presbyter duodecim, episcopus tredecim peniteat.



ABHINC DE FURTO ET RAPINA.




CAP. CCLXu. Qui cupiditate captus furtum fecerit, quod abstulerit reddat, et annos quinque peniteat.


De eadem re. 

CAP. CCLXuII. Qui sepe furtum fecerit, septem annos peniteat.


 Unde supra.

CAP. CCLXuIII. Si quis sepulcrum uiolauerit, septem annos peniteat, tres ex his in pane et aqua.


De eadem re. 

CAP. CCLXXu. Si aliquis de ministerio ecclesie quolibet modo aliquid furatus fuerit, septem annos peniteat.


De periurio. 

CAP. CCCXXIu. [g 1Kb] Quicunque sciens periurauerit  septem annos peniteat, et post hec communionem accipiat.


Ex Penitentiali ut supra.

CAP. CCCXXu. Si quis periurauerit, ultra ad sacramentum non admittatur.


De eadem re. 

CAP. CCCXXuI. [a 1Kb] Si quis suspicatur quod ad periurium inducitur, et tamen ex consensu iurat, duos annos peniteat [b 1Kb] .


Unde supra.

CAP. CCCXXuII. [c 1Kb] Si quis periurauerit per cupiditatem, omnes res suas uendat, et pauperibus distribuat, et monasterium ingressus iugi penitentie se subdat.


 Unde supra.

CAP. CCCXXuIII. Si quis periurium fecerit, laici annos tres, clerici quinque, subdiaconi sex, diaconi octo, presbyteri decem, episcopi duodecim annos peniteant.


De incantatoribus, maleficis, et sortilegis. 

CAP. CCCLu. [d 1Kb] Qui nocturna sacrificia demonum celebrauerint, uel incantationibus demones inuocauerint, capite puniantur.

CAP. CCCLuI. Qui auguriis uel diuinationibus inseruiunt, quinque annos peniteant. Immissores tempestatum septem annos peniteant.

CAP. CCCLuII. Mulier si diuinationes uel incantationes  diabolicas fecerit, annum unum peniteat, uel tres quadragesimas, uel quadraginta dies secundum qualitatem delicti.

CAP. CCCLuIII. [e 1Kb] Auguria, uel sortes que dicuntur false sanctorum, uel diuinationes, qui eas obseruauerit, uel quarumcunque Scripturarum, uel uota uouerit uel persoluerit ad arborem, uel ad lapidem, uel ad quamlibet rem excepto ad ecclesiam omnes excommunicentur. Si ad penitentiam uenerint, clerici annos tres laici unum et dimidium peniteant.


De morticinis. 

CAP. CCCLXIX. [f 1Kb] Qui manducat carnem immundam,  aut morticinum, aut dilaceratum a bestia, quadraginta dies peniteat. Si quis necessitate famis cogente manducauit, multo leuius peniteat.

CAP. CCCLXX. Qui fraudatum, raptum, uel furatum sciens manducat, si pauper est, septem dies; si potens, quadraginta dies peniteat. Infirmi uero, si sciunt, quindecim dies peniteant.

CAP. CCCLXXI. [g 1Kb] Qui comedit et bibit contaminatum  a bestia domestica, id est, a cane uel cato, duos dies peniteat.


De liquore. 

CAP. CCCLXXII. [h 1Kb] Si quis dederit alicui liquorem aliquem in quo mus uel mustela mortui sunt, si laicus est, septem dies peniteat. Si autem in cenobio sunt, ducentos psalmos cantent. Qui postea nouerit quod talem potum bibit, unum psalterium cantet.


De sanguine. 

CAP. CCCLXXIII. Si quis sanguinem alicuius animalis manducauerit, quadraginta dies peniteat.


Item ut nullus sanguinem comedat.

 CAP. CCCLXXIu. Admonendi sunt fideles, ut nullus presumat sanguinem manducare. Nam in principio. quando homini licentia data est a Deo carnem manducandi, sanguinem interdictum legimus. Ait enim Dominus ad Ne et filios eius: Omne quod mouetur et uiuit, erit uobis in cibum, excepto quod carnem cum sanguine non comedetis. Sanguinem enim animarum uestrarum requiram de manu cunctarum bestiarum et de manu hominis. . Quod non solum in lege ueteri sepissime inhibetur, uerum etiam in nouo testamento apostoli primitiue Ecclesie ex gentibus sub magna deliberatione scribunt ut abstineant se a contaminationibus simulacrorum et fornicatione, et suffocatis, et sanguine. Quod exponens Hieronymus dicit: »Iuxta litteram [i 1Kb] , inquit, hec precepta  conueniunt omni Christiano, ut morticinum non comedat, tam de auibus quam de pecoribus, quorum nequaquam sanguis effusus est. Que necessario obseruanda apostolorum de Ierusalem missa epistola monet. Et captum a bestia, quia et ipsum similiter suffocatum est. [i 1Kb] Et sanguine, id est, non manducando cum sanguine. Si ergo de gentili uita uenientibus pro ipsis fidei rudimentis et inueterata consuetudine gentilitatis hec, quasi sibi ad salutem sufficerent, scripta sunt, quis transgressor hec paruipendat? Simul et hoc considerandum, quod idololatrie et fornicationi suffocatum et sanguis equiparantur. Unde omnibus annuntietur quantum piaculum sit sanguinem comedere, quod idolis et fornicationi  comparatur. Si quis hec Dominica et apostolica precepta uiolauerit, a communione ecclesiastica suspendatur, usque digne peniteat.


De liquore in quo mus ceciderit. 

CAP. CCCCXXXIu. Mus si ceciderit in liquorem, tollatur inde, et aspergatur aqua benedicta, et sumatur. Si uero mortua fuerit inuenta, abiiciatur totus  ille liquor. Quod si multum est de liquore, purgetur ille liquor, et aspergatur aqua sancta, et sumatur, si necesse est. Si in farina, aut in lacte coagulato, aut in melle mus mortua inuenitur, quod in circuitu eius est foras proiiciatur, reliquum sumatur.


Si quis sepulcrum uiolauerit, et cetera. 

CAP. CCCCXXXu. Si quis sepulcrum uiolauerit, septem annos peniteat, tres in pane et aqua. Si quis ligaturas fecerit, quod detestabile est, tres annos peniteat, unum ex bis in pane et aqua. Si quis manducauerit morticinum aut idolis immolatum, ieiunet hebdomadas duodecim. Si quis quodlibet membrum sibi uoluntarie truncauerit, tres annos peniteat,  unum ex his in pane et aqua. Si quis usuras undecunque exegerit, similiter peniteat. Si quis per uiolentiam aut quolibet ingenio malo ordine res alienas inuaserit aut tulerit, similiter peniteat. Si quis aliquem hominem malo ordine uendiderit, similiter peniteat. Si quis aream aut domum alterius uoluntarie igne cremauerit, similiter peniteat. Si quis per iram aliquem percusserit, et sanguinem fuderit, aut debilem fecerit, quadraginta dies peniteat in pane et aqua.


Si aliquis excommunicatus mortuus fuerit. 

CAP. CCCCXXXuI. Si aliquis excommunicatus fuerit mortuus, qui iam sit confessus, et non occurrit uenire ad sacerdotem, sed preoccupauit eum mors in  domo aut in uia, faciant pro eo parentes eius oblationem ad altare, et dent redemptionem pro captiuis [a 1Kb] .



II. EX BURCHARDO, Capitulis omissis que supra relata sunt.


De illis qui in codicibus futura requirunt. 

LIB. X, CAP. XXuI. [b 1Kb] In tabulis uel codicibus sorte futura non sunt requirenda; et ut nullus in Psalterio, uel in Euangelio, uel in aliis rebus sortiri presumat, nec diuinationes aliquas in aliquibus rebus obseruare. Quod si fecerit, quadraginta dies peniteat.


De illis qui in lingua lasciui fuerint.  

CAP. LuI. Si quis lasciuus in lingua fuerit, triduana penitentia expietur.


De illis qui peierant se in manu episcopi, aut in cruce consecrata, aut non consecrata. 

LIB. XII, CAP. u. Qui peierat se in manu episcopi, aut in cruce consecrata, tres annos peniteat. Si uero in cruce non consecrata, annum unum peniteat. Qui autem seductus fuerit et ignorans se peierauerit, et postea cognoscit, tres quadragesimas peniteat.


 De episcopo qui secundum naturam fornicatus fuerit et de aliis. 

LIB. XuII, CAP. XXXIX. Si quis pontifex fornicationem fecerit naturalem, synodus iudicauit ut decem annos peniteat, et multis lacrymis et eleemosynis ueniam a Domino petat. Presbyter non prelato monachi uoto cum puella uel meretrice peccans, annos tres et in tribus quadragesimis secundam, et quartam et sextam feriam, et sabbato semper de sicco cibo peniteat. Si cum ancilla Dei aut masculo, plus addatur ieiunium, id est septem annos, si in consuetudine est. Similiter diaconi, si monachi non sunt, duos annos, sicut etiam monachi qui sine gradu sunt. Si diaconi monachi sunt, septem annos; monachi cum  gradu, septem annos peniteant. Item episcopus, si sine uoto monachi cum puella uel meretrice peccauerit decem annos peniteat. Clericus cum tali puella sine uoto monachi, si fornicatus fuerit, unum annum peniteat; si frequenter, duos annos. Si cum canonica, duos annos; si frequenter, tres annos. Si genuerit ex ea filium, quatuor annos: alii dicunt, septem. Theodorus dixit: Monachus fornicationem faciens, septem annos peniteat.


Ut quotiescunque aliquis ad penitentiam accesserit, ieiuniis, et orationibus cum eo communicare debeat. 

LIB. XIX, CAP. XXXIII. [c 1Kb] Quotiescunque Christiani  ad penitentiam accedunt, ieiunia iniungimus; et nos communicare cum eis debemus in ieiunio, unam aut duas septimanas, aut quantum possumus; ut non dicatur nobis, quod sacerdotibus Iudeorum dictum est a Domino: ue uobis legisperitis, qui aggrauatis homines, et imponitis super humeros eorum onera grauia et importabilia; ipsi autem uno digito uestro non tangitis sarcinas ipsas. Nemo enim potest subleuare cadentem sub pondere, nisi inclinauerit ut porrigat ei manum; neque ullus medicorum uulnera infirmantium potest curare, nisi fetoribus particeps fuerit; ita quoque nullus sacerdotum uel pontifex peccatorum uulnera curare potest, aut animabus peccata auferre, nisi prestante sollicitudine, et oratione lacrymarum. Necesse est ergo, fratres karissimi, uos  sollicitos esse pro peccantibus, qui sumus alterutrum membra. Ideoque et nos si uiderimus aliquem in peccatis iacentem, festinemus eum ad penitentiam per nostram doctrinam uocare. Et quoties dederis consilium peccanti, simul quoque da illi penitentiam statim, quantum debeat ieiunare aut eleemosynis redimere peccata: ne forte obliuiscaris que tibi iam dixit, et iterum necesse sit tibi interrogare; et forsitan erubescet iterum peccata sua confiteri, et inuenietur iam amplius iudicari.


 De illis qui cibum immunda manu tactum comederint, uel si canis aut aliquod animal immundum cibum tetigerit. 

CAP. LXXXIX. Quod si casu quis immunda manu cibum tangit, uel si canis, musue, aut animal immundum sanguinem hominis edit, non nocet; et qui pro necessitate famis manducat animal quod immundum uidetur, uel auem uel bestiam, misericorditer peniteat.


De illis qui reticuerint peccatum fratris quod est ad mortem. 

Qui reticuerit delictum fratris quod est usque ad mortem, neque eum corripuerit iuxta regulam euangelicam, primo inter se et ipsum solum, deinde inter  alios, deinde ad ecclesiam culpam referens, si necesse fuerit, et quanto tempore fuit tanto peniteat.


De illis qui ad confessionem ueniunt, necesse est ut primum de liuore inuidie et auaritie interrogentur.

CAP. CXLIu. Sane quia de liuore inuidie, et de ira, nec non et de auaritia ut superius digestum est, oriuntur homicidia, recte ut arbitror censuimus de ipso uitio primum qualiter sacerdotali iudicio canonice penitus sit corrigendum ostendere: ac deinde secundum ordinem uitiorum ita remedium subsequatur, quo facilius undecunque penitens purgari uoluerit. sine dilatione in singulis capitulis inueniatur.



III. EX IuONE.


De illis qui per amorem uenefici fiunt.  

P. Xu, cap. CXuI. Si quis per amorem ueneficus fit, et neminem perdiderit: si clericus est, unum annum peniteat in pane et aqua; si subdiaconus, duo; si diaconus tres, unum ex his in pane et aqua; si laicus et dimidium annum peniteat, maxime si per hoc mulieris partum deceperit quisque tres annos unusquisque superaugeat in pane et aqua, ne homicidii reus sit [a 1Kb] .



Iu. EX GRATIANO.


Qua pena sit feriendus qui necessitate coactus periurat. 

Causa XXII, q. 5, c. 3. Si quis coactus pro uita redimenda, uel pro qualibet causa, uel necessitate periurat: quia plus corpus quam animam dilexit, tres quadragesimas peniteat. Alii uero iudicant tres annos, unum ex his in pane et aqua.


Qui adultere debitum reddit, tribus annis peniteat. 

Causa XXXII, q. 1, c. 7. Si quis uxorem suam scit adulteram, et non uult dimittere eam, sed in matrimonio  habere, tribus annis peniteat, et quandiu penitet [b 1Kb] , abstineat se ab illa.


Sufficit illa confessio que primum Deo, deinde sacerdoti offertur.

Unde Theodorus Cantuariensis ait in Penitentiali suo: Quidam Deo solummodo confiteri debere peccata dicunt, ut Greci. Quidam uero sacerdotibus confitenda esse percensent, ut tota fere sancta Ecclesia. Quod utrumque non sine magno fructu fit intra sanctam Ecclesiam: ita duntaxat, ut Deo qui remissor est peccatorum, peccata nostra confiteamur, et hoc perfectorum est, ut cum Dauid dicamus: Delictum meum cognitum tibi feci et iniustitiam meam non abscondi. Dixi: Confiteor aduersum me iniustitiam  meam, et tu remisisti impietatem peccati mei. Sed tamen Apostoli institutio nobis sequenda est, ut confiteamur alterutrum peccata nostra, et oremus pro inuicem, ut saluemur. Confessio itaque que soli Deo fit, quod est iustorum purgat peccata [c 1Kb] . Ea uero que sacerdoti fit, docet qualiter ipsa purgantur peccata. Deus namque salutis et sanctitatis auctor et largitor plerumque hanc prebet sue penitentie medicinam inuisibili administratione, plerumque medicorum operatione [d 1Kb] .





FRAGMENTA EX QUIBUSDAM CODICIBUS MANUSCRIPTIS. 



I. Ex Penitentiali magistri Bartholomei Oxoniensis episcopi, cuius apographum mecum communicauit D. Tonelerius bibliothece S. uictoris moderator uigilantissimus. De infirmis in periculo mortis constitutis. 


CAP. XLuIII. Ab infirmis in periculo mortis positis per presbyteros pura inquirenda est peccatorum confessio,  non tamen imponenda est illis penitentie quantitas, sed innotescenda, et cum amicorum orationibus et eleemosynarum studiis pondus subleuandum, si forte migrauerint, ne obligati a communione alieni uel consortio uenie fiant. A quo periculo si diuinitus erepti conualuerint, penitentie modum a suo confessore impositum diligenter obseruent. Et ideo secundum canonicam auctoritatem, ne illis ianua  pietatis clausa uideatur, orationibus et consolationibus ecclesiasticis sacra cum unctione olei animati, secundum statuta sanctorum Patrum communione uiatici reficiantur. [a 1Kb] Si autem peccatum mortale fuerit sed occultum, innotescenda eis penitentia que imponeretur, si peccatum publicum esset; sed nulla sunt imponenda que obseruari absque peccati publicatione non possunt, quale est extra ecclesiam penitere, et similia que nonnisi laicis et publice peccantibus sunt iniungenda. Ex hoc uero intelligant ad quid teneantur ex merito, uel quantum eis parcatur, eo quod per secretam confessionem facti sunt ipsorum primi accusatores; et ut pro erubescentia quam sustinerent in publica penitentia, abundantiorem cordis contritionem et deuotionem, cum caritatis  operibus recompensent.



II. Ex interrogationibus ad confessionem dandam, que subiiciuntur antiquissime canonum Collectioni codicis uiri clarissimi Antonii uionis domini Herouallii.

Theodorus dixit: Monachus [b 1Kb] fornicationem faciens  cum puella, tribus annis peniteat Si cum sanctimoniali, septem annis peniteat. Laicus maculans se cum ancilla Dei, duobus. Si genuerit ex ea filium, tribus annis. Si sine concubitu, tribus quadragesimis. Quidam quadraginta dies iudicant.



III. EX COLLECTIONE CANONUM, QUAE SERuATUR IN BIBLIOTHECA S. uICTORIS. CAP. CONTRA SIMONIAM.  Ut nullus ordinatus de ministeriis Ecclesie aliquid uendere presumat.

Si quis presbyter, aut diaconus inuentus fuerit de  ministeriis Ecclesie aliquid uenundasse, quia sacrilegium commisit, placuit eum in ordinatione Ecclesie non haberi. Iudicio tamen episcopi dimittendum est, siue sit dignus, siue indignus, in suo recipi gradu.





TITULI CAPITUM LIBRI PeNITENTIALIS THEODORI
Quos Henricus Spelman edidit in Concil. Anglican. tom. I.


 Habetur, inquit, in celebri bibliotheca sancti Benedicti Cantabrigensis, liber iste Penitentialis Theodori archiepiscopi Dorobernie; sed cum prolixior sit quam ut commode hic inseratur, nec facile concedatur uenia transcribendi totum codicem, nos capitula solummodo uel potius capitulorum fastigia adnectemus.

    I. De initio creature.
    II. Precepta legalia.
    III. Dogmata euangelica secundum Mattheum.
    Iu. Secundum Marcum.
    u. Secundum Lucam.
    uI. Secundum Ioannem.
    uII. Qualiter apud orientales prouincias Germanie atque Saxonie pro diuersis criminibus penitentie obseruatur modus.
    uIII. De temperantia penitentium.
     IX. De diuersis homicidiis.
    X. Item de penitentia.
    XI. De penitentibus ut a presbyteris non reconcilientur, nisi precipiente episcopo ex concilio Africano.
    XII. Item ex concilio Carthaginensi de eadem re.
    XIII. De capitalibus criminibus.
    XIu. Incipiunt capitula de uitiis.
    Xu. De inani gloria.
    XuI. De inuidia.
    XuII. De ira.
    XuIII. De tristitia seculi.
    XIX. De auaritia.
    XX. De uentris ingluuie.
    XXI. De luxuria.
    XXII. De fornicatione laicorum.
    XXIII. De obseruatione coniugatorum.
    XXIu. De fornicatione clericorum siue sanctimonialium.
     XXu. De adulterio.
    XXuI. De incestuosis.
    XXuII. De homicidiis.
    XXuIII. De falso testimonio et mendacio.
    XXIX. De furto et incendio et sepulcrorum uiolatoribus.
    XXX. De periurio.
    XXXI. De rapina et de usura; et qui hospites non recipit et mandata euangelica non implet.
    XXXII. De ebrietate et uomitu.
    XXXIII. De idololatria et sacrilegio; et qui angelos colunt, et maleficos, ariolos, ueneficos, sortilegos, diuinos et uota reddentes, nisi ad ecclesiam Dei; et in Kalendas Ianuarias, in ceruulo et in uetula uadit, et mathematicos et emissores tempestatum.
    XXXIu. De sodomitis, et mollibus, et immundis pollutionibus.
     XXXu. De maledictione et detractione.
    XXXuI. De communione hereticorum.
    XXXuII. De discretione ciborum mundis et immundis.
    XXXuIII. De his qui ecclesiastica ieiunia absque necessitate dissoluunt: et de his qui uenationes exercent.
    XXXIX. De otiositate, et uerbositate, et somnolentia.
    XL. De inobedientia et blasphemia.
    XLI. De cogitationibus malis.
    XLII. De uerbo otioso.
    XLIII. De curiositate.
    XLIu. De baptismo reiterato, et de opere die Dominico, et qui die Dominico ieiunant.
    XLu. De negligentia Eucaristie.
    XLuI. De negligentia noui ac sanctificati panis, siue de aliis creaturis.
    XLuII. De reconciliatione penitentium.
     XLuIII. De communione Iudeorum uel gentilium.
    XLIX. De presbyteris qui morientibus penitentiam denegant, et qui infirmos non baptizant.
    L. Quod Greci singulis Dominicis communicent.
    LI. De commemoratione defunctorum, uel de missa pro eis. Et cur tertius, septimus, uel trigesimus anniuersarius dies celebretur.
    LII. De ritu mulierum in ecclesia.
    LIII. De ecclesia in qua mortuorum cadauera fidelium siue infidelium sepeliuntur.
    LIu. De reliquiis sanctorum, uel ritu sacerdotum, et diaconorum, laicorumque in ecclesia.
    Lu. Quod nulli sit ultima penitentia deneganda.
    LuI. De his qui morientibus penitentiam denegant.
    LuII. De penitentiarum diuersitate.
    LuIII. De reconciliatione. Item de eadem re.
    LIX. De clericis siue de ecclesiasticis ordinibus.
    LX. De diuersitate ordinum.
     LXI. De electione sacerdotalium ordinum.
    LXII. Item de electione. Gregorius dicit.
    LXIII. Item canones sanctorum de electione episcoporum.
     LXIu. Si episcopus a metropolitano admonitus pro synodo, uel ordinatione episcopali uenire distulerit. Ex concilio Agathensi.
    LXu. De ordinatione archiepiscopi.
    LXuI. De electione indignorum canon sanctorum.
    LXuII. Item ex concilio Chalcedonensi titulo secundo, quod non debeant officia ecclesiastica per pecunias ordinari.
    LXuIII. Item de elapsis graduum.
    LXIX. De accusationibus et excusationibus.
    LXX. Gregorius Ioanni defensori qualiter de episcopo Ianuario obseruandum sit, siue de aliis episcopis iniuste condemnatis.
    LXXI. De iuramentis episcoporum.
    LXXII. De uexatione episcoporum.
    LXXIII. De pastore et predicatore.
    LXXIu. uerba Ezechielis prophete.
    LXXu. Item de pastore.
    LXXuI. De episcopis et presbyteris.
     LXXuII. De quotidianis operibus episcoporum.
    LXXuIII. Augustinus Aurelianensis episcopus dicit.







CAPITULA QUAEDAM A. R. ac doctissimo D. Luca Dacherio edita Spicil. tomo IX, cum Penitentiali Theodori collata et emendata.

 In capitulis Theodori legitur cap. uIII. Laborant excepto Dominico die. In Penitentiali: Et laborant siue Dominico die. uide notas.

In cap. XIII. In tertia prouicinitate prouincie carnis, secundum Grecos licet nubere. In Penit. In  tertia propinquitate carnis.

In eodem capitulo: In tertia prouincia non licet uxorem alterius post obitum eius habere. In Penit. In tertia tamen propinquitate non licet.

In cap. XIX. Et propinquis eius oportet ieiunare quinta die. In Penit. Et propinquos eius oportet ieiunare septem diebus.

In cap. XXIII. Similiter et pecora, si necesse est, pro eo equali. In Penit. Similiter pecora equali pretio possunt mutari, si necesse sit.

In cap. XXu. In Cena uero Domini incenditur in Natale sanctorum pro reuerentia diei. In Penit. Incensum Domini incendatur in Natali sanctorum pro reuerentia diei.

 In cap. XXIX. In illa die ante Natale Domini, etc., manducant Romani; Greci dicto uespere missam cantant. In Penit. Manducant Romani; Greci uero dicta uespere missa cenant.

In cap. XLII. Clericis nullatenus pugnare licet, nisi in multitudine aut consilio seruorum Dei. In Penit. Multorum licet sit consilio seruorum Dei. uide notas.

In cap. XLuI. Nec episcopus debet uiolenter in loco. In Penit. Nec episcopus debet uiolenter retinere abbatem in loco suo.

 In cap. XLuIII. Et dimittat in priore loco presbyterum. In Penit. Et dimittat in priorem locum.

In cap. LXXIu. Si pregnantem mulierem comparat aliquis prius liberam, liber est; qui generatus est, seruus. In Penit. Si pregnantem mulierem quis  comparat, liber est ex ea generatus. uide notas.

In cap. LXXuI. Ille infirmatus, si illa infirmata, omnino consensu amborum separentur. In Penit. uel ille infirmatus, seu illa infirmata, tamen nisi cum consensu amborum non separentur.

In cap. LXXXIX. Episcopus et abbas hominem sceleratum seruum possunt habere. In Penit. Hominem scelerati seruum possunt habere.

In cap. XC. Ibique missas pro eis celebrare; deinde cum cantatione ad sepulturas. In Penit. Deinde cum cantatione portare ad sepulturas.

In cap. CII. Desponsatam puellam non licet parentibus tradere alicui, nisi illa omnino resistat; tamen ad monasterium licet. In Penit. Puellam desponsatam  non licet parentibus dare alii uiro, nisi illa omnino resistat: tamen ad monasterium licet ire, si uoluerit.

In cap. CX. Qui Euangelium tantum legit, CULPAM super humerum ponit, non sic in ceteris lectionibus. In Penit. Presbyter si responsoria cantat in missa, CAPPAM suam non tollat, sed euangelium legens super humeros ponat.

Sic capitula que uix intelligi poterant, ope ueterum codicum Penit. ita emendantur, ut ex eis uerus ac certus sensus nunc facile deprehendatur.





PeNITENTIALE NOSTRUM Cum quibusdam capitulis et canonibus ex ipso Penitentiali Theodori excerptis collatum, unde colliguntur non solum uarie lectiones, sed etiam auctoritates maximi momenti, quibus ipsius Penitentialis ueritas et auctoritas comprobantur. 



CAPUT I PeNITENTIALIS.


In ecclesia ubi mortuorum cadauera infidelium sepeliuntur, sacrificare non licet. Aliter ex capitulis a R. D. Luca Acherio editis, habet cap. LXuIII: In ecclesia sanctificata nulli mortui sepeliuntur. Si autem ibi mortui, antequam fuerit sanctificata, sepulti sunt, non sanctificetur.

Sed si apta uidetur ad consecrandum, inde euulsa et rasis uel lotis lignis eius reedificetur. Si hec consecrata prius fuit, missas in ea celebrare licet, si religiosi ibi sepulti sunt. Alias ex eodem capitulo supra notato: Si inde mutata fuerit in altero loco, uel lauentur tabule, quecunque etiam ecclesia mutata fuerit in alio loco, iterum sanctificetur; si uero in ipso loco, et ei mutata fuerit, aqua aspergetur sancta.  Sed ex concilio Agrippinensi Burchardus, Iuo et Gratianus, ut legitur in Penitentiali, referunt his paucis mutatis: Burch., lib. III, c. 38, ex concilio Agrippinensi, c. 23: inde euulsis corporibus et rasis parietibus, etc. Grat. Decret. III p., dist. 50, c. 28: et rasis parietibus uel tignis eius loci.

Si uero paganus, sic mundare et iactare foras melius est. Al. cap. XXXuI: Gentiles mortui de locis sanctorum eiiciendi sunt. Burch., lib. III c. 13; Iuo. p. III, c. 15; Grat., Decret. III p., d. 1. c. 27, ex concilio Aurelianensi c. 3: Ecclesiam, in qua paganus sepultus est, non liceat consecrare, neque missas in ea celebrare, sed iactari foras, et mundari oportet.

Laicus non debet in ecclesiis lectionem, nec alleluia  dicere, sed psalmos tantum aut responsoria sine alleluia. In cap. XXuII transponuntur uerba. Apud Burch. uero l. uIII, c. 87; Iuo p. III, c. 105 eodem ordine quo iacent in Penit. leguntur, ac citantur ex concil. Mogunt. c. 18.



CAP. II PeNIT.

Episcopo licet in campo confirmare, si necesse sit. Burch., lib. Iu, c. 68, ex concilio Rhemensi, c. 10: Episcopo liceat in campo, si necesse sit, confirmare.

Episcopus non debet abbatem cogere ad synodum ire, nisi etiam aliqua rationabilis causa sit. Burch., l. uIII c. 73, ex concilio Turonensi, c. 2: Episcopus non debet abbatem cogere ad synodum ire nisi aliqua rationabilis causa consistat.

 Si quis presbyter ordinatus deprehendit se non esse baptizatum, baptizetur et ordinetur iterum, et omnes quos prius baptizauit. Cap. LXuII: Quicunque dubitat de baptismo, iterum baptizetur. Burch., lib. Iu, c. 74; Iuo, p. I, c. 268; Gr. decret. II p., c. 1, q. 1, c. 9: Si presbyter ordinatus deprehenderit se non esse baptizatum, baptizetur et ordinetur iterum. Iuo  ex concil. apud Compend. c. 5, addit quod habet uet. cod. Penit.: Et omnes quos prius baptizauit.

Non licet diacono, laico penitentiam dare. Sed episcopi aut presbyteri dare debent. Cap. XLIII. Non licet diacono alicui iudicare penitentiam, sed episcopis aut presbyteris. Ad marg. ponitur emendandi causa: indicere. Hoc tamen uocabulo. Iudicare penitentiam, alibi utitur Theodorus in cap. de Abbat. Nec libertas monasterii est penitentiam secularibus iudicare. Et post Theod. conc. Germanicum I, c. 2: Et unusquisque prefectus unum presbyterum qui hominibus peccata confitentibus iudicare et indicare penitentiam possit. Concil. uermeriense, c. 1: Sed penitentiam eius iudicamus. Regino, l. I, de Eccl., discip., c. 95. Sic nec penitentium iudicia alii usurpare debent.  Quod repetitur a Burch. lib. XIX, c. 153. Atque hoc idem habet antiquissimus codex ordinis Romani in bibliotheca abbatis Constantini Getani, ex quo u. C. I. Morinus hec uerba citata retulit lib. Iu Penit., cap. 18.



CAP. III PeNIT.

In ordinatione episcopi debet missa cantari ab ipso episcopo ordinante. Cap. Theod. I: In ordinatione episcopi, uel presbyteri, siue diaconi uel subdiaconi oportet episcopum missam agere. Burch., l. I, c. 225; Iuo, p. Iu, c. 338, ex dictis Theod. Arch.: In ordinatione episcopi, ipse qui ordinat missam celebrare debet, et qui ordinatur similiter.



CAP. Iu PeNIT.

 Nullum perfectum credimus in baptismo, confirmationem episcopi non disputamus; tamen in Nicena synodo fuit chrisma constitutum. Cap. Iu: Nullum perfectum credimus in baptismo sine confirmatione episcopi: tamen non desperamus.

Pannos chrismatos iterum super alium baptizatum imponi non est absurdum. Burch., l. Iu, c. 94, ex concil. apud Bellouacum, c. 8: Si quis uoluerit chrismatis pannum iterum linire, et super alium baptizatum mittere, non est absurdum. Gr. decret., II p., d. 4, c. 121: Chrismate pannum.

In catechumene et baptismate et confirmatione unus potest esse pater, si necesse sit. Non est tamen consuetudo. Per singula singuli suscipiunt. Burch., l. Iu, c. 24, ex conc. Mogunt.: In catechumene  et in baptismo et in confirmatione unus pater potest fieri, si necessitas cogit. Non est tamen consuetudo Romana. Sed per singula singuli suscipiunt.

Non licet alium suscipere qui non est baptizatus. Burch., l. Iu, c. 26, ex concil. Mogunt., c. 2: In baptismo uel in chrismate non potest alium suscipere  in filium, qui non est baptizatus uel confirmatus. Idem apud Iuo, p. I, c. 220.

Non licet baptizatis cum catechumenis manducare: quanto magis gentilibus. Burch., l. Iu, c. 95: Catechumeni manducare non debent cum baptizatis, neque osculum eis dare, quanto minus gentilis.



CAP. u PeNIT.

Sed licet Dionysius Areopagita dicat blasphemiam Deo facere, qui missas offert pro malo homine, Augustinus tamen dicit pro omnibus Christianis hoc esse faciendum, quia hoc uel eis proficit aut offerentibus aut petentibus. Cap. LuI: Blasphemias Domino agit, qui missas Domino offert pro malo homine. Augustinus dicit omnibus Christianis esse faciendum quod uel ei proficit, aut offerenti, aut uiuentes  consoletur. Burch. et Iuo legerunt quod est in uet. cod. Pen., his tantum mutatis: quia uel eis proficit aut offerentibus, aut petentibus proderit. Apud Burch. l. III, c. 65, et apud Iuo., l. III, c. 67: quia uel eis proficit, aut offerentibus proderit.



CAP. uI PeNIT.

Monacho non licet uotum uouere sine consensu abbatis, sin minus, frangendum est. Burch., l. uIII, c. 9; Iuo, p. uII, c. 32; et Grat. Decret., II p., caus. 20, q. 4, c. 2, ex dictis Basilii: Monacho, etc. Si autem uouerit, frangendum erit.



CAP. uII PeNIT.

Mulieres non uelent altare de corporali, nec oblationes super altare, neque calicem ponant; neque  stent inter ordinatos in ecclesia; neque in conuiuio sedeant inter sacerdotes. Burch., l. uIII, c. 84, ex concilio Rhemensi presente Ludouico imper., c. 5: Femina non det penitentiam, nec corporale cum oblatione, nec calicem super altare ponat, nec inter ordinatos stet in ecclesia, nec sedeat inter sacerdotes in conuiuio.



CAP. uIII PeNIT.

Greci carnes morticinorum non dant porcis. Pelles tamen ad calceamenta et lanam et cornua accipere licet, non ad aliquid sanctum. Capit. X: Greci autem morticinam non dant porcis suis. Pelles uero morticinorum ad calceamenta, etc., licent accipi: sed non, etc.



CAP. XI PeNIT.

Mulier tribus mensibus abstineat se a uiro suo que  concepit ante partum, et post tempus purgationis, hoc est, quadraginta diebus et noctibus siue masculum et feminam genuerit. Cap. XXI: Mulieres menstruo tempore non intrent ecclesiam, neque communicent nec sanctemoniales nec laice. Si presumant, tribus hebdomadibus peniteant que intrant ecclesiam ante mundum sanguinem post partum, id est, 40 diebus.

Legitimum coniugium non licet separare sine consensu amborum: potest tamen alter alteri licentiam dare accedere ad seruitutem Dei in monasterio, et sibi nubere, si in primo coniugio erat secundum Grecos. Regino, lib. II de Eccl. disc., c. 107, ex dictis Hieronymi. Additur quintum, quando siue uir, siue mulier ex consensu religionem ceperit, licet alteri  accipere nouum coniugium, sed puerum uel puellam. uide excerp. Egberti Eborac. arch., c. 118. Item canon Africanensis. Legitimum igitur coniugium non licet separari sine consensu amborum: potest tamen alter alteri cum consilio episcopi licentiam dare ad seruitutem Dei accedere. Quidam etiam dicunt: Siue uir siue mulier ex consensu religionem ceperit, licet alterum accipere nouum coniugium, sed puellam uel puerum, si continens esse non poterit quod non laudo. Idem addit Theodorus aliis uerbis: Et tamen non est canonicum. Quicunque attente perlegerit Hieronymum, et canones conc. Afric., non diffitebitur hec citata ex Hieronymo et canone conc. Afric. ad Theodorum potius pertinere.

Muliere mortua licet uiro post mensem alterum  accipere. Mortuo uiro post annum licet mulieri alterum tollere uirum. Excerpt. Egb. Ebor., c. 116. Synodus dixit: Muliere mortua licet uiro post mensem accipere alteram; post annum uero licet mulieri accipere alterum uirum

Si mulier discesserit a uiro suo despiciens eum, et nolens reuerti et reconciliari uiro, post quinque annos cum consensu episcopi aliam accipere liceat uxorem. Excerpt. Eborac. archiep., c. 122. Canon dicit: Si mulier discesserit a uiro suo, etc., post quinque uel septem annos, cum consensu episcopi ipse aliam accipiat uxorem, si continens esse non poterit, et peniteat tres annos, uel etiam quandiu uixerit; quia iuxta sententiam Domini, mechus comprobatur

Si in captiuitate per uim ducta redimi non potest,  post annum alterum accipere. Item si in captiuitate ductus fuerit uir eius, quinque annos exspectet. Similiter autem et mulier, si talia contigerint. Excerpt. Egb. Eborac. arch., c. 122. Canon dicit: Si cuius uxor in captiuitatem ducta fuerit, et ea redimi non poterit, post annum septimum alteram accipiat. Et si postea propria, id est prior mulier de captiuitate reuersa fuerit, accipiat eam, posterioremque dimittat. Similiter autem et illa, sicut superius diximus, si uiro talia contigerint, faciat.

Duo quoque fratres duas sorores in coniugio possunt habere; et pater filiusque, matrem et filiam. Cap. LXXu: Patri et filio matrem et filiam licet in matrimonio habere.

 Si uir et mulier coniunxerint se in matrimonio, et postea dixerit mulier de uiro suo non posse; si quis poterit probare quod uerum sit, accipiat alium uirum. Rhaban., in ep. ad Heribaldum, cap. 29: Non cum auctoritate, sed de quorumdam statutis respondemus, in quibus scriptum est: uir et mulier si se coniunxerint matrimonio, et postea dixerit mulier de uiro quod non possit ei nubere, si potest probare per iustum iudicium quod uerum sit, accipiat alium. Regino, lib. XI, c. 242: quod non possit coire cum ea. Addit Burch., l. IX, c. 40: Si autem ille aliam acceperit separentur. Iuo, p. uIII, c. 79: Accipiat alium: eo quod iuxta Apostolum non potuit illi reddere uir suus debitum.

Puellam desponsatam non licet parentibus dare  alii uiro, nisi illa omnino resistat; tamen ad monasterium licet ire si uoluerit. Illa autem desponsata, si non uult habitare cum eo uiro cui est desponsata, ei pecunia quam dedit, et tertia pars addatur. Cap. LXXXI: Desponsata mulier uiro; deinde non uult habitare cum ea, reddat pecuniam que ipsi datur; et tertiam partem substantie addat. Priora uerba ut in uet. cod. Penit. leguntur apud Burch., lib. uIII, exceptis his uerbis que desunt: nisi illa omnino resistat.



CAP. XII PeNIT.

Si seruum et ancillam dominus amborum in matrimonium coniunxit, postea liberato seruo uel ancilla, si non potest redimi que in seruitio est, libero licet ingenuam coniungere. Cap. LXXI: Si seruus sit,  et ancilla domini seruum illum liberum non uult cum illa nubere, dimitte accipere, si illa non potuerit ad eum. Que uerba nimium deprauata ad genuinum et apertum sensum restituuntur precedenti lectione  uet. cod. Penit. quam rectam esse confirmant excerptiones Egberti Eborac., cap. 124, Canon dicit: Si seruum et ancillam dominus amborum in matrimonio coniunxerit, postea liberato seruo uel ancilla, si non potest redimi qui in seruitio est, libero licet, sicut quibusdam placet, ingenuam coniungere; sed tamen iuxta sententiam Domini mechus probatur.



CAP. XIII DE PeNIT.

Ieiunio legitima tria sunt in anno: quadraginta ante Natale Domini, et post Pentecosten quadraginta dies. Cap. 109: Ieiunia legitima sunt tria in quadragesimis.

Infirmis licet omni hora cibum et potum sumere, quando desiderant uel possunt, si opportune possunt.  Burch., l. XuIII, c. 20, ex concil. Mogunt. c. 20: Infirmis licet omni hora cibum potumque sumere, quotiescunque desiderant.





PeNITENTIALE THEODORI Collatum cum quibusdam testimoniis, que ex eo deprompta laudantur sub nominibus suppositis Hygini pape, Fabiani, etc. Atque hec testimonia certo ac uero auctori Theodoro restituuntur.

 Cum apud omnes uiros doctos constet que uulgo laudantur ab auctoribus recentioribus sub nominibus Hygini pape, Fabiani, Eutychiani, etc., esse supposita, et uariis hinc inde excerptis testimoniis contexta; sufficit ea que pertinent ad Theodorum, ipsi  ut uero ac certo auctori restituere, sicut iam plura aliis patribus a uiris doctissimis restituta sunt.

Grat. Decret., II p., caus. 27, q. 2, c. 27. Desponsate puelle non prohibentur monasterium eligere. Probatur itidem auctoritate Eusebii pape dicentis: Desponsatam puellam non licet parentibus alii uiro tradere: licet tamen illi monasterium eligere. Illud est desumptum ex Penit. Theod., in questionibus coniugiorum, ubi sic: Puellam desponsatam non licet parentibus, etc.

Decret., II p., caus. 28, q. 1, c. 2: [a 1Kb] In fidelis potestate sit, post baptismum uxorem recipere, quam ante dimiserat. Ex decreto Eutychiani pape: Si quis gentilis gentilem uxorem dimiserit ante baptismum,  post baptismum in potestate eius erit eam habere, uel non habere. Hoc pertinet ad Theodorum qui ita in questionibus coniug.: Si quis dimiserit gentilem uxorem, etc.

Apud Grat. sequitur c. 3: Fidelis infidelem discedentem sequi non cogitur. Idem Eutychianus papa: Simili modo, si unus ex coniugatis baptizatus est,  et alter gentilis, et sequi non uult, sicut dicit Apostolus: Infidelis si discedit, discedat. Istud quoque est Theodori qui hec subiungit: Simili modo, si quis eorum baptizatus est, alter gentilis, etc.

 Decret., II p., caus. 35, q. 2, c. 3: Affines in quinta generatione copulari possunt: in quarta si fuerint inuenti, non separentur. Item Fabianus papa: De propinquis qui ad affinitatem per uirum et uxorem ueniunt, defuncta uxore uel uiro, et quinta generatione coniungantur: in quarta, si inuenti fuerint, non separentur. In tertia uero propinquitate non licet uxorem alterius accipere post obitum eius. Aequaliter uir coniungatur in matrimonio eis que sibi consanguinee sunt, et uxoris sue consanguineis post mortem sue uxoris. Eadem paulo post citat sub nomine Iulii pape in eadem caus. et quest., c. 13. Sed ista pertinent ad Theodorum qui sic in quest. coniug.: In tertia propinquitate carnis licet nubere secundum Grecos, sicut in lege scriptum est; in quinta secundum  Romanos, tamen in tertia non soluunt, si post factum fuerit. Ergo in quinta generatione coniungantur. Et sic de ceteris.

Ex quibus omnibus patet maxime auctoritatis esse Penitentiale Theodori, atque optimum codicem ms. quo usi sumus.





CANONES SELECTI EX ANTIQUISSIMA CODICIS HEROuALLIANI CANONUM COLLECTIONE. DE DOCTRINA ET DISCIPLINA ECCLESIASTICA, QUAE IN SUPERIORIBUS MONUMENTIS PROPOSITA EST.



PRAEFATIO.

Ad exponendam ecclesiasticam disciplinam que in superioribus monumentis proponitur, aptissima est canonum collectio, quam una cum pluribus antiquis codicibus mss. de thesauro suo liberaliter mihi suppeditauit uir clarissimus Antonius uion dominus d'Hérouual. Quecunque enim ex ea selegimus aperte declarant uarios ritus qui in Penitentiali Theodori ac ipsius capitulis leguntur, etiam qui uidentur maxime singulares, cum Patrum testimoniis et antiquis utriusque Ecclesie, tum Orientalis tum Occidentalis, canonibus omnino consentire.

Huius uero collectionis, que diuisa est in 92 titulos et quam subsequitur liber Penitentialis, apographum tantum se uidisse testatur Ioannes Morinus in appendice lib. de Penitentia his uerbis: »Tres codices Andegauenses citamus, qui Penitentiales libelli non abs re dici possunt, etc. Primus Penitentialis ex illis tribus quos exhibemus reperitur in fine antique Collectionis canonum, cuius apographum tantum uidimus et habemus: diuisa est in 92 titulos. Conciliorum canones, pontificum decreta et Patrum sententie ex quibus compilata est, omnia sunt antiqua.« Cum uir doctissimus illud solummodo generatim ac obiter dixerit, nos quecunque in hac collectione precipua sunt colligentes, ipsius antiquitatem atque excellentiam quibusdam argumentis ualidissimis demonstrabimus.

I. Collectio canonum codicis Heroualliani nullis fedata est Pseudo-Isidori epistolis. Unde cuique erudito facile est intelligere non solum Gratiani, Iuonis, Burchardi collectionibus, sed etiam Reginonis, imo et Isidoriana collectione antiquiorum esse; cum falsis istius collectionis mercibus cetere collectiones subsequentes eo turpius deformate sint, quo ad posteriora tempora deueniunt. Sed quod ad Penitentiale Theodori notauimus, nempe Isidoriane collectionis auctorem non esse Isidorum Hispalensem, illud idem confirmat antiqua collectio canonum codicis Heroualliani; quod licet epistolas quasdam Isidori Hispalensis integras referat, nusquam tamen Isidoriane collectionis epistolarum meminerit. Perperam igitur Hincmarus, et qui huius auctoritatem sequuntur, hanc collectionem Isidoro Hispalensi episcopo tribuunt; que tribuenda est Pseudo-Isidoro, quam ab Hispania in Gallias allatam Riculfus Moguntinus episcopus primum euulgauit, ut ipsius Hincmari auctoritate in epistola aduersus Hincmarum Laudunensem episcopum diserte probat Christophorus Iustellus in prefatione de ueteri codice canonum Ecclesie uniuerse, eiusque auctoritate.

II. Non solum nullis fedata est epistolis a Pseudo-Isidoro confictis collectio canonum codicis Heroualliani, uerum etiam genuinas, que postmodum innumeris mendis et interpollationibus corrupte sunt, integras atque illesas exhibet. Cuius rei hec una ratio esse potest summa antiquitas. Ne autem hoc gratis proferri uideatur, obseruandum est ad emendandas D. Gregorii epistolas etsi Petrus Gussanuilleus quam plurimis codicibus mss. usus fuerit, quia tamen admodum rari sunt uetustissimi, multa superfuisse que absque ullius codicis ms. auctoritate, sed sola ingenii perspicacitate Gregorii non esse recte pronuntiauit: atque hec eadem, duobus tantum exceptis quorum rationem reddimus, abesse ab epistolis Gregorii in collectione codicis Heroualliani relatis, a qua absunt quecunque et a Gregorio I et a ceteris pontificibus Romanis sunt aliena. Unde quasdam loquendi formulas posterioribus temporibus usitatas ista collectio uetustissima non admittit. uerbi gratia, cum sic Ecclesia describitur: ECCLESIA CATHOLICA, APOSTOLICA ET ROMANA; ubicunque hoc uocabulum, ROMANA, legitur in epistolis pontificum Romanorum quarti et quinti seculi, illud abest ab iisdem epistolis in collectione codicis Heroualliani citatis: uerum non quedam uerba aut quasdam lineas, sed multa absona per paginas integras epistolis pontificum Romanorum addita fuisse ex eadem collectione clare ostendimus. Preterea collectio codicis Heroualliani quosdam libros sub nominibus suppositis ab auctoribus posteriorum temporum licet antiquorum laudatos, certis ac genuinis auctoribus uindicat. uerbi gratia, libri de uita contemplatiua ab auctoribus noni seculi uulgo Prospero tributi, in hac collectione Iuliano Pomerio certo ac uero iuxta Isidorum Hispalensem auctori recte ascribuntur. Que omnia manifestissime probant collectionem codicis Heroualliani antiquissimam esse atque prestantissimam.

III. Collectio codicis Heroualliani utitur canonum Grecorum interpretatione antiquissima, uidelicet canonum Nicenorum interpretatione Rufiniana, que potius sensum quam ipsa uerba breuiter sententioseque profert, eodem fere modo quo citantur in antiquis canonibus synodorum Ecclesie Gallicane. Sic canon 1 Nicenus summatim refertur a Patribus synodi Arelatensis II, can. 7. Ita canon 2 Nicenus in eadem synodo Arelatensi, can. 1. Canon 3 Nicenus in eadem synodo Arel., can. 3. Canon 4 Nicenus in eadem synodo Arel. can. 5. Canon Nicenus 9 in eadem synodo Arelat., can. 10, ubi cum interpretatione Rufini adeo conuenit, ut licet Grecum, Isidorus et Dionysius dicant tres annos, synodus Arelatensis legat, quinque annos, ex iisdem prorsus uerbis interpretationis Rufiniane. Quocirca mirari subit quod uir doctus Christophorus Iustellus ut probet, in prefatione de ueteri codice Ecclesie uniuerse, canones Nicenos et alios in synodis antiquis Ecclesie Gallicane citari solere ex interpretatione que reperitur apud Isidorum Mercatorem, lectorem remittat ad synodum Arelatensem II, que interpretationem Rufinianam ubique adeo amplectitur, ut nec ipsius errata omittat. Quod uir eruditissimus Iacobus Sirmondus animaduertit in notis ad canonem 15 eiusdem synodi his uerbis: »Hic uero canon totus est ex canone 18 Niceno: non ut synodus ipsa legitur, sed ut a Rufino interpretatus est canon 20, etc. At synodus Nicena, ut Greca sunt exemplaria, non prohibet diaconis ne presentibus presbyteris eucaristiam diuidant, sed ne presbyteris ipsis porrigant.« Et in notis ad can. 16: »Et hoc rursum editionis  est Rufiniane can. 21: Et Paulianiste, qui sunt Photiniani, rebaptizentur. Nicena enim synodus de Photinianis, qui exorti nondum erant, statuere non potuit: solos uero Paulianistas commemorat canone 19, unde hic excerptus est.« Canonum aliorum conciliorum eamdem sepius adhibet interpretationem canonum concilii Niceni interpretationi Rufiniane similem, que passim legitur in conciliis ualentino, Rhegensi, Andegauensi, Turonico I, Agathensi, Epaonensi et aliis, atque apud Gregorium Turonensem, scilicet de canonibus qui tunc temporis quasi apostolici haberentur. Non diffitendum est ueterem interpretationem, que habetur in collectione Isidori ab antiquis synodis Ecclesie Gallicane adhibitam fuisse, necnon Dionysianam: quibus in locis obseruamus ab huiusmodi interpretatione uetustissimam collectionem codicis Heroualliani cum antiquis Ecclesie Gallicane canonibus consentientem parum differre. Ex quibus duo colligere licet, primum hanc uetustissimam collectionem ad usum Ecclesie Gallicane compositam fuisse: deinde quoquomodo accipiatur promiscuus ille uariarum interpretationum usus quem usurpat collectio canonum codicis Heroualliani, eam saltem temporibus Caroli Magni anteriorem esse, cui cum exemplar Dionysianum delatum esset ab Adriano papa I, deinceps Dionysiana illa Grecorum canonum perpetuo usa est Ecclesia Gallicana: sicque factum ut in Ecclesia Latina canonum ecclesiasticorum non modo sensus idem, sed eadem etiam pene ubique uox fuerit; quemadmodum id perspicue demonstrarunt uiri clarissimi Christophorus Iustellus in prefatione de ueteri codice canonum Ecclesie uniuerse, Iacobus Sirmondus in prefatione ad Concilia antiqua Gallie, et nuper uir doctissimus Paschasius Quesnel in egregia hac de re dissertatione, que exstat tom. II Operum sancti Leonis.

Iu. De titulo canonum Africanorum et de numero siue era sepius consentit collectio codicis Heroualtiani cum canonum codice ms. Barberino, qui in Conciliis ultime editionis et a pluribus uiris doctissimis ut antiquissimus laudatur.

u. Postremo omnia esse antiqua in hac collectione declarat index canonum et alter episcoporum qui canones subterfirmauerunt: qui omnes temporibus Caroli Magni superiores sunt.

Ne uero quippiam extraneum aut inutile proferre uideamur, pluribus omissis, ut declarat index capitum collectionis codicis Heroualliani, ea tantum ex hac collectione selegimus que et ad disciplinam Penitentialis Theodori exponendam pertinent, et que quidem maxime obseruanda sunt, tum propter uarios numeros, quorum quidam indicant, multos canones in editis desiderari, tum quidem ob ipsos canones qui in editis desiderantur, tum denique propter uarias lectiones quibus noua Conciliorum editio illustratur. In quibus colligendis sicut et in ceteris rebus notandis, tibi certum sit, lector, si non potuerim primas habere sapientie, secundas saltem me habiturum modestie partes; ut cum uiro sapientissimo modestissimoque Augustino loquar, qui ita de suis operibus in prologo Retractationum: »Neque enim quisquam, nisi imprudens, ideo quia mea errata reprehendo me reprehendere audebit. Sed si dicit non ea debuisse a me dici que postea mihi etiam displicerent, uerum dicit et mecum facit: eorum quippe reprehensor est quorum et ego. Neque enim ea reprehendere deberem, si dicere debuissem. Sed qui primas non potuit habere sapientie, secundas habeat partes modestie.«



CAPUT PRIMUM. DE FIDE CATHOLICA ET SYMBOLO.


Canon Augustodunensis, era 1.

Si [a 1Kb] quis presbyter, diaconus, [uulg. add., subdiaconus] uel clericus Symbolum [b 1Kb] apostolorum et fidem sancti Athanasii non recensuerit, ab episcopo condemnetur.


Canon Toletanus, [c 1Kb] era 2.

Pro reuerentia sanctissime fidei, et ad corroborandas hominum inualidas mentes [d 1Kb] , sancta constituit synodus, ut per omnes ecclesias Hispanie, Gallie, [e 1Kb] uel Gallitie, secundum formam Orientalium ecclesiarum, Symbolum [f 1Kb] editum in Constantinopoli a 150 episcopis sanctis omnibus diebus Dominicis recitetur [predicetur], priusquam oratio Dominica dicatur,  ab omni populo uoce clara decantetur; quo et fides uerum testimonium [manifestum] habeat, et ad Christi corpus et sanguinem prelibandum pectora populorum fide purificata assumantur [accedant].



CAPUT III.


Sententia pape Leonis [g 1Kb] de apocrypha scriptura.

Curandum ergo est, et sacerdotali diligentia maxime prouidendum, ut falsi [uulg., falsati] codices et a sincera ueritate discordes in nullo usu lectionis habeantur, quia habent semina falsitatum. Non solum autem hec [h 1Kb] interdicenda sunt, sed etiam penitus auferenda atque ignibus concremanda; quia quamuis sint in illis quedam que uideantur habere speciem pietatis, nunquam tamen uacua sunt uenenis: et per fabularum illecebras hoc latenter operantur, ut  mirabilium [a 1Kb] narrationum seducti quique admiratione, laqueis cuiuscunque erroris implicentur. Unde si quis episcoporum apocrypha haberi [per domos] non prohibuerit, uel eos libros qui ab hereticis [b 1Kb] uitiati sunt in ecclesia permiserit legi, hereticum se nouerit iudicandum; quoniam qui alios ab errore non reuocat, seipsum errare demonstrat. [c 1Kb] Tractatus autem sancti Hieronymi Ambrosii, et Augustini, et ceterorum sanctorum Patrum, expositionesque Noui ac ueteris Testamenti que a nominatissimis doctorum orthodoxorum Patribus facte sunt, prout ordo poscit, in ecclesia legantur.



CAPUT Iu. [d 1Kb] DECRETALIS DE RECIPIENDIS ET NON RECIPIENDIS LIBRIS.


 Hec scripta sunt a [e 1Kb] Gelasio papa cum LXX episcopis eruditis.

Post propheticas, et euangelicas, atque apostolicas Scripturas, quibus Ecclesia catholica per gratiam Dei fundata est, [f 2Kb] has suscipi eadem ecclesia non prohibet. I sanctam synodum Nicenam, [g 1Kb] et Constantinopolitanam, et Ephesinam primam, et Chalcedonensem que est quarta synodus.


 CONTINUATIO DECRETALIS.

Item opuscula [h 1Kb] sancti Cypriani martyris Carthaginensis. Opuscula beati Gregorii Nazianzeni. Opuscula sancti Basilii Cappadoceni. Opuscula sancti Ioannis Constantinopolitani. Opuscula beati Theophili Alexandrini. Opuscula sancti Athanasii Alexandrini. Opuscula sancti Hilarii Pictauiensis. Opuscula sancti Augustini Hipponiensis Opuscula Prosperi. Opuscula beati Leonis pape. [i 1Kb] Opuscula atque tractatus omnium Patrum orthodoxorum, qui in nullo a sancta Ecclesia Romana deuiarunt [i 1Kb] . Item decretales epistolas, quas beatissimi pape diuersis temporibus de urbe Roma pro diuersorum consultatione [k 1Kb] dederunt, uenerabiliter suscipiendas decernimus. Gesta sanctorum martyrum, que [l 1Kb] mirabilibus cruciatibus et triumphis  irradiant, et a catholicis uiris conscripte sunt, omnimodis ueneramur. [m 1Kb] Ea uero que ab hereticis uel idiotis composite uel adulterate sunt, nullatenus recipiantur, que in ipsis eorum dictis ab ecclesiasticis uiris sine mora deprehendi possunt. [n 1Kb] uitas Patrum, Pauli, Antonii, Hilarionis, et omnium eremitarum quas uir beatissimus Hieronymus descripsit, uel alii orthodoxi Patres, cum omni honore suscipimus.


 CONTINUATIO DECRETALIS.

Actus beati Siluestri pape [a 1Kb] pro antiquo usu multe imitantur et uenerantur Ecclesie. Scripturas [b 1Kb] de inuentione sancte crucis, et de inuentione capitis Ioannis Baptiste [c 2Kb] Nonnulli eas catholici legunt. Sed cum hec ad catholicorum manus aduenerint, beati Pauli precedat sententia, Omnia autem probate, quod bonum est tenete. De Rufino qui plurima  edidit, S. Hieronymus eum in aliquibus de arbitrii libertate notauit; illa sentimus, que predictum Hieronymum sentire cognouimus: et non solum de Rufino, sed etiam de omnibus quos ipse  zelo Dei et fidei religione reprehendit.


Canon Carthaginensis, [d 1Kb] era 24.

 [e 1Kb] Liceat etiam legere passiones martyrum, cum anniuersarii dies eorum celebrantur.



CAPUT u. UT PER SINGULOS ANNOS SYNODUS BIS FIAT: ET QUALITER DENUNTIETUR.


[f 1Kb] Canon Niceni concilii.

[g 1Kb] Per singulos annos, in singulis prouinciis, [Add. secundo] ab omnibus episcopis bis concilia agi debere: et a comprouincialibus de huiuscemodi negotiis iudicari; ut si forte ab uno inique gestum est, a ceteris emendetur: si recte, ab omnibus confirmetur.


Canon Chalcedonensis, [h 1Kb] era 20.

[i 1Kb] Ut per singulas prouincias, episcoporum concilia  semel per tertiam hebdomadam festi paschalis: secundo Xu die mensis Octobris per singulos annos celebrentur.


Canon Aurelianensis, [i 1Kb] era 1.

Quod si intra biennium, diuinitus [Ad., temporum] tranquillitate concessa, admonitis comprouincialibus a metropolitano synodus indicta non fuerit, metropolitanus ipse pro euocationis tarditate anno integro missas facere non presumat. Quod si euocati nulla corporali infirmitate detenti adesse neglexerint [sua abusione despexerint], simili sententie subiacebunt. [k 1Kb] In synodali conuentu primum definiri que Dei sunt, postmodum humana.


Canon Aurasicorum, [l 1Kb] era 28.

Ut nullus conuentus synodalis [Deest synodalis  in editis] sine alterius conuentus denuntiatione soluatur.


Canon [m 1Kb] Aruernensis 1.

Quoties sancta synodus congregatur, nullus episcoporum alia [n 1Kb] gerere audeat, quam ea que ad emendationem uite, et seueritatem regule uel anime remedium pertinent, finiantur [o 1Kb] .



EX CAPITE uI. QUALES AD SACROS ORDINES uENIRE NON POSSUNT.


Canon Nicenus, era 1.

[p 1Kb] Ne quis ex his, qui semetipsos impatientia libidinis absciderunt, ueniat ad clerum.


 Aera 2.

Ut neque nuper assumptus ex gentilitate [a 1Kb] , accepto baptismo, antequam cautius examinetur, clericus fiat [b 1Kb] .


Canon Cesariensis, [c 1Kb] era 8.

Si cuius uxor adulterium commisit, iste ad ministerium ecclesiasticum penitus admitti non debet.


Canon Epaunensis [d 1Kb] , era 26 [e 1Kb] .

Ne laicus, nisi religione premissa, clericus ordinetur.


Canon Aurelianensis [f 1Kb] , era 6.

[g 1Kb] Omnimodis obseruetur, ne ullus ex laicis ante annualem conuersionem, uel etatem legitimam, id  est, 25 annorum diaconus, et 30 presbyter ordinetur: ita ut [h 1Kb] ipsi qui ordinandi sunt clerici, regulare custodiant studium, ne aut duarum uxorum uir, aut renupte maritus, aut penitentiam professus, aut semi [semus in ed.; alias, senius] corpore, uel qui publice aliquando arreptus est, ad supradictos gradus promoueatur. Quod si sciens episcopus contra hec statuta agendum esse crediderit, is qui ordinatus est [i 1Kb] priuetur officio: et ille episcopus pro ordinationis temeritate sex mensibus a celebrandis officiis sequestretur. Quod si missas intra statutum tempus facere presumpserit, per annum integrum ab omnium fratrum caritate priuetur. De quorum promotionibus si quis clericus aut ciuis testis exstiterit [i 1Kb] anno uno [Ed., anno integro] communione pellatur.  Qui tamen si periculosam infirmitatem [k 1Kb] incurrerint, uiaticum [Ed., uiatica communio] illis non negetur.


Scriptum in epistola Zozimi pape, era 7.

Qui aliam quam uirginem, siue post baptismum siue ante baptismum, duxit uxorem, non admittatur ad clerum. In baptismo [l 1Kb] enim crimina dimittuntur, non accepte uxoris consortium relaxatur.


Aera 8.

Satis enim absurdum est uxorem ante baptismum acceptam, post baptismum non imputari: cum nec tamen in secundis nuptiis etiam post baptismum factis a sacerdote benedictio tribuatur [m 1Kb] .


Canon [n 1Kb] Arelatensis 5 [o 1Kb] .

 De his quos clericatu alligare [Al., clericatui alligari] ipsa uite gratia suggerit, si forte internupta et duplicata matrimonia inciderint, non ultra subdiaconatum ecclesiasticas capiant dignitates. Quod si facti forsitan sunt, ab ecclesiastico remoueantur officio.


[p 2Kb] Canon apostolorum.

Si quis ancille se miscuerit, non potest accedere ad eos ordines qui cognominantur in clero.


Neocesariensis, cap. 12.

[q 1Kb] Si quis in egritudine fuerit baptizatus, presbyter ordinari non debet. Non enim fides illius est uoluntaria, sed ex necessitate: nisi forte raritas hominum cogat, aut pro eius bono studio et fide.


 Canon [a 1Kb] Romanorum, era 5 [b 1Kb] .

[c 1Kb] Hos preterea qui secularem adepti potestatem, huius [Ed., ius] seculi exercuerunt negotia, immunes a peccato esse non posse perspicuum est. Dum enim gladius exeritur, aut iudicium [Ed. add., confertur] iniustum, aut tormenta exercentur [Ed. add., pro necessitate causarum], aut secularibus se [Edd., curam] exhibent uoluptatibus. [Ed., add., Propter hec omnia] Hi tales multum sibi prestant, si episcopatum non affectent, sed [d 1Kb] agentes penitentiam mereantur certo tempore [Edd. add., impleto] altaribus sociari.


Canon Aurasicorum, era 24 [e 1Kb] .

De idoneis et probatioribus uiris [f 1Kb] si forte inciderint duplicata matrimonia, non ultra subdiaconatum  ecclesiasticas capiant dignitates.


[g 1Kb] Canon Taurinensis.

Neque qui post baptismum causas egerunt aut administrauerunt, neque ex curialibus, neque qui post baptismum coronati fuerunt, uel sacerdotium quod dicitur substinuerunt, nec qui editiones publicas celebrarunt, modis omnibus caueatur ne ex his ad ordinem ecclesiasticum aliquis prouehatur.


In [h 1Kb] epistola Leonis pape.

Nec eos passim ad ordinem sacrum quis admittat [Edd., admittuntur passim], quibus nulla natalium, nulla morum dignitas suffragatur: et qui a dominis  suis libertatem consequi minime potuerunt, ad fastigium sacerdotii [i 1Kb] prouehi non audeant [Edd., prouehuntur]. Et quomodo se probare posse Deo creduntur, qui dominis suis necdum probari [Edd., se probare] potuerunt? Duplex itaque in hac parte reatus est, quod et sacrum ministerium consortii uilitate polluitur, et dominorum [i 1Kb] iura soluuntur. Ab his itaque, fratres, omnes uestre prouincie abstineant sacerdotes; [k 1Kb] sed et ab aliis, qui originali aut aliqua conditione obligati sunt [l 1Kb] , nisi forte eorum petitio [Al. add. aut uoluntas] accesserit, qui aliquid sibi in eos uindicant potestatis. Debet enim esse ab aliis immunis, qui diuine militie fuerit aggregandus. [m 1Kb] Et [n 1Kb] cum unicuique constiterit natalis honestas et morum, esse debet sacri altaris ministerio sociandus.


 In [o 1Kb] epistola Innocentii pape, cap. 2.

Catechumenus qui ante baptismum uxorem duxit, et post baptismum aliam, ad gradum uenire non potest. Quod si quis obiiciat quod in baptismo cum criminibus omnibus et hoc sit absolutum: interrogetur si hoc in baptismo abluitur quod peccatum non est, dum ducere uxorem Dominus permisit, etiam Salomone testante qui ait: A Deo paratur uiro uxor, et maritus uxori. Et si tres habuerit in ueteri homine, erit ei que in baptismo est quarta. Quis, oro, istud non dicat contra Apostoli sententiam, quit ait: Unius uxoris uirum [p 2Kb] ?



CAPUT Iu [a 1Kb] .


Interrogo. Qui filios, cum esset catechumenus, suscepit, non essent illius filii, sicut et illi quos post baptismum generauit [b 1Kb] ? Aut ipsi priores filii et sequentes erunt fratres? An et hec baptismus delet, et regeneratio spiritalis filiorum et patrum nomina abstulisse credatur [c 1Kb] ? Quod cum ita sentire absurdum sit; que, malum, hec ratio est absque ulla auctoritate inter peccata matrimonia deputari, que lex precipit, et Deus iungit [d 1Kb]



CAPUT u [e 1Kb] .

Quod si quis catechumenus uirtutibus studuerit; [f 1Kb] auferetur ei per baptismum, quod ante baptismum fideliter gessit? Cornelii orationes et eleemosyne per baptismum ablate sunt? Nam quia quod peccatum  non est, solui inter peccata non debet, erit integrum estimare aboleri non posse prioris nomen uxoris, cum non dimissum sit pro peccato.



CAPUT uI [EDD. III]. DE EO QUI AB HAERETICIS FUERIT ORDINATUS.

Ab hereticis ordinatum, uulneratum per illam manus impositionem dicimus habere caput: et post medicine sanitatem,  sine cicatrice esse non posse: et ubi penitentia necessaria, illic ordinationis locum habere non posse; quia quod non habuit hereticus, habere non potuit;  sed damnationem quam habuit, per praue manus impositionem dedit. Et cum particeps factus sit  damnationis, quomodo honorem debeat ecclesiasticum accipere, inuenire non possum. Sed [g 1Kb] dicitur  uera ac iusta legitimi sacerdotis benedictio, quod  auferat omne uitium quod a uitioso fuerat inustum.



CAPUT uII [EDD. Iu].

Ergo si ita est, applicentur ad  ordinem sacrilegi, adulteri, atque omnium criminum rei.  Et nullus sit penitentie locus, quia potest prestare ordinatio quod longa satisfactio prestare consueuit.



CAPUT uIII [h 1Kb] .


Nostra uero lex est, qui  ab hereticis baptizati sunt, per manus impositionem licentiam tantum tribuere communicandi, nec  tamen in clericatus honorem uel exiguum subrogari: [i 1Kb] at uero qui a catholica ad heresim transierunt,  nonnisi per publicam penitentiam suscipi.



CAPUT XI [i 1Kb] .

Qui  de catholica ad heresim transierunt, nunquam [k 1Kb] poterunt ad clerum admitti, quorum commissum nonnisi longa penitentia poterit aboleri.


Canon Africanorum [l 1Kb] , era 42 [m 1Kb] .

Clericus inuidens fratrum profectibus, donec in  uitio est, non promoueatur.


Aera 45 [n 1Kb] .

Seditionarios,  usurarios, iniuriarum suarum ultores, nunquam ordinandos clericos.


Aera 84 [o 1Kb] .

Ex penitentibus, quamuis bonus, nunquam ordinetur clericus. Si per ignorantiam episcopi factum fuerit, deponatur [p 1Kb] .



CAPUT uII. QUALES uEL QUALITER AD SACROS ORDINES ACCEDANT, ET UBI ORDINENTUR.


In epistola [q 1Kb] Symmachi pape ad Cesarium episcopum.

[r 1Kb] In electione episcopi, decretum siue  uisitatoris presentiam nemo confiteatur, cuius testimonium clericorum et ciuium potest unanimitas  declarare. Hortamur itaque, ut pro catholice religionis intuitu, et Ecclesiarum pace, hec uniuersi fideliter ac deuota mente custodiant: quia non est dubium preuaricatores interdictorum talium iuxta uenerandos canones proprie communionis subire iacturam. Hec tamen ad omnium episcoporum uolumus uenire notitiam.


[s 1Kb] Canon Nicenus, era 11.

[t 1Kb] Sane si communi omnium consensu rationabiliter  habito, et secundum Ecclesiasticam regulam factum decretum duo aliqui aut tres contradixerint: illa obtineat sententia, in qua plures numero fuerint sacerdotes.


Canon Carthaginensis, era 4 [a 1Kb] .

Et illud statuendum est, ut quando ad eligendum episcopum conuenerimus, si qua contradictio fuerit oborta,  non presumant ad purgandum eum qui ordinandus est tres: sed postulentur super [Edd. add. super] tres, unus uel duo: et in eadem Ecclesia [Edd., plebe] cui ordinandus est, discutiantur primo persone contradicentium: postremo etiam illa que obiiciuntur, pertractentur; et cum purgatus fuerit sub conspectu plebis, ordinetur.


Canon Arelatensis, era 21 [b 1Kb] .

 In ordinatione  episcopi hic ordo seruetur, ut primo loco uenalitate uel ambitione submota, tres episcopi [ab episcopis] nominentur, de quibus clerici uel ciues erga unum eligendi habeant potestatem.


Canon Aurelianensis 2 [c 1Kb] , era 5.

Episcopus in ciuitate, in qua per decretum eligitur, ordinetur:  et in ecclesia cui prefuturus est consecretur. Si uero necessitas hoc implere non patitur,  aut in presentia metropolitani, aut cum eius auctoritate intra prouinciam omnino a comprouincialibus ordinetur.


Canon apostolorum, era 21.

[d 1Kb] Eunuchus per inuidiam, uel in persecutione factus, uel si sic natus est, si dignus est, efficiatur episcopus.


 Canon Nicenus, era 4.

[e 1Kb] Ut episcopus, si fieri potest, a totius prouincie episcopis ordinetur. Si uero hoc difficile est, non minus [quam] a tribus: ita tamen ut metropolitani episcopi uel presentia, auctoritas [uel presentia uel auctoritas] habeatur. Absque eo ordinationem irritam uolumus [esse uoluerunt].


Aera 7.

[f 1Kb] Si forte in ordinando episcopo duo uel tres dissentiant [pro aliqua contentione], reliquorum auctoritas, et precipue metropolitani cum ceteris firmior habeatur.


Canon [g 1Kb] Laodicensis, era 12.

 [h 1Kb] Ut episcopi metropolitanorum iudicio, et eorum episcoporum qui circa sunt, prouehantur ad ecclesiasticam potestatem; hi uidelicet qui plurimo tempore, tam in uerbo fidei quam recte conuersationis exemplo, probati fuerint.


 Canon [i 1Kb] Africanus, era [i 1Kb] 1.

Qui episcopus ordinandus est, ante examinetur, si natura prudens est, si docibilis, si moribus temperatus, si uita castus, si sobrius, si semper sui negotii uacans [suis negotiis cauens], si hominibus affabilis [si humilis, si affabilis], si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus. Et ante omnia, si fidei documenta uerbis simplicibus asserat, id est Patrem, Filium et Spiritum sanctum unum Deum esse confirmans, totamque in Trinitate [Trinitatis] deitatem cessentialem, et consubstantialem, et ceternalem, et coomnipotentem predicans: si singulas unamquamque [singularem quamque] personam  in Trinitate plenum Deum, et totas tres personas unum Deum [k 1Kb] : si incarnationem diuinam non in Patre neque in Spiritu sancto factam, sed in Filio tantum [In edd. add. credat]; ut qui erat in diuinitate Dei Patris Filius, ipse fieret in humanitate [Edd., homine, rectius Coll.] hominis matris filius, Deus uerus ex Patre, et homo uerus ex matre, carnem ex matris uisceribus habens et animam rationabilem; simul in eo ambe nature, id est homo et Deus, unus Filius, unus Christus, unus Dominus, omnium que sunt et auctor et Dominus et creator cum Patre et Spiritu sancto: qui passus sit uera passione carnis et mortuus [uera corporis sui morte], resurrexitque uera carnis sue resurrectione, et uera anime resumptione, in qua ueniet iudicare uiuos et  mortuos. Querendum est etiam ab eo, si Noui et ueteris Testamenti id est legis et prophetarum et apostolorum, unum eumdemque credat auctorem et Deum. Si diabolus non per conditionem, sed per arbitrium factus sit malus. Querendum etiam ab eo si credat huius quam gestamus, et non alterius carnis resurrectionem: si credat iudicium futurum, et recepturos singulos pro his que in carne gesserunt, uel penam uel gloriam: si nuptias non prohibet [improbet]. Et cetera, cum quibus omnino conueniunt ed. [l 1Kb] .


Canon Aurelianensis, era 4 [m 1Kb] .

[n 1Kb] Metropolitanus omnibus, si fieri potest, presentibus comprouincialibus episcopis ordinetur; ita ut  ipsi metropolitano [o 1Kb] priuilegium ordinandi maneat de ipso, quem ordinationis consuetudo requirit. Ipse tamen metropolitanus a comprouincialibus episcopis, sicut decreta sedis apostolice continent, cum consensu clericorum et ciuium eligatur: quia equum  est, sicut ipsa sedes apostolica dixit, ut qui omnibus preponendus est, ab omnibus eligatur.


Canon [a 1Kb] Aurelianensis 4, era 9.

Ut uiuente episcopo alter non ordinetur episcopus.---Nullus uiuente episcopo alius supponatur [Nulli uiuenti ep. superponatur], aut superordinetur episcopus, nisi forte in eius loco quem capitalis culpa deiecerit.


In epistola [b 1Kb] Zozimi pape.

Hec in singulis gradibus obseruanda sunt tempora. Si ab infantia ecclesiasticis  mysteriis uel ministeriis nomen dederit, inter lectores usque in XX etatis sue annum continuata obseruatione perduret. Si maiore etate iam [maior iam et grandeuus] accesserit, ita ut post baptismum statim se diuine  militie desideret mancipari, sic [siue] inter lectores uel exorcistas quinquennio teneatur: et exinde acolythus uel subdiaconus quatuor annos stet [Ed. om. stet]: et sic ad diaconatus benedictionem, si meretur, accedat. In quo ordine quinque annos si inculpate se gesserit;  suffragantibus meritis [stipendiis] per tot gradus proprie fidei documentis, presbyterii sacerdotium poterit [Edd. om. poterit] promereri. De quo loco, si illum exactior uita ad bonos mores perduxerit, summum pontificatum sperare debet: hac tamen lege seruata, ut neque bigamus, neque penitens [Al. add., neque uidue maritus] ad hos gradus possit admitti. Sane, ut etiam defensores Ecclesie, qui ex laicis fuerint, supradicta obseruatione teneantur, si meruerint esse  in ordine clericatus.


[c 1Kb] CAPUT ORDINATIONE MINISTERIORUM OFFICIALIUM ECCLESIAE.


De ordinatione episcopi, presbyteri et reliquorum graduum.

[d 1Kb] Episcopus cum ordinatur, duo episcopi teneant Euangeliorum librum super ceruicem eius, et unus fundat super eum [uno super eum fundente] benedictionem: reliqui omnes qui adsunt, manibus suis caput eius tangant. [e 1Kb] Presbyter cum ordinatur, episcopo eum benedicente, et manum super caput eius tenente, [etiam] omnes presbyteri qui presentes sunt, manus suas iuxta manum episcopi super caput  eius teneant. Cetera pretermittimus, a quibus non discrepant edita preter distinctionem numerorum, quam nullam hic habet coll. cod. Her.


[f 1Kb] Canon Africanorum era. 10.

Ut episcopus absque consilio presbyterorum [clericorum] suorum, clericos non ordinet, ita ut ciuium conniuentiam et testimonia acquirat [querat] [g 1Kb] .


Aera. 13.

[h 1Kb] Ut in sacerdotibus ordinandis etiam etas requiratur.


Canon Aurelianensis, era 33.

[i 1Kb] Placuit in ordinatione episcopi hunc ordinem custodiri, ut in primo loco uenalitate uel ambitione submota, tres ab episcopis nominentur, de quibus clerici uel ciues erga unum eligendi habeant potestatem.


 Canon Chalcedonensis, era 12.

[i 1Kb] Ut nequaquam in duos metropolitanos prouincia diuidatur.



CAPUT uIII. NE IN UNA CIuITATE DUO SINT EPISCOPI, ET DE uICARIIS EPISCOPORUM.


Canon Nicenus, era 10.

[k 1Kb] Ne in una ciuitate duo sint episcopi.


Canon Aurelianensis, era 18.

[l 1Kb] uicarii episcoporum, quos Greci chorepiscopos dicunt, constituti sunt ad exemplum LXX seniorum. Sed tanquam sacerdotes propter sollicitudinem et studium in pauperes offerant, et honorabiles fiant [m 1Kb] .



CAPUT IX DE ORDINANDO EPISCOPO INTRA MENSES TRES.


Canon Chalcedonensis, era 25.

[n 1Kb] Placuit sancte synodo, intra tres menses ordinationes episcoporum celebrari.



CAPUT X. DE ORDINATIS EPISCOPIS, NEC RECEPTIS.

[o 1Kb] Si quis episcopus non susceperit officium, et curam populi sibi commissi, communione priuetur, usquequo consentiat obedire. Similiter presbyter, uel diaconus. Si uero pro malitia populi receptus non fuerit, ipse quidem maneat episcopus. Clerici uero ciuitatis communione priuentur, eo quod eruditores inobedientis populi non fuerunt.



CAPUT XI. DE EPISCOPO INuITO ORDINATO.


Canon Aurasicorum, era 20 [a 1Kb] .

 Sicubi contigerit, ut duo episcopi unum episcopum inuitum faciant, actoribus damnatis: [b 1Kb] unus eorum ecclesie ipsius qui uim passus est, substituatur; si tamen uita respondet, et alter in alterius deiecti loco [Edd. add. nichilominus] ordinetur.



CAPUT XII. QUOD NON OPORTEAT ABSOLUTE ORDINARE QUEMQUAM.


Canon Chalcedonensis, era 6.

[c 1Kb] Ne quis ordinetur in gradu ecclesiastico, nisi specialiter titulus ecclesie, ubi seruiturus est, pronuntietur.  Qui uero absolute ordinatus fuerit, decreuit sancta synodus irritam habere huiuscemodi manus impositionem, et non posse ministrare ad ordinantis iniuriam.



CAPUT XIII. DE SERuO AUT LIBERTO ORDINATO.


Canon Aurelianensis 1, era 5 [d 1Kb] .

Si episcopus  seruum [Edd. add. absente aut] nesciente domino et episcopo sciente quod seruus esset, diaconum  aut presbyterum ordinauerit, ipso in clericatus officio permanente, episcopus eum duplici satisfactione [e 1Kb] compenset. Si uero episcopus eum seruum nescierit, illi qui testimonium perhibent, et eum supplicauerint  ordinari, [simili] redhibitione teneantur [obnoxii].


Canon Aurelianensis, [f 1Kb] 4, era 5.

Si uero  libertum ordinauerit absque eius uoluntate, cuius libertus factus est, ille qui ordinatus est a domino reuocetur: ordinator uero eius [et ille qui collator est ordinis], si sciens fecisse probatur, sex mensibus missam [Edd., tantum] facere non presumat. Si uero secularium seruus  est, benedictione ei conseruata, honesto ordine  domino suo impendat obsequium. Quod si dominus [secularis] eius ita uoluerit eum inclinare, ut sacro ordini inferat [inferre uideatur] iniuriam, duos seruos, secundum  antiquos canones, episcopus qui eum ordinauit, [domino seculari restituat] pro eo exsoluat et eum ad ecclesiam suam reuocandi habeat potestatem.



EX CAPITE XIu. DE PRESBYTERIS QUI DIuERSIS ECCLESIIS MINISTRANT: ET QUOD NON OPORTET CLERICUM QUEMQUAM IN DUAS CIuITATES MINISTRARE: NEC ABBATEM, PLURA MONASTERIA HABERE.


Canon Chalcedonensis, era 10.

[g 1Kb] Non liceat clericum conscribi simul duabus ecclesiis, et in qua in initio ordinatus est, et ad quam profugit quasi ad potiorem, inanis glorie cupiditate: hoc autem facientes reuocari debere ad Ecclesiam, in qua prius ordinati sunt, et ibi tantummodo ministrare. Si uero tanquam translatus est ex alia in aliam ecclesiam, prioris ecclesie, uel martyrum qui sub ea sunt, aut ptochiorum, aut synodochiorum rebus in nullo communicet. Eos uero qui ausi fuerint, ex his que prohibita sunt, perpetrare, a  proprio gradu procidendos.


Canon Agathensis, era 36 [can. 38]

Abbatibus quoque diuisas [singulis diuersas] cellas, aut plura monasteria habere non licet, nisi tamen [tantum] propter incursum hostilem [hostilitatis] intra muros receptacula collocare.



CAPUT Xu. UT DE UNO LOCO AD ALIUM NON TRANSEAT EPISCOPUS, uEL CLERICUS SINE IUSSIONE EPISCOPI.


[h 1Kb] Canon Africanus, era 11.

Ut nequaquam episcopus de loco ignobili ad nobilem per ambitionem transeat, et ne quisquam inferioris ordinis clericus. Sane si id utilitas Ecclesie fiendum poposcit,  per sententiam synodi fiat [Edd. in presentia synodi transferatur],  et in loco eius alius episcopus  subrogetur. Inferiores  gradus, concessione sui episcopi possunt ad has [alias] ecclesias transmigrare.


Canon Arelatensis, era [i 1Kb] 35 [i 1Kb] .

Si quis secularium, amore religionis, se ad quemcunque sacerdotum crediderit conferendum, ipse sibi eum, quem erudiendi gratia susceperit, uindicabit.


Canon Nicenus, era 16.

[k 1Kb] Ut ne de ciuitate inferiore ad maiorem ecclesiam quis ambiat, siue episcopus, siue alius [Edd., etiam] clericus.


Aera 17.

Ut ne quis clericus, qui derelicta ecclesia sua, nulla  existente causa probabili uagatur [et oberrat] per alias ecclesias, suscipiatur in communionem.


Aera 18.

[l 1Kb] Ut nemo eum, qui ad alium pertinet, subripiens, in sua ecclesia ordinet clericum absque consensu illius ad quem pertinet.


 Canon Epaunensis, era 55 [a 1Kb] .

Ut episcopus ille qui plures habet clericos, alteri episcopo unum, si necesse est, largiatur ordinandum.


Canon Antiochenus, era 21.

[b 1Kb] Episcopus ab alia parochia nequaquam migret ad aliam, nec sponte sua prorsus insiliens, nec ui coactus a populis, nec ab episcopis necessitate compulsus. Maneat in Ecclesia, quam primitus a Deo sortitus est.


Canon Chalcedonensis, era 8.

[c 1Kb] Clerici qui preficiuntur ptochiis, uel qui ordinantur monasteriis et basilicis, sub episcopi secundum traditiones Patrum potestate permaneant: nec per contumaciam ab episcopo suo dissiliant. Qui uero audire renuerint huiuscemodi formam, si clerici  sunt, canonum correptionibus subiacebunt; si autem laici uel monachi fuerint, communione priuentur.


Aera 20.

[d 1Kb] Clericos in ecclesia ministrantes, si in alterius ciuitatis ecclesia statuti fuerint, oportet contentos esse, in quibus ab initio ministrare debuerunt; exceptis illis qui, proprias amittentes prouincias, ex necessitate ad aliam ecclesiam transierunt. Si quis autem episcopus post hanc definitionem susceperit clericum ad alium episcopum pertinentem, placuit, et susceptum et suscipientem communione priuari, donec is qui migrauerat, reuertatur.


Canon Aurelianensis; era 2.

[e 1Kb] Ministri in quibuscunque locis ordinati fuerint,  in ipsis perseuerent [f 1Kb] .


Aera 20.

[g 1Kb] Quod si ad alium locum se transferre uoluerint, deponantur.


Canon Nicenus, era 21 [h 1Kb] .

Si episcopus de ciuitate sua ambitionis causa ad aliam migrauerit, nec laica ei communio concedatur.


Aera 22.

[i 1Kb] Ut episcopus ad aliam prouinciam, in qua sunt episcopi, non transeat, nisi forte a fratribus inuitetur.


 Canon Hipponiensis, era 74 [i 1Kb] .

Ne interuentor [Edd., intercessor] episcopus in cathedra,  ubi interuentor est, sedeat:  sed dare operam oportet, ut intra annum episcopus populo detur. Quod si neglectum fuerit, anno exempto interuentor ille discedat,  et alius interuentor populo tribuatur, qui ei episcopum prouideat.


Canon Regensis, [k 1Kb] era . . . . [l 1Kb] .

 [m 1Kb] Si episcopus alium episcopum uenerit sepelire, usque ad septimanam defuncti liceat eius exsequias celebrare; aliter, nisi per mandatum metropolitani. Ne quis episcoporum ad ecclesiam, que suum amiserit sacerdotem, accedat, ne a plebe decipiatur.


 Canon Arelatensis [n 1Kb] , era 20.

Presbyteri uel diaconi [de presbyteris uel diaconis], qui loca sua, in quibus ordinati sunt, [solent dimittere et ad alia loca se transferunt] absque iussione  episcopi sui dimiserint, deponantur.



CAPUT XuI. DE PEREGRINIS EPISCOPIS, uEL CLERICIS, SEU AD COMITATUM PERGENTIBUS.


[o 1Kb] Canon Aurelianensis, era 19.

Peregrinis episcopis, cum in urbe ueniunt, placuit locum dare, ut offerant.


[p 1Kb] Canon Nicenus, era 10.

[q 1Kb] Episcopus qui in canali constitutus est, cum progredientem episcopum uiderit, inquirat transitum eius, causasque uideat, quo tendat agnoscat. Et si  per ambitionem pergit, neque in litteris eius subscribat, neque in communione eum recipiat.


Aera 19 [r 1Kb] .

[s 1Kb] Liceat episcopum accedere ad possessiones suas, ut disponat fructum laboris sui. Et si per tres hebdomadas morari necesse est, in suis potius ecclesiis moretur: aut si qua proxima est ciuitas, tamen ne sine ecclesia uideatur diem facere Dominicam [Supp. illuc accedat]. Ita tamen ad possessionem episcopus accedat, ut neque res domestice per absentiam eius  detrimentum sustineant; et ne frequenter ueniendo ad ciuitatem alterius, suspicionem iactantie uel ambitionis incurrat.



CAPUT XuII. DE FORMATIS PEREGRINORUM, ET CLERICIS SINE LITTERIS AMBULANTIBUS.


Canon Antiochenus, era 8.

[a 1Kb] Nullum peregrinorum absque formata suscipi oportet.


Aera 9 [can. 8].

Neque presbyteros ad regiones longinquas canonicas epistolas dare, nisi ad episcopos finitimos simplices epistolas mittere.


[b 1Kb] Aera 10.

uicariis uero episcoporum formatas facere liceat.


 Canon Chalcedonensis, era 11.

[c 1Kb] Omnes inopes uel indigentes subsidium cum probatione petant apostolicum, uel cum pacificis ecclesiasticis tantummodo proficiscantur, et non commendatitiis, quia commendatitie honestioribus personis.


Canon Laodicensis, era 28 [can. 41].

[d 1Kb] Non oportet ministros altaris, uel etiam laicum sine canonicis litteris, id est formata, aliquo proficisci.


Canon Chalcedonensis, era 13.

[e 1Kb] Peregrinos clericos in aliam ciuitatem preter commendatitias litteras sui episcopi, nusquam penitus ministrare debere.


Canon Agathensis, era 26 [can. 38].

Clerici uel etiam monachi, [Edd. om. monachi]  sine commendatitiis litteris sui episcopi licentiam  non patiantur euagandi. [f 1Kb] Quod si eos uerborum correctio non emendauerit, etiam uerberibus cerceantur [statuimus cerceri].


Canon Epaunensis, era 5 [g 1Kb] .

Presbytero uel diacono, sine antistitis sui [h 1Kb] litteris ambulanti, communionem nullus impendat.


Canon Aurelianensis, era 18.

Clericos in aliorum ciuitatibus uel territoriis commorantes, ad nullum clericatus honorem absque sui consensu episcopi debent promoueri [i 1Kb] .



CAPUT XuIII. QUALITER uEL PRO QUIBUSLIBET CULPIS QUISQUE DEGRADETUR.


 Canon Nycenus, era 11.

[i 1Kb] Et si forte indiscrete ad sacerdotium prouecti,  postmodum uel ipsi de se aliquid criminosum confessi sunt, uel ab aliis reuicti [id] abiiciantur.


Canon Epaunensis, era 19.

Abbas si in culpa reperiatur [aut fraude], et innocentem se asserens ab episcopo suo accipere noluerit successorem, ad metropolitani iudicium deducatur.


Aera. 22.

[k 1Kb] Si diaconus aut  presbyter crimen capitale commiserit, depositus [ab officii honore], in monasterio retrudatur, ibi tantummodo, quandiu uixerit communione sumenda.


Canon Aurelianensis, era 6 [l 1Kb] .

Si diaconus aut presbyter crimen capitale commiserit, simul et officio et communione priuetur.


 Aera 8 [m 1Kb] .

 Si quis clericus adulterasse aut confessus uel reuictus fuerit, depositus ab officio et communione concessa, [in monasterio] toto tempore uite sue retrudatur.


Aera 9 [n 1Kb]

Si quis clericus furtum aut falsitatem commiserit, quia capitalia sunt [ipsa crimina], communione concessa, ab ordine degradetur.


Aera 2 [o 1Kb] .

Nullus clericorum a subdiacono, et supra,  cum uxore quam ante  habuit misceatur. Quod si fecerit, laica communione concessa [contentus],  ab officio deponatur. Quod si sciens  episcopus  suus taliter egisse, et eum postea ad officium admiserit, tribus mensibus cum penitentia [ad agendam penitentiam] sit a suo officio sequestratus.


Aera 7 [p 1Kb] .

Clerici [Edd. add. qui cum uxores non haberent] benedictione suscepta si coniugia crediderint eligenda, qui uolentes absque ulla reclamatione in etate legitima fuerunt ordinati, cum ipsis mulieribus [quas acceperint] communione pellantur. Quod si inuitus aut reclamans fuerit ordinatus, deponatur ab officio, sed non communione pellatur. Episcopus qui inuitum aut reclamantem ordinauerit [presumpserit ordinare], annuali penitentie subditus missas facere non presumat.


 Aera 17 [q 1Kb] .

De his qui in aliena diecesi clericos ordinant.---Episcopus  [a 1Kb] si in alterius diecesi alienos clericos ordinauerit, uel altaria consecrauerit, remotis his quos ordinauit, altaris tamen consecratione manente, transgressor canonum annum a missarum celebratione cessabit.


Canon Cesariensis, era 1.

De presbyteris fornicantibus.--- [b 1Kb] Presbyter qui uxorem duxerit, deponatur. Si fornicatus fuerit, aut adulterium commiserit, ab ecclesia abiiciatur inter laicos ad penitentiam agendam.


Canon Ancyritanus, era 20.

[c 1Kb] Si quis adulterium commiserit, uII annis penitentia completis, presbyteri uel diaconi in laicorum communione reddantur.


Canon ualentinensis, era 3 [d 1Kb] .

 (Quedam add. in edd. Diaconus  presbyter, uel episcopus si mortali crimine dixerint se esse pollutos, deponantur [a supradictis ordinationibus submoueantur],  siue uere confessionis, uel mendacii. Neque enim absolui in his potest,  si in seipsos dixerint, quod dictum in alios puniretur, cum omnis qui sibi fuerit mortis causa, maior homicida sit.


Canon Africanus, era 44 [e 1Kb] .

Clericus maledicus, maximeque in sacerdotibus, cogatur ad postulandam ueniam. Si noluerit, degradetur, nec unquam ad officium absque satisfactione reuocetur.


Aera 43 [f 1Kb] .

 Clericus qui adulationibus et proditionibus uagari deprehenditur, ab officio deponatur [degradetur].


Aera 84 [g 1Kb] .

Si penitentem sciens episcopus ordinauerit, ambo degradentur et ordinator et ordinatus [Al., etiam ab episcopatus sui ordinandi duntaxat potestate priuetur].


Aera 85 [h 1Kb] .

Similiter [Simili sententie subiacebit] si episcopus sciens ordinauerit [clericum] eum qui uiduam, aut repudiatam, aut secundam habuit uxorem.


Canon Arelatensis, era 7 [i 1Kb] .

Si episcopus alterius clericum sine consensu [epistola] sui episcopi  ordinauerit,  ordinatus deponatur, et ordinator tribus mensibus communione priuetur.


 Canon Apostolorum, era 30 [i 1Kb] .

[k 1Kb] Si quis episcopus seculi potestate usus, et per hanc, ecclesiam obtineat, deponatur: et segregentur omnes illi qui communicant.


Aera 45.

Clericus ebrietate seruiens, aut desinat, aut deponatur.


Canon Maticensis [l 1Kb] .

Si [Item decernimus ut nullus, etc.] presbyter confertus cibo, aut crapulatus uino, sacrificia contrectare, aut missas facere [priuatis festisque diebus concelebrare] presumpserit,  iuxta canones Africanos dignitatem amittat honoris.


Canon apostolorum, era 40 [m 1Kb] .

 Episcopus, presbyter, diaconus, alee, hoc est tabulis, aut ebrietati seruiens, aut desinat, aut certe damnetur.


Canon Nicenus, era 18 [n 1Kb] .

[o 1Kb] Clerici fenerantes, et qui centesimas exigunt uel usuras ex quolibet negotio, deiiciantur de clero.


Canon Apostolorum, era. . . [p 1Kb] .

Episcopus, presbyter, diaconus ne unquam seculares curas assumant. Sin aliter, deponantur.


Canon Cesariensis, era 8 [can. 9].

[q 1Kb] Si quis presbyter confessus fuerit, quod ante ordinationem suam corporali peccato lapsus est, non quidem offerat, maneat tamen in aliis officiis propter utilitatem eius.


Epistola Hormisde pape per uniuersas prouincias [r 1Kb] .

 Si [s 1Kb] quis diaconus, uel presbyter, post acceptam benedictionem leuiticam cum uxore sua incontinens inuenitur, ab officio abiiciatur. Ecce manifestissime constat quod secundum [t 1Kb] titulos antiquorum Patrum [sancto Spiritu suggerente conscriptos] a sancto Ioanne papa transmissos, et CCCXuIII episcoporum sententias canones Gallicani continere uidentur, quod clerici in adulterium deprehensi, et aut ipsi confessi, aut ab aliis reuicti ad honorem redire non possunt. Et quia fortasse non desunt, quibus pro nimia pietate supra scripta, sanctorum Patrum seueritas minime placeat, sciant se et CCCXuIII episcoporum [u 1Kb] , et qui reliquos canones constituerunt, uel statuerunt, sententias reprehendere uel damnare. Sed fortasse  maior est in illis pietas quam in supradictis CCCXuIII episcopis, maior in illis misericordia quam in sancto  [apostolico] Ioanne papa, maior caritas quam in reliquis sanctis sacerdotibus qui hec exempla uel remedia [hoc pro exemplo uel remedio] ecclesiarum suis definitionibus deliberauerunt? Et ideo aut prona [plena] uoluntate preceptis illorum consentiant,  aut omnibus illis contrarios se et inimicos esse cognoscant. Que est iustitie inimica benignitas, palpare criminosos, et uulnera eorum usque in diem iudicii incurata seruare? Quod si eos durissimam penitentiam per plures annos agere uideremus, sic [a 1Kb] et idipsum et saluti eorum consulere, ut et canonum deberemus statuta seruare. Cum uero in aliquibus nec compunctio humilitatis, nec instantia orandi uel plangendi appareat, nec beatum Dauid imitentur, qui dixit: Lauabo per singulas noctes  lectum meum, lacrymis meis stratum meum rigabo. Et illud: Cinerem sicut panem manducabam, et potum meum cum fletu miscebam, nec eos ieiuniis uel lectionibus uacare uideamus; possumus agnoscere, si ad honorem pristinum redirent, cum quanta negligentia, et cum quanto tepore [torpore], et inimica anime securitate permanerent, credentes quod sic eis non acta digne penitentia dimiserit Deus, quomodo et sacerdotes indulsisse uidentur. uere dico, quia illi ipsi quibus cum periculosa et falsa misericordia indulgere uidemur, cum ante tribunal Christi pro tantis peccatis damnandi aduenerint, contra nos ipsos causas dicturi sunt, dicentes: quod dum asperitatem lingue eorum expauimus, aut falsa blandimenta et periculosas adulationes libenter accepimus,  nos eos,  dum illis inutiliter indulgeremus in peccatis permanere, aut ipsa peccata etiam augere permiserimus, non recordantes illud quod in ueteri Testamento scriptum est, quia uno peccante contra omnes ira Dei deseuiet [b 1Kb] . O pietas! o misericordia! uni parcere, et omnes  exemplo malo in discrimen adducere. Non ita suadet S.  Cyprianus  dicens: »Qui peccantem uerbis adulantibus palpat, peccandi fomitem subministrat, nec premit [reprimit] delicta, sed fouet.« Et iterum? »Imperitus est medicus qui ante deiectam putredinem superducit uulneri cicatricem .« Et ideo diligenter perpendite, si aut potest, aut debet fieri, ut tantorum ac  talium, quos supra memorauimus, sacerdotum canones contemnentes, aliter quam illi statuerunt, obseruare uel agere presumamus; precipue cum si illorum CCCXuIII episcoporum, qui per omnes Ecclesias concilia fieri  statuerunt, tam sancta decreta neglexerimus, non solum illos despiciemus  sed et Africanos [pontifices], et omnes reliquos, qui ipsis ordinantibus per totum mundum pro ecclesiastica disciplina aliquid statuerunt, cum peccato anime nostre contemnemus. Ego me  in hoc periculo mittere omnino non audeo: quia nec talia sunt merita mea, ut aliorum peccata in me excipere presumam: nec tantam eloquentiam habeo, ut ante tribunal Christi contra tantos ac tales sanctos sacerdotes, qui canones statuerunt, causas dicere possim. uideat unusquisque, qui aliter sentire uel obseruare disponit, qualiter possit in die iudicii reddere rationem. Ego in quantum uires dignatur dare Deus, uolo eorum preceptionibus obedire [studere]; quia cum illis non rixas, sed pacem, et qualemcunque partem habere desidero. Et hoc diligenter attendendum est, ut illi [Quod si secundum quod scriptum est, illi, etc.] clerici qui ad uxores proprias redeunt, ad integrum ab officio suspendantur. Et sic etiam digami et internuptarum mariti,  qui utique rem licitam faciunt, clerici tamen ordinari non possunt, et si ordinati fuerint, deiiciantur, de quibus etiam sanctus Faustus in epistola sua dixit: »Perdit gratiam consecrati, qui adhuc officium uult [c 1Kb] excitare [exercere] mariti.« Cum hec a tantis ac talibus uiris statuta sint, qua conscientia quisquam dicere poterit, quod ille qui adulterium commiserit, iterum ad honorem redire possit? Quod si aliquis dicat: Ergo negas misericordiam Dei, qui dixit: Nolo mortem peccatoris, sed ut conuertatur et uiuat. Et illud: Nunquid qui cadit, non adiiciet ut resurgat? Et peccator in quacunque die conuersus fuerit, omnes iniquitates eius obliuioni tradentur.  Ad hanc obiectionem libera uoce respondere et possumus et debemus. Absit a nobis, ut de istis  sententiis uideamur uel leuiter dubitare. Definitissime enim credimus quod is qui usque ad finem uite sue penitentiam digne egerit, non solum indulgentiam accipiet, sed etiam ad uitam eternam [premia eterna] perueniet. Propter regulam tamen ecclesiasticam, et propter antiquorum Patrum statuta, que absit a nobis ut aut reprehendere aut discutere audeamus, cum credamus [eum quem credimus] ad uitam eternam post peractam penitentiam uenire, ad honorem clericatus secundum tantorum Patrum precepta nouimus non debere reuerti; in tantum ut in canonibus scriptum sit: [d 1Kb] »Ne ullus unquam clericus penitens ordinetur.« Et si ille qui ultro petit penitentiam, quamuis eam perfecte agat, non potest  episcopus aut presbyter ordinari, ita ut etiamsi per ignorantiam ordinatus fuerit, deiiciatur: ille qui inuitus ad penitentiam agendam in monasterium mittitur , qua conscientia ad sacerdotium redire permittitur? Nemo mihi alia quelibet contra auctoritatem sedis apostolice, uel contra CCCXuIII episcoporum precepta, uel reliquorum canonum statuta obiiciat: quia quidquid contra illorum definitionem, in quibus Spiritum sanctum esse locutum credimus,  dictum fuerit, recipere non solum temerarium, sed etiam periculosum esse non dubito. ualde enim metuo et contremisco illam damnationem, quam Heli sacerdos propter stultam indulgentiam accipere meruit, qui pro eo quod filios suos negligenter castigauit, et eos nec cedere nec excommunicare uoluit, ipsi filii uno die occisi sunt, et XXX millia de populo interfecta sunt. Et arcta testamenti capta est, et ipse retro cadens fractis ceruicibus mortuus est, et nomen ipsius de libro uite deletum est et e contra Phinees, qui pro eo quod zelo Dei commotus duos adulteros [pariter] interfecit, totum populum de Dei  ira liberauit. Nec hoc ideo dico, ut sicut ille fecit, etiam nunc per mortem corporis sacerdotes Domini debeant uindicare; sed quia melius  est, ut unusquisque paruo tempore in hoc mundo [donec uiuit uerecundiam et] confusionem sustineat, quam postea ad supplicia eterna perueniat: et multum ei utilius est propter aliorum exemplum, quandiu uiuit, remotus ab honore penitentiam agat, et remedium sibi in die necessitatis acquirat. Quicunque paruitati mee in hac causa uoluerit esse onerosus, aliud responsum ei non dare delibero, nisi quod supradicti canones continere uidentur [a 1Kb] .


In epistola [b 1Kb] Siricii pape ad Genesium episcopum, era 13.

[c 1Kb] Presbyter qui dicit se nescire, si episcopus fuit qui eum ordinauit, et aliquanto tempore missas fecit, et postea dimisso officio uxorem duxit, hunc pseudopresbyterum quis ambigat esse detestabilem?  Pro quo omnino abiiciendus est, et in monasterio ad penitentiam omni tempore uite sue retrudendus.



CAPUT XIX. DE EXPULSO AB ECCLESIA, ET DE EXCOMMUNICATO uEL DAMNATO AB OFFICIO.


Canon Antiochensis, era 2.

[d 1Kb] Quicunque ex clero deprehensus fuerit excommunicatis communicare, iste priuetur communione.


Canon Aurelianensis, era 3 [e 1Kb] .

Si quis [ab] episcopo, uel de Ecclesie uel de proprio iure crediderit aliquid repetendum, si nichil conuicii aut criminationis obiecerit, eum pro sola conuentione  a communione [Ecclesie] non liceat submoueri


Aera 9 [f 1Kb] .

Si diaconus aut presbyter, pro reatu suo se ab altaris communione sub penitentis professione submouerit; si [sic quoque] alii defuerint, et causa  certe necessitatis exoritur, [poscentem baptismum] liceat baptizare.


Aera 22 [g 1Kb] .

Si clericus [Quis clericorum circa se] districtionem [aut tractationem] sui episcopi putat iniustam,  recurrat ad synodum.


Canon Epaunensis, era 28.

Si episcopus ante damnati absolutionem obierit [obitu rapiatur], correctum aut penitentem successori licebit absoluere.


Canon Arelatensis, era 4 [h 1Kb] .

Ut presbyter, presbyterum [Edd. om. presbyterum], diaconum, aut subdiaconum de ordine deponere nescio suo episcopo non presumat. Quod si fecerit, ille in officio uel communione recipiatur, et  ille anno integro communione  et officio priuetur.


Aera 29 [i 1Kb] .

 A communione suspensos, non solum a clericorum, sed etiam a totius populi colloquio et conuictu placuit excludi.


Canon apostolorum, era 9 [i 1Kb] .

Episcopus, presbyter, aut diaconus si pro criminibus damnati fuerint, minime communione priuentur.


Canon Nicenus, era 26 [k 1Kb] .

[l 1Kb] Degradatus episcopus si appellare uoluerit, et confugerit ad episcopum Romane Ecclesie, et ipse pro eo rescripserit episcopis qui in finitima prouincia sunt, ipsi diligenter omnia inquirant, et iuxta fidem  ueritatis definiant. Quod si episcopus Romanus pro accusato presbyterum de latere suo miserit, habeat eius auctoritatem a quo missus est.


DE INTERDICTIS.


Canon Apostolorum, era 28 [m 1Kb] .

Si quis depositus pro certis criminibus ausus fuerit attrectare ministerium sibi interdictum, ab ecclesia abiiciatur


Canon Antiochensis, era . . . .

[n 1Kb] Si quis depositus de clero presumpserit gradum sibi interdictum, tam ipsum, quam ei communicantes, qui eius cognouerunt sententiam, ab Ecclesia abiici oportet.


Canon Arelatensis, era 46.

Qui pro delicto suo a communione separantur,  [placuit ut] in quibus locis fuerint exclusi, in eisdem [eodem loco] communionem consequantur.



CAPUT XX. DE ORDINE ECCLESIASTICO ET OFFICIO MISSAE.


Canon Epaunensis, era 27.

Ad celebranda diuina officia ordinem quem metropolitani  tenent, [a 1Kb] prouinciales eorum obseruare debent.


Epistola Innocentii pape ad Decentium episcopum Capuanum [b 1Kb] .

Si instituta ecclesiastica, ut sunt a beatis apostolis tradita, integra uellent seruare sacerdotes Domini, nulla diuersitas, nulla uarietas in ipsis ordinibus ac consecrationibus haberetur. Sed quod [dum] unusquisque, non quod traditum est, sed quod sibi uisum fuerit, hoc estimat esse tenendum; inde diuersa in diuersis locis [uel ecclesiis] teneri [aut celebrari] uideantur:  hinc fit scandalum populis, qui dum nesciunt traditiones antiquas humana presumptione corruptas, putant sibi aut ecclesias non conuenire, aut apostolos uel apostolicos  uiros contraria sensisse [aut ab apostolis uel apostolicis uiris contrarietatem inductam]. Quis ergo [enim] nesciat [aut non aduertat] id quod a principe apostolorum Petro traditum est, et hoc nunc usque custoditur, ab omnibus debere seruari, nec superduci aut introduci aliquid quod  eius auctoritatem non habeat, [c 1Kb] presertim cum sit manifestum, per omnem Italiam, Gallias, Hispanias, Africam, atque Siciliam et insulas interiacentes, nullum instituisse ecclesias, nisi eos quos uenerabilis apostolus Petrus aut eius successores constituerunt sacerdotes? Aut legant, si in his prouinciis alius [d 1Kb] episcopus inuenitur docuisse? Et  cum nunquam inuenient, oportet eos hoc sequi quod Ecclesia Romana custodit, ex qua eos principium accepisse non dubium est: ne dum peregrinis  assertionibus student, caput institutionum uideantur amittere [omittere]. Sepe dilectionem tuam ad urbem uenisse, ac nobiscum  ad ecclesiam conuenisse non dubium est, et quem morem uel in consecrandis mysteriis, uel in ceteris agendis [arcanis] teneat, cognouisse. [e 1Kb] Quod sufficere arbitrarer ad informationem ecclesie tue uel reformationem, nisi predecessores tui minus aliquid aut aliter tenuerint sacerdotes. uel certe sunt aliqui, qui aliter quam Romana Ecclesia obseruat, hec obseruanda dicant. Quorum nos notitiam non haberemus, nisi de aliquibus nos consulendos esse dixisses. Quibus idcirco respondemus, non quod te aliquid ignorare credamus; sed ut maiori auctoritate uel tuos instituas, uel si qui a Romanis [Romane Ecclesie]  institutionibus errant, aut commoneas, aut indicare non differas; ut scire ualeamus qui sint qui aut nouitates inducunt, aut alterius Ecclesie quam Romane existimant consuetudines  esse seruandas. [f 1Kb] Pacem igitur asseris ante confecta mysteria quosdam populis imperare, uel sibi inter se [Deest se] sacerdotes tradere: cum post omnia, que aperire  non debeo, pax sit necessaria iudicanda [indicenda], per quam constet populum ad omnia que in mysteriis aguntur atque in Ecclesia celebrantur, prebuisse consensum, ac finita esse pacis concludentis signaculo demonstrentur.  De nominibus uero recitandis, antequam pacem [preces] sacerdos atque eorum oblationes, quorum nomina recitanda sunt, sua oratione commendet, quam superfluum sit, ipse per tuam prudentiam recognoscis: ut, cuius hostiam necdum Deo offeras, eius nomen ante insinues,  cum illi incognitum nichil sit. Prius  enim oblationes sunt commendande, ac tunc eorum nomina quorum sunt, edicenda, ut inter sacra mysteria nominentur, non inter alia que ante premittimus, ut ipsis mysteriis uiam futuris precibus aperiamus.   De consignandis uero infantibus manifestum est, non ab alio quam ab episcopo fieri licere. Nam presbyteri, licet sint secundi [Deest secundi] sacerdotes, pontificatus tamen apicem non habent. Hoc autem pontificium solis debetur episcopis [Hec autem pontificibus solis deberi], ut consignent, uel paracletum Spiritum tradant.  Non solum consuetudo ecclesiastica hoc demonstrat, uerum etiam illa lectio apostolorum que asserit Petrum et Ioannem esse directos, qui tantum [iam] baptizatis tradant Spiritum sanctum. Nam presbyteris, seu extra episcopum, seu presente episcopo, cum baptizant [Edd. om. cum baptizant], chrismate ungere  licet baptizatos, sed quod ab episcopo fuerit consecratum: non tamen frontem ex eodem oleo signare,  quod solis debetur episcopis, cum tradunt Spiritum paracletum. uerba uero dicere non possum, ne magis prodere prouidear, quam consolationi [ad consultationem] respondere.


Canon Nicenus, era 19 [g 1Kb] .

[h 1Kb] Hi qui offerendi sacrificium potestatem habent, corpus Christi porrigant. Maneant diaconi in sua mensura, et accipiant eucaristiam secundum ordinem post presbyteros. Quod si quis non uult esse subiectus, cesset esse diaconus. Quod si non fuerit presens episcopus aut presbyter, tunc diaconi dent eucaristiam in populum.


Canon Carthaginensis, era 59 [i 1Kb]

Ut diaconus, presente episcopo [presbytero], eucaristiam  [corporis Christi] populo,  si necesse sit, iussus eroget.


Aera 6 [i 1Kb] .

Chrismatis consecratio [confectio] et reconciliatio penitentium absque periculo mortis [Edd. om. abs. per. m.],  uel consecratio uirginum a presbyteris non fiat.

 [a 1Kb] De reconciliatione penitentium non fienda a presbyteris.---Presbyteri et diaconi preter episcopum nichil pretentent. Nam Domini populus ipsi commissus est, et pro animabus eorum ipse redditurus est rationem.


Canon Carthaginensis, era 2 [b 1Kb] .

Nemo in precibus uel Patrem pro Filio, uel Filium pro Patre nominet. Et cum altari assistunt [assistitur], semper ad Patrem dirigatur oratio.


Aera 3 [c 1Kb] .

Quicunque preces sibi aliunde  scribit, non eis utatur, nisi prius eas cum structioribus [instructioribus] fratribus contulerit.


[d 1Kb] Canon Maticensis de oblatione populi offerenda, era 6.

  Decernimus, ut omnibus diebus Dominicis, [altaris] sacra oblatio ab omnibus uiris et mulieribus offeratur tam panis quam uini: ut per has oblationes [immolationes],  peccatorum fascibus careant, et cum Abel uel ceteris iustis [offerentibus] mereantur esse consortes. Omnes autem qui  definitionem nostram per inobedientiam euacuare contendunt, anathemate percellantur.


Aera 8 [e 1Kb] .

 Reliquie sacrificiorum, que post missas [post peractam missam] in sacrario supersederint; quarta et sexta feria innocentibus [innocentes ab illo cuius interest ad ecclesiam adducantur] indicatur ieiunium [et indicto eis  ieiunio], et conspersas uino easdem reliquias omnes accipiant.


Canon Aurelianensis 2, era 14 [f 1Kb] .

 Missarum celebritas [celebratio]  in precipuis festiuitatibus, hora tertia inchetur: quo facilius ipso officio expedito, [g 1Kb] horis competentibus alia officia persoluantur.


Canon apostolorum, era 51 [h 1Kb] .

Qui non perseuerant in oratione, nec sanctam communionem percipiunt, uelut inquietudines Ecclesie commouentes communione priuentur.


Canon Agathensis, era 44.

Benedictionem super plebem in ecclesia dare, [fundere], aut penitentem in ecclesia benedicere presbytero  non licet [penitus non licebit]



CAPUT XXI. DE RELIQUIIS SANCTORUM ET ORATORIIS.


Canon Epaunensis, era 26 [can. 25].

Sanctorum reliquie in oratoriis uillaribus non  ponantur, nisi clericos cuiuscunque parechie uicinos esse contingat, qui sacris pignoribus [cineribus] psallendi frequentia famulentur. [i 1Kb] Quod si illi defuerint, non ante proprie [proprii] clerici [In edd. deest clerici] ordinentur, quam eis competens uictus et uestitus substantia deputetur.



CAPUT XXII. ALTARIA NON SACRANDA NISI LAPIDEA.


Canon Epaunensis, era 25 [can. 26].

Altaria nisi lapidea chrismatis [i 1Kb] unctione non sacrentur.



CAPUT XXIII. DE BAPTISMO.


Canon Maticensis, era 3 [k 1Kb] .

Relatione quorumdam comperimus quosdam [Edd.  om. quosdam] Christianos non obseruare legitimum baptisma, qui pene per singulos dies ac  natalitia martyrum filios suos baptizant, ita ut uix duo uel tres reperiantur in sancto Pascha, qui per aquam et Spiritum sanctum regenerentur. Idcirco censuimus ut ex hoc tempore nullus permittatur talia perpetrare, preter illos quos infirmitas nimia, aut dies extremus compellit [Add., filiis suis baptismum percipere]. Ideoque presentibus admonitionibus a suis erroribus uel ignorantia reuocati, omnes omnino a die quadragesima cum infantibus suis ad ecclesiam obseruare precipimus, ut impositionem manuum certis diebus adepti, et sacri olei liquore peruncti, legitimi diei festiuitate fruantur, et sacro baptismate regenerentur; quo possint, si uita comes fuerit, et  honoribus sacerdotalibus fungi, et singularis celebratione festiuitatis [celebrationis solemnitate frui].


Canon Laodicensis, era 45.

[l 1Kb] Quod non oportet quemquam ad baptisma post duas quadragesime hebdomadas admitti


Aera 46.

[m 1Kb] Quod oporteat eos qui ad baptisma ueniunt, fidem discere, et quinta feria hebdomade maioris episcopo aut presbytero memoriter reddere.


Aera 47.

[n 1Kb] Oportet eos qui in egritudine percipiunt baptismum, fidem perdiscere, et scire cuius muneris participes facti sunt.


Canon Africanus, era 23 [o 1Kb] .

Baptizandi nomen suum dent, et diu sub [Ed. om.  sub] abstinentia uini et carnium, ac manus impositione crebro examinati percipiant baptismum.


Aera 24 [p 1Kb] .

Neophyti aliquandiu et [Edd. om. et] a lautioribus epulis et spectaculis et coniugibus abstineant.


 Aera 41 [a 1Kb] .

Mulier baptizare non presumat.


Canon Aurasicorum, era 2 [b 1Kb] .

Nullum ministrorum, qui baptizandi recepit officium, sine chrismate usquam debere progredi, quia inter nos placuit [c 1Kb] semel chrismari. De eo autem qui in baptismate necessitate faciente  sine chrismate fuerit, in confirmatione sacerdos eum commoneat [d 1Kb] .


Canon Neocesariensis, era 6.

[e 1Kb] Pregnantes, si necesse sit, oportet baptizari. Nihil autem in hoc sacramento commune est illi, qui editur: quia uoluntas et liberum arbitrium in confessione declaratur.


Canon apostolorum, era 48 [f 1Kb] .

 [g 1Kb] Si quis iuxta preceptum Domini non baptizauerit in nomine Patris, et Filii, et Spiritus sancti, sed in tribus sine initio principiis, aut in tribus filiis, aut in tribus paracletis, deponatur.


Aera 49 [h 1Kb] .

[i 1Kb] Si quis non trinam mersionem unius mysterii celebrat, deponatur.


Canon Aurasicorum, era 11 [i 1Kb] .

Subito obtumescens [prout status eius est] baptizari aut penitentiam accipere potest; si uoluntatis preterite testimonia  iusta fuerint.


Aera 12 [can. 13].

Amentibus quecunque pietatis sunt, conferantur [conferenda].


 In epistola sancti Siricii pape, era 14.

[k 1Kb] Presbyter qui in uino baptizat proxima necessitate, ut eger non periclitetur, pro tali re nulla ei culpa ascribatur. Si uero aqua aderat, et necessitas talis non urgebat, hic communione priuetur, et penitentie submittatur. Infans uero ille, si in sancta Trinitate baptizatus est, in eo baptismo permaneat [l 1Kb] .


Aera 15.

[m 1Kb] Si infantem in periculo constitutum proxima  necessitate cum uase aut cum manibus aqua in nomine sancte Trinitatis baptizauerit, firmiter permanebit, presertim cum necessitas hoc exposcat [n 1Kb] .


Aera 16.

De presbytero qui ignorat orationem Dominicam.--- [o 1Kb] Presbyter qui orationem Dominicam non tenet, nec symbolum, neque psalmos, si episcopus fuit qui eum benedixit, hic primum omnium dignitatem, quam illicite presumpsit, amittat: et sub districta penitentia omni tempore uite sue in monasterio degat. Infantes uero, quos in sancta Trinitate baptizauit, baptizati permaneant.


Aera 17.

[p 1Kb] Qui uero ita baptizant, ut dicant: In nomine Patris mergo, in nomine Filii mergo, et Spiritus  sancti mergo. Hi qui ita sunt baptizati, etsi rustice, tamen in nomine sancte Trinitatis baptizati sunt


DE ITERATO BAPTISMO.


Aera 24.

 Qui ad iteratum baptismum suscipiendum, uel metu coacti, uel errore decepti sunt, et non se extra catholice fidei sacramentum egisse cognoscunt, non societatis nostre, nisi per manus impositionem episcopi, communionem recipiant, tempora uero episcopi constituente iudicio, prout conuersorum animos uiderit uel perspexerit esse deuotos, habentes etiam seniles etates, intuitus et periculorum egritudines. In quibus si quis ita grauiter urgetur, ut de salute eius desperetur, communionis gratia subueniatur.


 Canon apostolorum, era 46.

[q 1Kb] Si quis eum qui recte baptizatus est, sciens rebaptizauerit, deponatur.



CAPUT XXu. DE CONFIRMATIONE: ET PRANDIA IN ECCLESIA NON FIANT: ET QUOD DIE DOMINICO GENU NON FLECTATUR.


In epistola I Innocentii pape.

[r 1Kb] Liber [uerum et illa lectio] Actuum apostolorum asserit Petrum et Ioannem esse directos, qui tantum  [iam] baptizatis Spiritum darent. Nam presbyteris, seu extra episcopum, siue presente episcopo cum [Edd. om. cum] baptizant, chrismate ungere licet, sed quod ab episcopo fuerit consecratum, non tamen frontem ex eodem [oleo] signare, quod solis debetur episcopis, cum tradunt Spiritum paracletum.


Canon Aurasicorum, era 2 [a 1Kb] .

Cum chrismatis ipsius nonnisi una benedictio est, non preiudicans quidquam, sed ut [b 1Kb] non necessaria habeatur repetita chrismatio.


Canon Arelatensis, era 26 [c 1Kb] .

Hereticum [Hereticos] in mortis discrimine constitutum, si catholicus esse desiderat, et [si] episcopus desit, a presbytero cum chrismatis benedictione  consignari placuit.


Canon Epaunensis, era 16.

[Add. in edd.: presbyteros propter salutem animarum quam in cunctis optamus.] Desperatis et decumbentibus hereticis, si conuersionem subitam petant, a presbytero [uar. edd.] chrismate permittimus subueniri. Quod omnes conuersi, si sani sunt, ab episcopo nouerint expetendum.

[d 1Kb] Penitentibus autem chrismatis unctio infundi non potest, quia genus est sacramenti. Nam quibus reliqua sacramenta negantur, quomodo hoc genus [unum] putatur posse et credi [concedi]?


Canon Laodicensis, era 28.

De prandiis ecclesiarum.--- [e 1Kb] In ecclesia prandia fieri non debere.


 [f 1Kb] Canon Nicenus, era 20.

[g 1Kb] In die Dominico, et in diebus Pentecostes, ut omnia in uniuersis locis consonanter obseruentur, placuit sancto concilio stantes Domino uota persoluere.



CAPUT XXuI. DE PASCHA, ET DIE DOMINICO, ET RELIQUIS FESTIuITATIBUS.


Canon Arelatensis, era 1.

 Censuimus igitur Pascha Domini, per totum orbem uno die obseruari.


Canon Aurelianensis, era 22 [h 1Kb] .

Ut nulli ciuium  Pascha, Natale Domini, uel Quinquagesime solemnitates in uilla liceat celebrare,  nisi quem infirmitas probabitur tenuisse.


 Canon Maticensis, era 2 [i 1Kb] .

Pascha itaque nostrum, in quo summus Sacerdos ac Pontifex pro nostris delictis immolatus est [Al. add. nullam habens obnoxietatem peccati], debemus omnes festiue [festiuissime] colere, et sedule obseruationis sinceritate in omnibus uenerari: ut in illis sanctissimis septem diebus, nullus seruile opus audeat facere; sed omnes [simul] coadunati, hymnis paschalibus indulgentes  perseueranter nostre presentie deuotionem quotidianis sacrificiis ostentemus, laudantes creatorem ac regeneratorem nostrum uespere, mane et meridie.


Canon Maticensis, era 1 [i 1Kb] .

[k 1Kb] Custodite diem Dominicum, qui nos denuo peperit, et a peccatis omnibus liberauit. Nullus nostrum  [uestrum] litium fomitibus uacet, nullus causarum actiones exerceat, nemo sibi talem necessitatem exhibeat, que iugum ceruicibus iuuencorum imponere cogat. Estote omnes in hymnis et laudibus Dei, animo, corporeque intenti


Canon Aurelianensis, era 21 [l 1Kb] .

Quia persuasum est [populis] die Dominico cum caballis, et bubus, aut uehiculis itinera agi non debere: neque ullam rem ad uictum preparare, uel ad nitorem domus uel hominis pertinentem ullatenus exercere,  id statuimus ut die Dominico, quod ante fieri licuit, liceat. De opere tamen rurali, id est arata [m 1Kb] uinea, sectione, excussione, exarto, uel sepe  censuimus abstinendum; quo facilius ad ecclesiam uenientes, orationis gratie uacent. Quod si inuentus fuerit quis in operibus supra scriptis, que interdicta sunt, [se] exercere; qualiter emendari debeat non in Laici districtione, sed in sacerdotis castigatione consistat.


Canon Aurelianensis de misse exspectatione, era 24 [n 1Kb] .

Cum ad celebrandas missas [in Dei nomine] conuenit populus, non ante discedat quam misse compleantur [misse solemnitas compleatur]. Et ubi episcopus [o 1Kb] fuerit, benedictionem accipiant sacerdotis.


Aera 28 [p 1Kb]

 Episcopus si infirmitate non fuerit impeditus, ecclesie  cui proximus fuerit, die Dominico deesse non  licebit.


Canon Africanus, era 77 [a 1Kb] .

Qui Dominico die studiose ieiunat, non credatur catholicus.


Aera 78 [b 1Kb] .

Pasche solemnitas uno die et tempore celebranda.



CAPUT XXuII. DE IEIUNIO QUADRAGESIMAE uEL LETANIA.


Canon Aurelianensis, era 21 [c 1Kb] .

[Edd. add.: Id a sacerdotibus omnibus decretum est.] Ante Pasche solemnitatem non quinquagesima, sed quadragesima teneatur.


Canon Agathensis, era 12.

 Placuit ut omnes ecclesie filii, exceptis diebus Dominicis, in Quadragesima, [etiam die sabbato] sacerdotali ordinatione et districtionis comminatione ieiunent.


Canon Maticensis, era 9.

De canone legendo a missa sancti Martini, usque ad Natale Domini [d 1Kb] . Et a missa sancti Martini, usque ad Natale Domini feria II et Iu et uI sabbati  ieiunent: et sacrificia quadragesimali debeant ordine celebrari. In quibus diebus canones legendos [speciali definitione] sanximus pro ignorantia populi corrigenda.


Canon Aurelianensis, era 24 [e 1Kb] .

[Rogationes, id est] Letanias ante Ascensionem  Domini, ab omnibus ecclesiis placuit celebrari, ita ut premissum triduanum ieiunium in Dominice ascensionis die [festiuitate] soluatur. Per quod triduum serui uel ancille ab omni seruitio laxentur, quo magis plebs uniuersa conueniat, et quadragesimalibus cibis utantur [quo triduo omnes abstineant].


Aera 25 [f 1Kb] .

Clerici uero qui ad hoc opus sanctum uenire contempserint, uel adesse: ecclesiasticam  suscipiant disciplinam.


[g 1Kb] Canon Lugdunensis, era 6.

In prima hebdomada noui mensis, hoc est ante diem Dominicum, qui primus in ipso mense illuxerit, litanie, sicut ante Ascensionem Domini, [sancti Patres fieri decreuerunt, deinceps] ab omnibus Ecclesiis  [seu parochiis] celebrentur.


[h 1Kb] Canon Gangensis, era 19.

[i 1Kb] Si quis eorum, qui continentie studere possunt, absque necessitate corporea tradita in commune ieiunia, et ab omni Ecclesia custodita superbiendo dissoluit, anathema sit.


 DE IEIUNIO FERIAE SEXTAE.


In decretali Innocentii pape, era 3 [i 1Kb] .

Sabbato ieiunandum esse, ratio euidentissima demonstrat. Nam  si resurrectionem Domini nostri Iesu Christi, per singulos circulos hebdomadarum, ipsius diei imagine frequentamus, et sexta feria ieiunatur [ieiunamus] propter passionem Domini, sabbatum pretermittere non debemus, quod inter tristitiam et letitiam illius temporis uidetur inclusum. Nam utique constat, biduo isto uel apostolos,  uel maiores in merore fuisse:  et in tantum eos ieiunasse, ut nec sacramenta penitus celebrarent.



CAPUT XXIX. DE HOC QUOD OFFERTUR AD ALTARE, uEL QUOD OFFERTUR AD DOMUM SACERDOTIS: uEL DE OBLATIONE.


[k 1Kb] Canon Maticensis, era 4.

 Omnibus Dominicis diebus oblatio  tam panis quam uini ab omnibus uiris ac mulieribus in Ecclesia offeratur. Qui uero per inobedientiam hoc contempsit anathema sit [euacuare contendunt . . . sint].


Canon Gangensis de oblationibus diebus Dominicis, era 8 [l 1Kb] .

[m 1Kb] Si quis oblationes, fructus uel primitias ecclesie debitas uoluerit extra ecclesiam accipere uel dare sine conscientia episcopi, anathema sit.


Canon Hipponiensis, era 38 [n 1Kb] .

Nec amplius de primitiuis in altare [sacrificiis] offeratur, quam de uuis et frumentis.  Alia omnia ad domum sacerdotis deferantur ad benedicendum.



CAPUT XXX. DE COMMUNIONE, ET UT POPULUS MISSAS PERSPECTET.


Canon Antiochensis, era 2.

[o 1Kb] Omnes qui ingrediuntur ecclesiam, nec communicant in oratione cum populo, sed pro quadam intemperantia sese a perceptione sancte communionis auertunt: tandiu de ecclesia remoueantur quandiu per confessionem ac penitentiam indulgentiam consequantur.


Canon Agathensis, era 14 [can. 18].

De communione secularium.---Seculares uero, qui Natale Domini, Pascha, Pentecostem non communicauerint, inter catholicos non habeantur [catholici  non credantur].


Canon Maticensis, era 6 [p 1Kb] .

Nullus presbyter confertus cibo, aut crapulatus uino, sacrificia contrectare, aut missas facere [priuatis festisque diebus concelebrare] presumat.  Quod si presumpserit, amittat honorem.


 Canon Laodicensis, era 13 [a 1Kb] .

[b 1Kb] Solis autem ministerio deditis, ad altare ingredi, et ibidem communicare licebit.


Aera 44.

[c 1Kb] Mulieres ad altare ingredi non oportet.


Aera 57 [d 1Kb] .

Non oportet in domibus oblationes a sacerdotibus consecrari.


Canon Nicenus, era 14 [e 1Kb] .

Generaliter autem cuilibet in exitu posito poscenti communionem tribui ab episcopo probabiliter ex oblatione decebit.



CAPUT XXXI. DE PRAEDICATIONE.


Canon Arelatensis, era 2 [f 1Kb] .

 Hoc etiam pro edificatione omnium ecclesiarum, et pro utilitate totius populi placuit, ut non solum in ciuitatibus, sed etiam in omnibus parechiis uerbum faciendi daremus presbyteris potestatem: ita ut si presbyter pro infirmitate non potuerit predicare, sanctorum Patrum homilie a diacono recitentur. Si enim digni sunt diaconi, quod Christus in Euangelio locutus est, legere; quare indigni uideantur sanctorum expositiones publice recitare?


Canon Africanus, era 30 [g 1Kb] .

Sacerdote in ecclesia uerbum faciente, qui egressus de auditorio fuerit, excommunicetur.


Aera 33 [h 1Kb] .

Qui die solemni pretermisso ecclesie conuentu ad spectacula uadit, excommunicetur.


 Aera 34 [i 1Kb] .

Mulier, quamuis docta et sancta, uiros in conuentu docere non presumat


Aera 38 [i 1Kb] .

Laicus, presentibus clericis, nisi ipsis iubentibus, docere non presumat.



CAPUT XXXII. DE HOSPITALITATE.


Canon Africanus, era 56 [k 1Kb] .

Episcopi uel presbyteri, si causa uisitande ecclesie alterius episcopi  ueniant, in gradu suo suscipiantur: et tam ad uerbum faciendum quam ad oblationem consecrandam inuitentur.


Canon Nicenus, era 20 [l 1Kb] .

 Si aliquis uim perpessus est, et inique expulsus, et uenerit ad aliam ciuitatem, non prohibeatur immorari;  quandiu aut redire possit, aut iniuria eius remedium acceperit, etiam larga beneuolentia et humanitas exhibenda est ei.


Canon Maticensis, era 11 [m 1Kb] .

 Hospitalitate  reconciliari si quis nostrum non admonuerit, aut exemplo [exemplum] exhortationis sue, aut ipse se prius operari non [opere non] comprobauerit, indignationem procul dubio incurrit Domini maiestatis. Predicetur hoc iuxta  possibilitatem nostre mediocritatis in auribus omnium Christianorum.



CAPUT XXXIII.


Canon Maticensis, era 12 [n 1Kb] .

 Decernimus ut mos antiquus a fidelibus reparetur, et decimas ecclesiasticis  famulantibus ceremoniis populus omnis inferat. Quas sacerdotes, aut in pauperum usum, aut in captiuorum redemptionem prorogantes, suis orationibus populo pacem ac salutem impetrent. Si quis autem contumax nostris statutis saluberrimis fuerit, a membris Ecclesie [Edd. add. omni tempore] separetur.



CAPUT XXXIu. [o 1Kb] DE uIDUIS, PUPILLIS ET PAUPERIBUS, INFIRMIS ET CARCERARIIS, ET DE LEPROSIS.

Pauperes et senes ecclesie plus ceteris honorandos. [p 1Kb] uidue que corpore debiles sunt, sumptu ecclesie, cuius uidue sunt, sustententur.


Aera 58 [q 1Kb] .

Ad reatum episcopi uel presbyteri pertinet, qui parechie preest, si sustentande uite causa adolescentiores  uidue uel sanctimoniales clericorum familiaritatibus subiiciantur.


Aera 19 [r 1Kb]

Eorum qui pauperes opprimunt, dona a sacerdotibus refutanda.


Canon Maticensis, era 7 [s 1Kb] .

Decernimus ut iudices non prius uiduas et pupillos conueniant, nisi [quam] episcopo nuntiauerint cuius sub uelamine degunt. Quod si episcopus presens non fuerit, archidiacono uel presbytero cuidam [Edd. om. cuidam] denuntietur, ut pariter [sedentes] causas eorum communi deliberatione terminent [causis eorum terminos figant] ita iuste ac recte, ut deinceps de talibus antedicte persone non quassentur [t 1Kb] . Quod si is qui iudex est, aut impetitor eis iniuriam gesserit,  aut definitionem tanti concilii transgressus fuerit, a communione suspendatur.


 Canon Aurelianensis, era 12 [a 1Kb] .

Episcopi  pauperibus uel infirmis, qui debilitate faciente non possunt suis manibus laborare, uictum et uestitum, inquantum possibilitas est [habuerit], largiantur.


Canon Lugdunensis, era 6 [b 1Kb] .

Placuit [etiam uniuerso concilio] ut uniuscuiusque ciuitatis leprosis, qui intra territorium ciuitatis ipsius sunt [nascuntur aut uidentur consistere], ab episcopo Ecclesie ipsius alimenta et uestitus  sufficienter administrentur; ut illis per alias ciuitates uagandi licentia denegetur.  Ut episcopus gubernet nationem uiduarum, et pupillorum, ac peregrinorum non per seipsum, sed per archidiaconem uel per archipresbyterum agat.


 Canon Aurelianensis, era 17 [c 1Kb] .

Hi qui [pro quibuscunque culpis] in carceribus deputantur, ab archidiacono seu preposito ecclesie singulis diebus Dominicis requirantur, ut necessitas uinctorum secundum preceptum diuinum misericorditer subleuetur; atque a pontifice [d 1Kb] instituta fideli et diligenti persona, que necessaria sunt prouideat: ut competens uictus de domo ecclesie tribuatur.


Aera 20 [e 1Kb] .

Hoc  per omnia prouideatur, ut non his desit misericordia [misericordie cura], quos per duram infirmitatem intolerabilis constringit inopia.



CAPUT XXXu. QUALITER RES ECCLESIAE EPISCOPUS DISPENSET uEL REGAT: ET DE HIS QUAE IN ALTARI DANTUR: ET DE BASILICIS PER PAReCHIAS


Canon Aurelianensis, era 10 [f 1Kb] .

De his que in altario [oblatione fidelium] conferuntur medietatem sibi episcopus uindicet, et medietatem  clerus accipiat secundum gradum uniuscuiusque dispensandam, prediis de omni commoditate in episcoporum potestate durantibus.


Aera 11 [g 1Kb] .

De his que in parochiis, in terris, uineis, mancipiis, atque peculiis  quecunque fideles obtulerint, antiquorum canonum statuta seruentur, ut omnia in episcopi potestate consistant. De his tamen que in altario accesserint, tertia fideliter [episcopis] deferatur.


 Aera 14.

Omnes basilice que per diuersa constructe sunt loca [uel quotidie construuntur, placuit, secundum priorum canonum regulam] in eius episcopi, in cuius territorio site sunt, potestate consistant.


Canon Africanus, era 4 [h 1Kb] .

Ut episcopus uilem supellectilem, et mensam, ac uictum pauperem habeat, et dignitatem suam auctoritate  [dignitatis sue auctoritatem] fidei et uite meritis querat.


Aera 15 [i 1Kb] .

Ut episcopus rebus Ecclesie, tanquam commendatis, non tanquam propriis utatur.



CAPUT XXXuI. DE REBUS QUAS SACERDOS SUIS CLERICIS DEDIT.


Canon Lugdunensis, era 5 [i 1Kb] .

 Res uel quascunque munificentias, quas clericis aut seruientibus sue Ecclesie [siue de rebus Ecclesie in usum, aut de propriis in proprietatem]  sacerdos dederit, subsequentes pontifices non auferant [nullatenus auferre presumant]. Si quid tamen culpe exstiterit, pro qualitate personarum, uel regula canonum precedentium, in  persona habeatur, non in facultate districtio.



CAPUT XXXuII. DE REBUS QUAE ECCLESIIS DANTUR.


[k 1Kb] Canon Aurelianensis, era 5.

Si que oblationes in quibuslibet rebus atque corporibus collate fuerint, basilicis in ciuitatibus constitutis, ad potestatem episcopi redigantur: et in eius sit arbitrio quod ad reparationem ecclesie aut obseruantium ibi substantiam deputatur. De facultatibus uero parochiarum uel basilicarum in pagis [ciuitatum] constitutis,  per omnia singulorum locorum consuetudo seruetur.


Canon Agathensis, era 6.

Pontifices uero [quibus in summo sacerdotio constitutis], cum ab extraneis duntaxat aliquid, aut cum  ecclesia, aut sequestratim, aut dimittitur, aut donatur , non quasi suum proprium, sed quasi dimissum ecclesie inter facultates ecclesie computabunt. Quia iustum est ut sicut sacerdotes habent quod ecclesie donatum [dimissum] est, ita et ecclesia habeat quod relinquitur sacerdoti.


Canon Epaunensis, era 14.

Quisquis Clericus aliquid de munificentia ecclesie cui seruierat adeptus, et ad summum sacerdotium alterius ciuitatis [est aut] fuerit ordinatus, quod dono accepit, reddat: quod usu uel proprietate secundum instrumenti seriem probatur habuisse [emisse] possideat.



CAPUT XXXuIII. DE REBUS ECCLESIAE ABSTRACTIS ET CONTRADICTIS.


Canon Africanus, era 50 [l 1Kb] .

Irrita erit episcopi uel donatio, uel uenditio, uel commutatio ecclesiastice rei absque conuentu [conniuentia] et subscriptione clericorum.


Aera 86 [m 1Kb] .

Qui oblationes defunctorum negant ecclesiis, aut  cum difficultate reddunt, tanquam egentium necatores excommunicentur.


Canon Aurelianensis, era 26 [a 1Kb] .

Abbatibus, presbyteris ceterisque ministris, de rebus ecclesiasticis uel sacro ministerio [b 1Kb] deputatis, uel alienare uel obligare absque subscriptione episcopi sui non liceat. Quod quicunque presumpserit, degradetur communione concessa, et quod temere alienatum [presumptum] est, ordinatione episcopi reuocetur.


Aera 13 [c 1Kb] .

Rebus ecclesie quibuscunque modis alienatis dispendio ecclesie [instrumentis inutiliter in dispendium ecclesie obligata noscuntur], si intra tricennaria tempora repetitio suppetit [que acta sunt], suffragante  iustitia per publicum [aut electorum] iudicium reuocentur. Quod si is, qui res  Ecclesie tenet, admonitus iudicium declinauerit, quousque ad discussionem ueniat, aut res ecclesie restituat, communione priuetur.


Aera 25 [d 1Kb] .

Si quis res ecclesie debitas, uel proprias [sacerdotis horrende cupiditatis instinctu] occupauerit, uel retinuerit  aut per hoc in iudicium electorum uenire distulerit, usque ad restitutas ipsas res communione priuetur. Similiter ille [similis etiam his . . . retinuerint . . . presumpserint] qui oblationes defunctorum iuste [legaliter] dimissas retinuerit uel assignare presumpserit. Simili etiam sententie subiacebit ille qui hoc quod [pro deuotione  sua] ecclesie dedit, reuocare presumpserit.


Canon Lugdunensis, era [e 1Kb] 2.

Id conuenit inuiolabiliter obseruari, ut testamenta que clerici [episcopi, presbyteri, seu inferioris ordinis clerici] propria uoluntate confecerint, uel donationes, aut quecunque instrumenta, omni [propria uoluntate confecerint, et alia que add.] possibilitate [stabilitate] subsistant. Id precipue statuentes, ut si quorumcunque [religiosorum] uoluntas, aut necessitate, aut simplicitate, a legum secularium ordine discrepauerit [uisa fuit discrepare], uoluntas tamen defunctorum debeat inconcussa manere.  De quibus rebus si quis aliquid alienare presumpserit, usque ad restitutionem [usque ad emendationis sue, uel restitutionis tempus] rei oblate  a consortio ecclesiastico et omnium Christianorum [conuiuio] habeatur extraneus [alienus].


Canon Aurelianensis, era [f 1Kb] 19.

Qui pro deuotione sua [oblationis studio] in campis, uel uineis aliquid, etiam sine scripto [absque scriptura] probatur dedisse [contulisse]; si ipsemet  uel quilibet ea alienauerit, quoadusque talia peruasa [Edit. ult. male, peruersa] restituerit, communione priuetur.


 Canon Epaunensis, era 7 [Can. 8].

Presbyter dum diecesim tenet, de his que emerit, aut ecclesie nomine scripturam faciat, aut ab eius quam tenet [tenuit] ecclesie ordinatione discedat.


Aera 17.

Si episcopus per testamentum de rebus ecclesie [condito testamento aliquid de ecclesiastici iuris proprietate] delegauerit, aliter non ualebit, nisi tantum [uel] de iuris proprii facultate suppleuerit.


Aera 18.

Clerici qui etiam sine precatoriis quibuslibet, diuturnitate [qualibet diuturnitate temporis] res de ecclesie remuneratione possederint [cum auctoritate domini gloriosissimi principis nostri], in ius proprietarium  prescriptione temporis non uocentur, dummodo pateat res ecclesie fuisse.


Canon Agathensis, era 4.

Nullus [clerici etiam, uel seculares qui] oblationes parentum, aut donatas, aut testamentis relictas, aut quod ipse donauit [retinere perstiterint], auferat [ecclesiis uel monasteriis crediderint auferendum]. Qui fecerint  quoadusque ea reddant, ab ecclesia excludantur.


Aera c. 32. [Can. 33]

Episcopus qui filios aut nepotes non habet , non alium quam ecclesiam relinquat heredem. Quod de ecclesia absque ipsius causa distraxit [si quid de ecclesia non in ecclesie causa aut necessitate presumpsit], irritum habeatur. Qui uero filios habet, et  de bonis que reliquit, ab heredibus eius indemnitates ecclesie consolentur [indemnitatibus ecclesie consulatur].


Canon apostolorum, era [g 1Kb] 38.

Omnium negotiorum ecclesiasticorum iura episcopus habeat, et ea uelut Deo contemplante dispenset: nec liceat aliquid ex his presumere, aut parentibus propriis condonare. Quod si nauperes sunt, tanquam pauperibus subministret, ne parentum occasione ecclesie depredentur.


In epistola [h 1Kb] Symmachi pape.

Possessiones ecclesie [quas unusquisque ecclesie proprio dedit aut reliquit arbitrio] episcopi  alienare quibuslibet titulis aut contractibus non presumant  [uel sub quocunque argumento non patimur]: nisi forsitan clericis , quorum meritis aut monasterii, religionis intuitu, aut in peregrinos necessitas largiri suaserit. Sic tamen hec ipsa non perpetuo, sed donec uixerint, teneant.


Canon Ancyritanus, era 16.

[i 1Kb] Si res ecclesie presbyter uendiderit, rescisso contractu ad ius ecclesiasticum reuocentur. In iudicio autem episcopi erit, si pretium debeat recipere emptor;  quia sepe contingit distractarum redditus ampliore summa pro accepto pretio reddidisse.


Canon Agathensis, era 6.

Quidquid per fidei commissum dimittitur ecclesie [aut sacerdotis nomine aut ecclesie] aut custodi, inter facultates ecclesie non computabitur [ecclesia computare aut retinere non poterit].


Aera 7.

Casellas uero, uel mancipia [mancipiola ecclesie],  aut uasa ministerii ecclesie nullo modo possunt alienare. Quod si necessitas compellit certa pro utilitate ecclesie, ut aliquid distrahatur, apud duos uel tres prouinciales episcopos causa necessitatis comprobetur, ut ab ipsis uenditio roboretur; aliter, non  ualebit.


Canon Aurelianensis, era 15 [a 1Kb] .

Si clericus aut laicus sub potentum patrocinio [nomine] res ecclesie [ad ius ecclesie pertinentes] contempto pontifice petierit uel possederit [petere seu possidere presumpserit], [primum] admoneatur que abstulit ciuiliter reformare.  Si contempserit  a liminibus ecclesie cerceatur, donec ea cum satisfactione restituat.


In epistola Siricii pape, era 2.

[b 1Kb] Si per simplicem episcopum res ecclesie amisse fuerint, successori eius suggerendi aditus non negetur; et iuxta sententiam canonum ecclesie preiudicium nullo tempore fiat, quia una est toto orbe diffusa.


 Canon Milituensis, era 13.

[c 1Kb] Si quis munuscula cuiuscunque qualibet scriptura collata ecclesie fraudauerit, inuaserit, retinuerit, subrepserit, et a sacerdote commonitus statim collata non reddiderit, communione pellatur.


Canon Agathensis, era 26.

Si clericus [quis de clericis] documenta, quibus ecclesiam possederit [ecclesie possessio firmatur],  suppresserit, negauerit, aut aduersariis tradiderit, quidquid per abstinentiam [absentiam] documentorum damnum ecclesie illatum fuerit, de propriis facultatibus reddat, et communione priuetur. Is etiam, qui in damno ecclesie instrumenta sollicitauerit [impie sollicitatis traditoribus], uel susceperit,  pari sententia feriatur.


Canon Aurelianensis, era 33 [d 1Kb] .

Quisquis agellum ecclesie a sacerdote ceperit possidendum [in die uite sue pro quacunque misericordia a sacerdote, cui potestas est], quodcunque ibidem profecerit, alienandi nullam habeat potestatem: nec [sibi] parentes ipsius aliquid exinde [ex ea re estiment uindicandum.


 Canon Carthaginensis, era 32 [e 1Kb] .

Clerici qui aliquid comparant nomine suo, tanquam rerum Dominicarum inuasores teneantur [inuasionis crimine teneantur obnoxii], nisi in ecclesia sua eadem intulerint [Admoniti ecclesie eadem ipsa contulerint]. Si autem [ipsis proprie aliquid liberalitate alicuius, uel successione cognationis] ex propria successione eis aliquid obuenerit, faciant exinde quod eorum proposito congruit. Quod si a suo proposito [retrorsum] exorbitauerint, honore ecclesiastico indigni, tanquam reprobi iudicentur.



CAPUT XXXIX. DE CAUSANTIBUS ET IUDICIBUS.


Canon Africanus, era 3 [f 1Kb] .

 Ut episcopus nullius causam audiat absque presentia clericorum suorum, quia irrita erit sententia episcopi, nisi clericorum presentia confirmetur.


Aera 10 [g 1Kb]

Ut episcopus accusatores fratrum excommunicet. Et si emendauerint uitium, recipiantur ad communionem, et non ad clerum.


Aera 30 [h 1Kb]

Catholicus qui causam suam [siue iustam siue iniustam] ad iudicium alterius fidei iudicis prouocat, excommunicetur.


Aera 42 [i 1Kb] .

Querendum in iudicio, cuiusnam sit sationis, cuius fidei is qui accusat, et qui accusatur. Falsus accusator extra Ecclesiam fiat, donec penitendo se  emendet.


Aera 52 [i 1Kb] .

Caueant iudices ecclesie, ne absente eo cuius causa uentilatur, sententiam proferant; quia irrita erit, imo et causam in synodo profecto dabunt.


Aera 53 [k 1Kb] .

Episcopus  dissidentes homines, ad pacem magis quam ad iudicium cohortetur.


Canon Chalcedonensis, era 4 [Can. 9].

[l 1Kb] Non oportet clericos habentes inuicem aduersum se negotia relinquere proprium episcopum, et ad secularia iudicia conuolare: sed magis apud synodum iudicentur.


DE CLERICIS QUI AD SAECULARE IUDICIUM CONuOLANT.


Canon Agathensis, era 31 [Can. 32]

 Clericus ne quemquam presumat apud secularem iudicem, episcopo non permittente, pulsare: si pulsatus fuerit, respondeat, non proponat: nec audeat criminale negotium ad seculare iudicium perferre [in iudicio seculari proponere]. Si quis secularium per calumniam ecclesiam aut clericum fatigauerit [fatigare tentauerit, et uictus fuerit], ab ecclesie liminibus, et a communione [catholicorum] arceatur  usque ad dignam penitentiam [nisi digne penituerit].


Canon Aurelianensis, era 35 [a 1Kb] .

Clericus [cuiuslibet gradus] sine pontificis sui permissu, nullum ad seculare iudicium presumat attrahere: neque laico [inconsulto sacerdote] liceat clericum in seculare iudicium exhibere.


Canon Maticensis, era 10 [b 1Kb] .

Et ne clericus inscio episcopo de ecclesia abstrabatur, aut iniuriam aliquam patiatur: sed si quis aduersus clericos aliquid habuerit, in notitiam episcopi producat, et ipse iustitia preeunte discutiat causas.


Aera 22 [c 1Kb] .

Neque  iudex clericum absque causa criminali,  hoc est, homicidio, furto aut maleficio, ad iudicium pertrahat. Quod si fecerit, quandiu episcopo [loci illius] uisum fuerit: ab ecclesia [ecclesie liminibus] arceatur, et communione priuetur.


Aera 18 [d 1Kb] .

Qui innocentes [e 1Kb] ad principes uel ad iudices accusant, si clericus [honoratior] est, degradetur [ab officii sui ordine regradetur]: si uero laicus, communione priuetur.


Canon Carthaginensis, era 12.

[f 1Kb] Si inter episcopos de rebus terrenis contentio orta fuerit, inter anni spatium per epistolas fratrum commoniti aut inter se aut in presentia electorum negotium sanare festinent. Quod qui distulerit, donec ipsa causatio abrogetur, a caritate fratrum habeatur  extraneus.


In epistola Siricii pape, era 52.

De rebus ecclesie orta contentio ad metropolitanum deducatur. Nihil liceat ante principem ulla ratione suspendi, sed episcoporum iudicio terminetur.



CAPUT XL. DE EPISCOPO, uEL CLERICIS ACCUSATIS ET ACCUSATORIBUS EORUM.


Canon Nicenus, era 14 [g 1Kb] .

[h 1Kb] Si episcopus iudicatus fuerit in alia causa, et ipse uoluerit, renouetur concilium: et scribatur ab episcopis qui causam examinauerunt Romano episcopo, et ut ipse iudicauerit impleatur.


Aera 3 [i 1Kb] .

 [i 1Kb] Alius uero episcopus in loco eius, qui Romanum episcopum appellauit, non ordinetur ante examinationis causam.


Canon Antiochenus, era 16 [Can. 14].

[k 1Kb] Si contigerit ut episcopus de criminali causa accusetur, et diuerse sententie contra eum apud episcopos proferantur; placuit metropolitanum alterius prouincie reuocari, et aliquot cum eo episcopos; ut  ipsi dirimant questiones, et firmum probetur iudicium.


Aera 14 [Can. 15].

[l 1Kb] Qui ab omnibus episcopis comprouincialibus consonam recepit sententiam, ab aliis ulterius iudicari non poterit, nisi episcopum Romane Ecclesie appellauerit, ut renouetur examen.


Canon Carthaginensis, era 2 [m 1Kb]

Quisquis episcoporum accusatur, ad primatem prouincie ipsius causam deferat accusator, nec a communione suspendatur, cui crimen intenditur, nisi ad causam dicendam [electorum iudicium die statuta] primatis litteris conuocatus minime occurrerit, hoc est inter [infra] spatium mensis ex die qua eum litteras accepisse constiterit. Quod si [aliquas] ueras  causas necessitatis probauerit , pro quibus non occurrerit, intra alium mensem cause sue dicende [integram] habeat facultatem; uerum post mensem secundum tandiu non communicet, donec purgetur. Si autem nec ad concilium anniuersarium  occurrerit, ut uel ibi cause sue terminentur, ipse in se damnationis sententiam dixisse iudicetur. Tempore sane quo non communicat, nec in sua plebe [ecclesia uel parecia] communicet. Accusator autem eius, si nunquam diebus dicende cause defuerit, a communione non remoueatur. Si uero aliquando defuerit, [subtrahens se] restituta  communione episcopo, ipse remoueatur [a communione accusator]; ita tamen, ut ipsi donetur [ipsi non adimatur] facultas cause peragende, si se  ad diem occurrere  uoluisse, sed non potuisse probauerit.  Ad accusandum tamen uel arguendum ne quis admittatur, nisi qui proprias causas, non tamen ecclesiasticas dicere uoluerit. [n 1Kb] Si presbyter aut diaconus fuerint accusati, adiuncto sibi ex uicinis locis [cum proprio episcopo] legitimo numero collegarum [quos ab eodem accusati petierint,] in presbyteri nomine sex, in diaconi tres episcopi ipsorum causas discutiant, eadem dierum uel dilationum, et a communione remotionum, et discussione personarum, inter accusatores et eos qui accusantur, forma seruata. Reliquorum [clericorum] autem causas solus etiam episcopus loci cognoscat et finiat.


Aera 79.

 Si episcopus clerico uel laico crimen iniunxerit, deducatur ad probationem.


Canon Hipponiensis, era 67 [o 1Kb] .

Clerici  accusati pro crimine, si innocentiam suam uoluerint asserere, intra annum excommunicationis hoc faciant. Si uero intra annum causam suam non purgauerint [purgare contempserint],  nulla eorum uox  de hac causa postea [penitus] audiatur.


Canon Carthaginensis, era 1 [a 1Kb] .

Si quis episcoporum uel clericorum , relicto ecclesiastico iudicio, publicis se purgare uoluerit iudiciis, etiamsi pro illo fuerit prolata sententia, locum suum amittat; hoc in criminali causa. In titulis uero perdat quod euicit, ut [cui enim ad eligendos iudices] undique Ecclesie  pateat auctoritas. Ipse se indignum fraterno consortio iudicat, qui de uniuersali Ecclesia male sentiendo, de seculari iudicio poscit auxilium; cum Apostolus priuatorum Christianorum causas ad Ecclesiam deferri [atque ibi determinari] precipiat.  Si a quibuscunque iudicibus ecclesiasticis, ubi est maior  causa, fuerit prouocatum, non eis obsit, quorum fuerit soluta sententia; si conuinci non potuerint, uel inimico animo iudicasse, uel aliqua cupiditatis gratia [uel aliqua cupiditate uel gratia] deprauati. Sane si ex consensu partium iudices electi fuerint, etiamsi hic minus habeatur [etiam a pauciore numero, quam constitutum est, non liceat prouocari], recte ad accusationem non admittitur qui excommunicatus est.


Aera 2 [b 1Kb] .

Liberti non admittantur, ut dominos suos accusent, nec omnes quos ad accusanda crimina publice leges non admittunt, et omnes etiam quos infamis macula aspersit, id est [histriones] turpitudinibus subiecti [subiecte persone]; nec heretici, siue pagani, aut  Iudei. Sed tamen  in causis propriis omnibus permittitur accusare, etiam illis quibus aliunde denegatur accusandi facultas.  Quotiescunque clericis [ab accusatoribus] multa obiiciuntur crimina, et unum [et unum ex his de quo prius egerit], quod primum accusatores proposuerint, probare non potuerint, ad cetera nullatenus [iam non] admittantur. Testes autem illi non recipiantur, qui ad accusationem admitti prohibentur [nec ad accusationem precepti sunt]; nec ii quos accusator de domo sua ad testimonium adduxerit, neque  illi qui infra annos quatuordecim sunt.


Aera 3 [c 1Kb] .

Accusatus uel accusator, si in eo loco  ubi causa agitatur, metuit aliquam uim [temerarie multitudinis],  locum sibi eligat proximum, quo non sit difficile testes producere; et ibi causa finiatur.


Aera 30 [d 1Kb] .

Catholicus qui causam suam [Add., siue iustam siue iniustam] ad iudicium iudicis [alterius fidei] non catholici prouocat, excommunicetur.


 Aera 46 [e 1Kb] .

Qui frequenter litigat, et ad accusandum [causandum] facilis est, eius testimonium nemo absque grandi examinatione [examine] recipiat.


Aera 8.

[f 1Kb] Qui maioribus sceleribus irretitus est, uocem aduersum maiorem natu non habeat accusandi.


In epistola [g 1Kb] Siluestri pape.

Siluester papa in gremio synodi constitutus dixit: Presbyter aduersus episcopum, diaconus aduersus presbyterum, uel alii inferiores ordines aduersus superiores non dent accusationem.  Et non damnetur summus presul nisi a 72 testibus; non damnetur presbyter nisi a 43 testibus; diaconus cardine constitutus urbis Rome non damnetur nisi in  36 testibus; subdiaconus uel alii minores ordines non damnentur, nisi in 7 testimonia.


Canon Chalcedonensis, era 32.

[h 1Kb] Clericos aut laicos accusantes episcopos uel clericos, passim et sine probatione ad accusationem recipi non debere, nisi prius discutiatur existimationis opinio. [i 1Kb] Placuit, ut semper in accusatione clericorum fides et uita blasphemantium perscrutetur. Nam fideles omnes actus hominis debet precedere, quia dubius in fide infidelis. Nec eis omnino est credendum qui aut ueritatis fidem ignorant, aut non recte conuersationis ducunt, quoniam tales facile et indifferenter lacerant et criminantur recte pieque uiuentes.


Aera 33.

 [i 1Kb] Ut nullus iudex neque presbyterum, neque diaconum uel clericum, ac iuniores ecclesie sine conscientia pontificis per se distringat, aut damnare presumat. Quod si fecerit, ab ecclesia cui irrogare iniuriam dignoscitur, tandiu sit sequestratus, quandiu reatus sui temeritatem corrigat et emendet.



CAPUT XLI. DE CLERICIS USURARIIS, ET EBRIOSIS, ET FIDEIUSSORIBUS: CONTRA CONuIuIA, uEL CANTICA TURPIA, ET ALIA PLURA HIS SIMILIA.


Canon Nicenus, era 19.

[k 1Kb] Et ne quis clericus usuras accipiat, aut frumenti uel uini ampliationem, [quod solet] in nouo datum  sexcuplum uel duplum recipi. Quod si fecerit, tanquam turpis lucri reum abiiciendum.


Canon Arelatensis, era 19 [l 1Kb] ,

Ministros [De ministris] qui fenerant, placuit iuxta formam diuinitus datam a communione abstineri.


 [a 1Kb] Canon Cesariensis, era 9.

[b 1Kb] Nullus clericorum amplius recipiat, quam quod commendauerit, siue pecuniam siue quamlibet speciem.


Canon Sardicensis, era 18.

[c 1Kb] Clerici fenerantes et qui centesimas exigunt uel usuras ex quolibet negotio, deiiciantur ex clero.


Canon Arelatensis, era 14 [d 1Kb] .

Si quis clericus pecuniam dederit ad usuram, aut conductor aliene rei fuerit [uoluerit esse], aut turpis lucri gratia genus aliquod negotiationis exercuerit, et officio et communione priuetur [depositus a communione alienus fiat].


Canon Agathensis, era 39 [e 1Kb] .

Clericum quem ebriosum fuisse constiterit, ut  ordo pandit [patitur], aut XXX dies a communione  suspendatur, aut corporali subdatur supplicio.


Canon Laodicensis, era 24.

[f 1Kb] Presbyteros, monachos, uel continentes non oportet ingredi tabernas.


Aera 52 [g 1Kb] .

Non oportet sacerdotes uel clericos, ex collatis uel comessationibus conuiuia celebrare: hoc autem nec laicis potest congruere.


Canon Agathensis, era 39.

Presbyteri uel [diacones uel subdiacones, uel deinceps] ceteri ministri, quibus licentia non est uxores habere, aliorum [alienorum] conuiuia nuptiarum euitent , ne auditus aut uisus  sacris mysteriis deputatus polluatur turpium spectaculorum, atque uerborum ambagibus [contagione].


Canon Cesariensis, era 7.

[h 1Kb] Presbyteros secularium nuptiarum conuiuiis interesse non debere: maxime cum competat secundis nuptiis peonitentiam tribuere.


Canon Africanorum era 73 [i 1Kb] .

Clericum scurrilem, et uerbis turpibus iocularem, ab officio retrahendum.


Aera 74 [i 1Kb] .

Clericum per creaturas iurantem acerrime iurgandum; si perseuerauerit in iudicio, excommunicandum.


Aera 75 [k 1Kb] .

 Clericum inter epulas cantantem, supradicta sententia [supradicte sententie seueritate] cercendum.


 Aera 79 [l 1Kb]

Clericus, quamuis uerbo Dei eruditus  artificio suo uictum querat.


Aera 70 [m 1Kb] .

Clericus hereticorum et schismaticorum conuiuia et sodalitates deuitet.



CAPUT XLII. UT CLERICI NON NEGLIGANT OFFICIUM SUUM, ET NON SINT CONDUCTORES, ET CONTUMACES, ET A SAECULARIBUS ABSTINEANT.


. . . . . . . . .

[n 1Kb] Nulli liceat episcopo, uel clericorum, neque monachorum possessiones conducere, aut negotiis secularibus se miscere. Propter pupillorum, si forte leges imponant, inexcusabilem curam, aut ciuitatis  episcopus ecclesiasticarum rerum sollicitudinem habere precipiat, aut orphanorum et uiduarum, que sine ullo prouisore sunt: et propter timorem Domini causa deposcat.


Canon Aurelianensis, era 13 [o 1Kb] .

[p 1Kb] Episcopus, presbyter, uel diaconus ad tutele curam non implicentur.


Canon Africanus, era 27 [q 1Kb] .

Nullus clericorum, uel alia quecunque persona alterius cuiusque ecclesie res aut petat, aut presumat accipere. Quod si fecerit, tandiu habeatur communione suspensus quousque res restituantur sue ecclesie.


Aera 11 [r 1Kb] .

Clericus per plateas et andronas , sine  certa necessitate sui officii non ambulet.


Aera 9 [s 1Kb] .

Clericus uictum et uestitum sibi artificiolo uel agricultura, absque officii sui duntaxat detrimento preparet.


. . . . . . . . . .

[t 1Kb] Clericus qui non pro emendo aliquid in nundinis uel in foro deambulat, ab officio degradetur.


Aera 25 [u 1Kb] .

Clericus qui absque corpusculi inequalitate uigiliis deest, stipendio priuetur.


Aera 21 [u 1Kb] .

Clericum in tentationibus ab officio suo declinantem, uel negligentius agentem ab officio remouendum.


 Canon Carthaginensis, era 71 [x 1Kb] .

Clericum inter tentationes officio suo incubantem, gradibus sublimandum.
[k 1Kb] [l 1Kb] [r 1Kb]

 Canon Agathensis, era 8.

[Item placuit ut] Clericus, si relicto officio suo propter districtionem, ad secularem [iudicem] confugerit, et [is ad quem confugerit] ille solatium ei defensionis impenderit, cum eodem a communione Ecclesie pellatur.


[a 1Kb] Canon Maticensis, era 10.

Ut ordines ecclesiastici [presbyteri, diaconi, uel quolibet ordine clerici] [b 1Kb] ita episcopo suo deuotione obedientie subiaceant, ut non alibi dies feriatos, nisi in eius obsequio, liceat tenere. Et qui hoc facere distulerit degradetur.


Aera 11.

Omnes clerici [Episcopi presbyteri, uel uniuersi honoratiores clerici] qui sublimi sapientie dignitate  sublimantur, actibus omnino renuntient seculi, et [c 1Kb] sacro electi ministerio repudient carnale consortium.



CAPUT XLIII. UT NON HABITET CLERICUS CUM EXTRANEIS MULIERIBUS: ET DE RELICTA SACERDOTIS.


Canon Nicenus, era 3

[d 1Kb] Ne quis episcoporum, uel ceterorum clericorum, cum mulieribus habitet  preter matrem, uel si que sunt huiuscemodi persone


Canon Africanorum, era 27 [e 1Kb] .

Clericus cum extraneis mulieribus non habitet.


Canon Arelatensis, era 4.

Nullus episcopus, uel presbyter, aut diaconus, ad cellarii secretum intromittat feminam [puellam, uel  ingenuam uel ancillam].


Canon Agathensis, era 11.

Feminas [ancillas uel libertas] a cellario, uel secreto ministerio, uel ab ea mansione in qua clericus manet, placuit remoueri.


Canon Maticensis, era 4 [f 1Kb] .

Ut nulla mulier in cubiculum episcopi absque duobus presbyteris, aut certe diaconibus [diaconis], ingredi permittatur.


Canon Aurelianensis, era 4 [g 1Kb]

Statuimus ut ne quis antistitum clericorumque omnium licentiam habeat intra domum suam ullam mulierem habere, preter eas quas superiores canones eloquuntur. Si quis clericorum suspectionem [suspicionem] aduersam, obtrectationem de muliere  quacunque [fortassis] incurrerit: statim  eam abiiciat [si certe extranea et sui iuris est]: et ita eam omnibus conditionibus studeat euitare, ut infamia que excitata est abrogetur. Qui uero hec non uitauerit, pro inobedientia sua triennii excommunicatione mulctetur.

 [h 1Kb] In quibus commonitionibus metropolitanus a comprouincialibus, comprouinciales a metropolitano cum reliquis comprouincialibus distringantur.


Canon Epaunensis, era 32.

Relictam presbyteri siue diaconi quicunque [Relicta, etc., si cuicunque] renupserit, [eatenus] cum eadem ab Ecclesia pellatur: donec a coniunctione illicita separentur.


Canon Aurelianensis, era 9 [i 1Kb] .

[i 1Kb] Presbyteri uel diaconi relicta, si se cuicunque coniunxerit, pari excommunicatione plectatur.


Canon Apostolorum, era 6.

Ut episcopus, presbyter, uel diaconus, uxorem propriam nequaquam sub obtentu religionis abiiciat: et si reiecerit, excommunicetur; si perseuerauerit,  deiiciatur.



CAPUT XLIu. DE EPISCOPIS, uEL REGULIS CLERICORUM, ET uESTIBUS EORUM, ETC.


Canon Africanus, era 1.

Ut episcopus non longe ab ecclesia hospitiolum habeat.


Aera 2 [m 1Kb] .

Ut episcopus in ecclesia, in consessu presbyterorum sublimior sedeat: intra domum uero, collegam se presbyterorum esse cognoscat.


Aera 3 [n 1Kb] .

Ut episcopus nullam rei familiaris curam ad se  reuocet: sed ut lectioni et orationi, uerbo Dei  et predicationi tantummodo uacet.


Aera 4 [o 1Kb] .

Ut episcopus uilem supellectilem et mensam  habeat, et uictum pauperem: et dignitatis sue auctoritatem fidei [fide] et uite meritis acquirat [querat].


Aera 5 [p 1Kb] .

Ut episcopus gentilium libros non legat, hereticorum autem pro necessitate et tempore [Al., temporis om. et].


Aera 6 [q 1Kb] .

Ut episcopus tuitionem testamentorum non suscipiat.


Aera 7

 Ut episcopus gubernationem uiduarum, et pupillorum, ac peregrinorum, non per se, sed per archipresbyterum uel archidiaconum agat.


Aera 8 [s 1Kb] .

Ut episcopus  nec prouocatus pro rebus transitoriis litiget.


 Aera 12 [a 1Kb] .

Ut episcopus quolibet loco sedens, stare presbyteros non patiatur.


Canon Nicenus, era 36 [b 1Kb] .

[c 1Kb] Si episcopus, quod esse non debet, fuerit iracundus, et commotus aduersus clericum suum, cito aut aspere eum de Ecclesia exterminare uoluerit; habeat potestatem ille clericus, ut finitimos episcopos interpellet: ut causa eius diligenter tractetur et negotium discutiatur: ut aut probetur, aut emendetur eius sententia.


Canon uasensis [d 1Kb] . . . . . . . . . . . . . . . . . .

Si episcopus tantum alicuius scelera nouit [alieni sceleris conscius],  secretis correptionibus  eum corrigat. Quod si castigatus pertinacior fuerit, et se communioni [publice] ingesserit; etiamsi episcopus in redarguendo illum quem reum iudicat, probationibus deficiat: indemnatus licet, ab his qui nichil sciunt secedere ad tempus pro persona maioris auctoritatis iubeatur, illo, quandiu probare episcopus nichil potest, in communione omnium, preterquam eius qui eum reum iudicat, permanente.


Canon Aurelianensis [e 1Kb] 2, era 36.

Si episcopus ad clerum alterius Ecclesie de facultatibus sue Ecclesie donauerit, non ualebit.


Canon Chalcedonensis, era 23 [Can. 26].

[f 1Kb] Placuit, omnem Ecclesiam habentem episcopum, et economum habere de suo clero dispensantem Ecclesie  res secundum ordinationem sui episcopi, ut ne sine testimonio sit dispensatio Ecclesie: Si episcopus hec neglexerit habere, subiacere eum diuinis institutis.


Canon Romanorum, era 3 [g 1Kb] .

Pasche temporibus presbyteri et diaconi, per parochias dare remissionem  peccatorum, et ministerium implere consuerunt. Etiam presente episcopo in fontem descendere. Sed episcopi  nomini facti summa conceditur. Reliquis uero temporibus , in necessitate egritudinis licet presbytero per salutaris aque gratiam dare indulgentiam peccatorum: cum et munus ipsi licet causa emundationis offerre. Diaconibus uero nulla licentia  inuenitur concessa. Sed quod semel forte contigit usurpari, pro necessitate [per necessitatem] dicitur excusatum , ne postea securitate sit commissum.


 In epistola Celestini pape, [h 1Kb] era 1.

Nulli sacerdotum suos liceat canones ignorare, nec quidquam facere quod Patrum possit regulis obuiare. 


Canon Agathensis, cap. 10.

Nullus clericorum, extranearum mulierum [extranee mulieri] familiaritate iungatur pro [qualibet consolatione et] quacunque causa.


Canon Aurelianensis, cap. 13 [i 1Kb] .

Seruis ecclesie et sacerdotum predas et captiuitates exercere non liceat.  Sed iustum est, ut eorum domini redemptionis prebeant suffragium.


Canon Laodicensis, era 10 [i 1Kb] .

[k 1Kb] Non est populis concedendum electionem facere  eorum qui altaris ministerio sunt applicandi.  Non liceat preter canonicos psaltes, qui in pulpitum ascendunt et de codice legunt, alium quemlibet psallere.  Non oportet ministros panem dare, nec calicem benedicere.


Aera 21 [Can. 54].

[l 1Kb] Non oportet clericos spectaculis interesse: sed antequam themelici ingrediantur, surgere eos et abire.


Canon apostolorum, era 24 [m 1Kb] .

[n 1Kb] Clericus semetipsum abscidens omnino damnetur.


Aera 26 [o 1Kb] .

Laicus semetipsum abscidens, annos III communione priuetur.


 . . . . . . . . . . . . . . . . .

[p 1Kb] Clericis tantum, et lectoribus, atque cantoribus liceat habere uxores.


Canon 42.

[q 1Kb] Subdiaconi, lectores, uel cantores ebrietati seruientes, aut desinant, aut communione priuentur; similiter et laici.


[r 1Kb] Canon Carthaginensis, era 2.

Lectores usque ad annos pubertatis legant. Deinceps autem, nisi aut custodita pudicitia, aut uxores duxerint, legere non sinantur. Clericorum autem nomen etiam lectores retinebunt.


Canon Laodicensis, era 12 [s 1Kb] .

[t 1Kb] Solis ministris altaris liceat ingredi ad altare, et ibidem communicare.


 Canon Arelatensis, era 13 [u 1Kb] .

Si clericum de quacunque ope [de quolibet corpore] uenientem  aliquis publicis actionibus applicare presumpserit, et a sacerdote  commonitus  non emendauerit, cognoscat se pacem Ecclesie non habere.


Canon Carthaginensis, era 16 [a 1Kb] .

[Placuit ut] Lectores, cum ad annos pubertatis peruenerint, cogantur aut uxores ducere, aut continentiam profiteri.


Canon Hipponensis, era 9 [b 1Kb]

Ut clerici de iudicii sui cognitione  non cogantur in publico dicere testimonium, nec ad testimonium dicendum ecclesiastici cuiuslibet persona pulsetur.


Canon Lugdunensis, era 19 [c 1Kb]

Ad locum examinationis reorum nullus clericorum accedat neque intersit. Quod si adfuerit defraudatus honestiori stola, illis gregibus examinatorum  societur quos diuinis pretulerit mysteriis.


Canon Agathensis, era 55 [d 1Kb] .

Omnes clerici qui ad operandum ualidi sunt [ualidiores sunt], artificiola et litteras discant.


Aera 58 [e 1Kb] .

Ut diaconus, presente presbytero, eucaristiam corporis Christi populo, si necessitas cogit, iussus eroget. [f 1Kb] Ut diaconus quolibet loco iubente presbytero sedeat.


Aera 60 [g 1Kb]

Ut diaconus tempore tantum oblationis et lectionis alba utatur.


Aera 61 [h 1Kb] .

Ut diaconus in conuentu presbyterorum interrogatus loquatur.


 Canon Laodicensis, era 25.

[i 1Kb] Quod non oporteat subdiaconos panem dare, uel calicem benedicere.


Aera 26.

[i 1Kb] Quod hi qui non sunt ab episcopo ordinati, exorcizare non possunt.


Canon Africanus, era 25 [k 1Kb] .

Clericus nec comam nutriat, nec [l 1Kb] barbam.


Aera 26 [m 1Kb] .

Clericus professionem suam etiam habitu et incessu probet: et ideo nec  uestium, nec calceamentorum decorem querat.


Canon Agathensis, era 20.

Clerici qui comam nutriunt, inuiti tondantur [ab archidiacono, etiamsi noluerint, inuiti detondeantur]  uestimenta, uel calceamenta, nisi que ad  religionem deceant, eis habere non liceat.


Canon Maticensis, era 5 [n 1Kb] .

Ut nullus clericus sagum aut uestimenta secularia,  nisi que ad religionem deceant, induere presumat. Quod si post hanc definitionem clericus, aut cum indecenti ueste, aut cum armis inuentus fuerit [a seniore ita cerceatur, ut], 30 dierum inclusione detentus, aqua tantum et [o 1Kb] modici panis edulio diebus singulis sustentetur.


Canon Laodicensis, era 20.

[p 1Kb] Ut diaconus iussus a presbytero sedeat: similiter autem et diaconibus honor exhibeatur, et subsequentibus gradibus.


Aera 21.

[q 1Kb] Quod non oporteat subdiaconos, et reliquos infra ordines, Dominica uasa contingere.


Aera 22.

[r 1Kb] Quod non oporteat, nisi subdiaconos uti orario,  et ostium derelinquere.


Aera 23.

Quod non oporteat lectores, et cantores, orariis uti.


Canon Cesariensis, era 14

[s 1Kb] Diaconi 7 esse debent, quamuis magna sit ciuitas, secundum regulam Actuum apostolorum.


Canon Nicenus, era 20.

[t 1Kb] Et ne diaconi presbyteris preferantur, neque sedeant in consessu presbyterorum, aut illis presentibus Eucaristiam diuidant, sed [illis agentibus] solummodo ministrent. Si uero presbyter nullus sit in presenti, tunc demum etiam ipsis licere. Aliter [diuidere] uero agentes, abiici debent [iubent].



CAPUT XLu. DE uENATIONIBUS ET HOSPITALITATE.


Canon [u 1Kb] Maticensis, era 13.

uolumus igitur episcopalem domum, que ob hoc instituta est, ut sine personarum acceptione omnes in hospitalitate recipiat, canes non habeat; ne forte qui in eis miseriarum suarum leuamen habere confidunt, infestorum canum morsibus lanientur . Custodienda est igitur episcopalis habitatio hymnis, non latratibus; operibus bonis, non morsibus uenenosis. Ubi igitur Dei est assiduitas cantilene, monstrum est et dedecoris nota, canes ibi et accipitres habitare.


Canon Epaunensis, era 7 [u 1Kb] .

Episcopis, presbyteris, diaconibus, canes ad uenandum et accipitres habere non liceat. Si [Quod si  quis talium personarum in hac fuerit uoluntate detectus, si episcopus est] episcopus hec presumpserit, tribus mensibus communione se suspendat; presbyter, duobus abstineat; uno, diaconus ab omni officio et communione cessabit.



CAPUT XLuI. UT PECCANTES FIDELES NON LICEAT PASSIM uERBERARI.


Canon apostolorum, era 28 [a 1Kb] .

Episcopum, presbyterum, diaconem, percutientes passim fideles aut infideles, et per huiusmodi . . . . uolentes timeri, deiici ab officio precipimus, quia nusquam hoc nobis Dominus docuit



CAPUT XLuII. DE PAROCHIIS ET ORATORIIS CONSTRUENDIS


Canon Toletanus, era 29 [b 1Kb] .

Qui ecclesiam edificauerit contra canonum statuta, et non eam ab episcopo legitime petierit consecrari,  aut destruat, aut dotem, quam eidem ecclesie fecerat, censeat ad episcopi ordinationem pertinere. Quod tale factum [et in preteritum] et in  presenti displicet, et in futuro prohibeatur; sed omnia  ad episcopi ordinationem [et potestatem] pertineant.


Aera 7 [Can. 20]

Ne episcopi uero parechias affligant.  Audiant scriptum: Forma estote gregi, neque dominantes in clero. Ideoque, excepto quod ueterum institutiones a parechiis iubent habere episcopos, alia [que huc usque presumpta sunt] omnia denegentur; hoc est, neque in angariis  presbyter aut diaconus fatigetur [fatigent indictionibus], ne uideantur in Ecclesia Dei episcopi exactores potiusquam pontifices nominari. Hi uero clerici tam locales quam diecesani, qui se ab episcopo grauari cognouerint, querelas suas ad metropolitanum deferant [deferre  non differant]. Qui metropolitanus  huiusmodi presumptionem cerceat.


Canon Toletanus, era 4.

Si episcopus unam de parechiis [de parochitanis ecclesiis] monasterium dedicare uoluerit , habeat licentiam: et res  quas de Ecclesia ibidem pro stipendio monachorum monacharumue dederit, perpetuo ibi maneant: hoc est rationabiliter dare


Canon Aurasicorum, era 8 [c 1Kb] .

Si episcopus [in aliene ciuitatis territorio] in fundo ecclesie sue, et in alterius episcopi parochia ecclesiam edificare uoluerit [disponit], non prohibeatur:  dedicatione uero illi omnimodis  reseruata episcopo, in cuius territorio ecclesia assurgit. Episcopus uero  qui edificauit ipse, ibidem clericos suos ordinet; uel si ordinati iam sunt, ipse eos habeat. Omnis tamen ecclesie ipsius gubernatio ad illum episcopum pertinebit, in cuius territorio sita est [ecclesia surrexit].


Canon Aurelianensis, era 26 [d 1Kb] .

Si que parechie in potentum domibus constitute sunt , clerici qui ibidem sunt, secundum  qualitatem ordinis sui,  ab archidiacono ciuitatis cerceantur secundum ecclesiasticam disciplinam. Si uero de agendo officio ecclesie a quibuslibet [ab agentibus potentum, uel ab ipsis rei dominis] in aliquo  prohibeantur, auctores nequitie usque ad emendationem communione priuentur.


Canon Toletanus, era 15 [e 1Kb] .

Si seruus fisci [Qui ex seruis fiscalibus]  ecclesiam edificauerit, eamque [de sua paupertate] dotauerit, hoc procuret episcopus prece sua, auctoritate [regia] principis confirmari.



CAPUT XLuIII. DE NATALITIIS MARTYRUM.


Canon [f 1Kb] Laodicensis, era 22

 Non oportet in quadragesima martyrum natalitia celebrare: sed eorum in Sabbato et in Dominica tantum memoriam fieri.



CAPUT XLIX. DE FICTIS MARTYRIBUS ET LOCIS QUAE INANITER uENERANTUR.


. . . . . . . . . . . . . . . . . . . . . . . . . .

[g 1Kb] Non concedendum cemeteria, uel que martyria dicuntur hereticorum, nec orationis gratia intrare. Si qui fecerit, incommunicabilem factum in peni tentiam usque ad aliquod tempus redigi: et si se errasse confessus fuerit, suscipi eum oportere.


Aera 16 [Can. 35].

[h 1Kb] Qui relinquit ecclesiam Dei, et uadit ad angulos  orare uel congregationes facere, que omnia interdicta sunt, qui huic idololatrie uacat, anathema sit.


Aera 21 [Can. 34].

[i 1Kb] Non oportet Christianum, relictis martyribus abire ad falsos martyres: hi enim alieni a Deo sunt, et anathemate percellantur.


Aera 22 [i 1Kb] .

Illi qui apostatant, et nunquam ad ecclesiam ueniunt [representant], nec penitentiam querunt, et postea in infirmitate  petunt communionem, eis non dandam ante dignam penitentiam.


Canon Epaunensis, era 32.

Basilicas hereticorum  sanctis usibus applicari  despicimus; [sane] tamen quas illi per uiolentiam nostris tulerunt, possumus reuocare.


Canon Hipponiensis, era 82 [k 1Kb] .

Altaria, que per agros et uineas [uias] tanquam memorie martyrum conduntur [constituuntur],  ab episcopis, qui locis eisdem presunt, [si fieri potes] euertantur. Si autem hoc propter motus populares non sinitur, plebs tamen admoneatur, ne illa frequentent loca.  Et omnino nulla memoria martyrum  [probabiliter] acceptetur; nisi ubi corpus aut alique reliquie sunt,  ibi auctore hoc alicuius habitationis uel passionis fidelissima origine tradatur. Nam que per somnia et per inanes quasi reuelationes hominum constituuntur altaria, hec omni modo prohibentur [reprobentur].



CAPUT L. DE SORTIBUS ET AUGURIIS.


Canon Arelatensis, era 24 [a 1Kb] .

Qui faculas accendunt, aut arbores aut saxa uel fontes uenerantur, si hoc  episcopus loci illius eruere neglexerit, sacrilegii reum se esse cognoscat. Dominus autem ordinator rei ipsius, si admonitus emendare noluerit, communione priuetur.


Canon Africanorum, era 74 [b 1Kb] .

 Auguriis, uel incantationibus seruientem, a conuentu ecclesie separandum.


Canon Agathensis, era 40 [Can. 42].

Si quis sortes, quas sanctorum uocant,  habuerit, uel diuinationis scientiam profiteatur, aut quarumcunque scripturarum inspectione futura promittat: quicunque [clericus uel laicus detectus fuerit] hec consulere uel docere presumpserit, ab ecclesia habeatur extraneus.


Canon Aurelianensis, era 26 [c 1Kb] .

Si quis diuinationes uel auguria crediderit obseruanda, uel sortes, quas mentiuntur fuisse sanctorum,  cum his qui eis crediderint ab Ecclesie communione  pellatur.


Canon Ancyritanus, era 24 [d 1Kb] .

Qui auguria uel auspicia, aut diuinationes quaslibet obseruant, aut domos suas lustrant, confessi quinquennio penitentiam agant.



CAPUT LI. DE CLERICIS, MONACHIS uEL ABBATIBUS.


. . . . . . . . . . . . . . . . . . . .

[e 1Kb] Qui semel in clero deputati sunt, aut monachorum uitam expetierunt, statuimus ut neque ad militiam neque ad aliquam dignitatem uenire presumant mundanam: aut hec tentantes et non agentes penitentiam, quominus redeant ad hoc quod propter Dominum primitus elegerunt, anathematizentur.


 Canon Aurelianensis, era 9 [f 1Kb] .

Hi qui suscepta penitentia religione sue professionis obliti ad secularia relabuntur, a communione et omnium catholicorum conuiuio separentur [placuit, etc., suspendi].  Si uero post interdictum cum eo quis presumpserit manducare, et ipse communione priuetur.


Aera 15 [g 1Kb] .

Abbates pro humilitate religionis in episcoporum  potestate consistant. Et si quid contra [extra] regulam fecerint, ab episcopis corripiantur, qui semel in anno, in locum ubi episcopus elegerit, accepta uocatione conueniant. Monachi autem abbatibus omni se obedientia [h 1Kb] et deuotione subiiciant. Quod si quis per contumaciam exstiterit non deuotus, aut per aliqua loca euagari, aut peculiare habere presumpserit, omnia que acquisierit abbatibus auferantur, secundum regulam monasterio profutura. Ipsi autem qui fuerint peruagati, ubicunque inuenti fuerint, cum auxilio episcopi tanquam fugaces sub custodia reuocentur. Et reum se ille abbas futurum esse cognoscat, qui [in] huiusmodi personas non regulari animaduersione distrinxerit, uel qui monachum susceperit alienum.


 Canon Chalcedonensis, era 4.

[i 1Kb] Monachos uero per unamquamque prouinciam aut ciuitatem subiectos esse episcopo: et quietem diligere; et intentos esse tantummodo ieiunio et orationi; permanentes in locis, in quibus renuntiauerunt seculo; nec ecclesiasticis neque secularibus negotiis communicare, uel in aliquo esse molestos, propria monasteria deserentes: nisi forte eis precipiatur propter opus necessarium ab episcopo ciuitatis. Nullum uero monasterio seruum obtentu monachi propter sui domini conscientiam recipi. Trans gredientem uero hanc definitionem nostram excommunicatum esse decreuimus, ne nomen Domini blasphemetur. uerumtamen episcopum conuenit competenter monasteriorum prouidentiam gerere.


 Canon Agathensis, era 19 [Can. 27].

Monasterium uero nouum, nisi episcopo permittente [aut probante] incipere aut fundare nemo presumat. Monachi autem uagantes ad officium clericatus, nisi eis testimonium abbas suus dederit, neque in ciuitatibus, neque in parochiis ordinentur. Monachum uero, nisi abbatis sui permissu [aut uoluntate], ad alterum monasterium migrantem nullus abbas suscipere aut retinere presumat: sed ubicunque fuerit, abbati suo auctoritate canonum reuocetur. Si necesse fuerit ad officium clericatus [clericum de monachis ordinari], cum consensu et uoluntate abbatis monachum presumat episcopus.  Monasteria puellarum, longius a monasteriis monachorum collocentur propter insidias diaboli, uel obtrectationes  [oblocutiones] hominum.


Aera 38.

Seruandum quoque de monachis, ne eis per [ad] solitarias cellulas liceat a congregatione discedere; nisi forte probatis post emeritos labores, aut infirmitatis necessitate, asperior ab abbatibus regula remittatur.  Tamen intra eadem septa monasterii, sub abbatis potestate separatas habere cellulas permittantur.
[l 1Kb]

 Canon Aurelianensis, era 18 [a 1Kb] .

Monacho uti orario, [in monasterio] uel [b 1Kb] ciangas habere non liceat.


Canon Arelatensis, era 2 [c 1Kb] .

Ut monasteria et monachorum disciplina ad eum pertineant episcopum in cuius sunt territorio constituta.


Canon Chalcedonensis, era 24.

[d 1Kb] Que semel dedicata sunt monasteria consilio episcoporum, maneant perpetuo monasteria: et res que ad ea pertinent loca monasteriis reseruare oportet, nec posse ultra fieri secularia habitacula. Qui uero hoc fieri permiserint, canonum sententiis subiacebunt.


Canon Augustodunensis, era 1.

 [e 1Kb] Abbatibus, uel monachis peculiares res habere non liceat; et monachi ab abbate uictum et uestitum consuetum accipiant.


Aera 8.

Ut monachi abbati suo, uel proposito sint obedientes.


Aera 6.

Ut in ciuitatibus errari non inueniantur,  nisi casu pro humilitate mittantur: et tunc cum litteris abbatis sui ad archidiaconum dirigantur.


Aera 5 [Can. 10].

Ut compatres nullus monachorum audeat habere; nec familiaritatem extranearum mulierum. Et qui inuentus fuerit, seuerius corrigatur.


Aera 10.

 Ut mulieribus in monasterium uirorum nullatenus liceat ingredi. Statuimus, ut nullus monachum alterius absque permissu abbatis sui presumat retinere; sed cum inuentus fuerit uagans, ad cellam propriam reuocetur, ibi iuxta culpam meriti cercendus.


Aera 15.

De abbatibus uero, uel monachis, ita obseruare conuenit ut quidquid canonicus ordo, et regula sancti Benedicti edocet, custodire [et implere et] in omnibus debeant. Si enim hec omnia legitime fuerint  custodita ab abbatibus uel monachis in monasteriis omnibus, et numerus monachorum Deo propitio augebitur, et mundus omnis per eorum orationes assiduas omnibus malis carebit contagiis. [f 1Kb] Si quis autem hec, que a nobis propitio Deo instituta  sunt, tentauerit aliqua transgressione cassare, si abbas est, annis tribus communio ei suspendatur; si prepositus, annis duobus; si monachus, aut uerberetur, aut communione, et mense participatione tribus annis priuetur.


Canon Agathensis, era 36 [Can. 38].

Monachis [clericis], sine commendatitiis litteris episcopi, uel abbatis sui licentia non pateat euagandi.   Quod si uerborum increpationibus non emendauerint, uerberibus cerceantur.


In epistola Siricii pape [g 1Kb] .

Monachos quoque, quos morum grauitas et uita sancta [et uite ac fidei institutio sancta] commendat, clericorum officiis aggregari et optamus et uolumus; ita ut  si qui intra tricesimum etatis annum sunt, per gradus singulos crescenti tempore promoueantur ordinibus singulis: et sic ad diaconatus uel presbyteri ordines [insignia] maturi [mature etatis consecratione] perueniant, ne saltu ad episcopatus culmen ascendant, nisi  singulis gradibus et ordo et tempora fuerint custodita.


In epistola Innocentii pape [h 1Kb] , era 11.

 Monachi  ad clericatus ordinem peruenientes, non debent a priori proposito deuiare: et quod diu seruauerunt, in meliori gradu positi amittere non debent. Qui ante baptismum corruptus fuit, si post baptismum nubat, [Add. et uar.] nullo modo potest ad clericatum admitti.


In synodo Nicena [i 1Kb] .

Si quis in monasterio nutritus usque ad summum studium, et postmodum discesserit, nisi reuertatur, desertoris discrimine damnetur. Si quis susceperit monachum alienum, ambo excommunicandi sunt. [i 1Kb] Puer usque ad 12 annos sit in potestate patris. Tunc et deinceps potest semetipsum monachum facere.  Infans pro infante potest dari in monasterio, quamuis alium uouisset: tamen melius  est uotum implere, ne reus in uoto inueniaris. Et quod semel egressum est de labiis tuis obserua, sicut promisisti Domino Deo tuo.



CAPUT LII. DE DEO SACRATIS PUELLIS, ET MONASTERIIS EARUM.


Canon Africanus, era 38 [k 1Kb] .

uir qui religiosis feminis preponendus est, ab episcopo loci probetur.


Canon Aurelianensis, era 6.

Ut episcopus curam gerat de puellarum monasteriis [que in sua ciuitate constituta sunt]: nec abbatisse aliquid liceat contra regulam facere.


Canon Agathensis, era 9 [Can. 19].

Sanctimoniales quamuis uita probate [quamlibet uita eorum et mores probati sint] ante annum etatis  sue XL non uelentur.


Canon Epaunensis, era 20.

[Episcopo, presbytero, et diacono uel ceteris clericis.] uiris ad feminas, horis preteritis, id est, meridianis uel uespertinis, prohibemus accessum. Que tamen, si causa fuerit, ut ab episcopo uideantur, cum testimonio presbyterorum et clericorum uideantur.
[l 1Kb]

 Aera 35. [Can 38]

Monasteria puellarum nonnisi probate uite, [a 1Kb] etatisque prouecte ad quascunque earum necessitates [uel ministrationes] permittantur intrare. Ad faciendas uero missas, qui ingressi fuerint, exacto ministerio statim exeant festinanter. Alias autem, nec clericus nec monachus iuuenis, [ullum] ad puellarum congregationes habeat accessum, nisi aut [paterna] materna, aut germana necessitudo probetur admittere.


Canon Maticensis, era 2 [b 1Kb]

Ut nullus  clericus neque laicus, in monasteriis puellarum, nisi probate uite et etatis prouecte,  pro quacunque utilitate uel reparatione, habitare aut secretas collocutiones habere  presumat: nec [c 1Kb] intra salutatorium aut in oratorio intrare permittantur.


Aera 11 [Can. 12].

Decreuimus, ut si que puella uoluntarie aut rogantibus [parentibus] suis religionem professa, uel benedictionem fuerit consecuta, et postea ad coniugium uel illecebras seculi  transierit, usque in exitu cum eo  cui se miscuit communione priuetur. Quod si penitentia ducti se sequestrauerint, quandiu episcopo uisum fuerit, communione [a communionis gratia] suspendantur; et si egritudinis periculum  incurrerint, uiaticum eis non negetur.


Canon Chalcedonensis, era 16.

[d 1Kb] uirgo que se Deo consecrauit; si nuptialia iura contraxerit, excommunicetur.


 Canon Aurelianensis, era 18.

[e 1Kb] Tam puelle, quam uidue, que in domibus propriis commutatis uestibus conuertuntur, cum his qui coniugio copulantur usque ad sequestrationem et penitentiam ecclesie communione priuentur.


Aera 19 [f 1Kb] .

Si quis uirgini consecrate. [uel deuote, id est religionem professe] seu in proposito sub deuotione uiuentium inferre presumpserit, usque ad extremum [exitum] communione pellatur. Si rapta cum raptore [habitare] consenserit,  similiter excommunicetur. Que forma et de penitentibus ac uiduis in proposito manentibus [sub districtione ecclesiastica] seruetur. Quod si quis sacerdos [sciens] huiusmodi personis communicauerit, annum integrum  pacem Ecclesie non habeat.


Canon Ancyritanus, era 19.

[g 1Kb] Quod quidem uirginitatem pollicitam preuaricantes inter digamos qui secundas nuptias transierunt habitare debebunt. uirgines autem puellas, que tanquam sorores cum uiris habitare uolunt, ab eorum consortio prohibemus.


 Canon Carthaginensis, era 68 [h 1Kb] .

Ad reatum episcopi uel presbyteri pertinebit qui parechie preest, si sustentandi [sustentande uite presentis] uictus causa, adolescentiores uidue uel sanctimoniales clericorum familiaritati subiiciantur.


Canon Aurasicorum, era 26 [i 1Kb] .

uiduitatis seruande professione  coram episcopo in secretario habita, ab episcopo ueste uiduali induta, uelut professionis desertricem merito damnandam.


Canon Aurelianensis [i 1Kb] Iu, era 16 [Can. 19].

Puelle que sua propria uoluntate monasterium expetunt, seu a parentibus ibidem offeruntur, anno uno in ipsa qua intrauerunt ueste permaneant. In his uero monasteriis, ubi non perpetuo tenentur incluse,  triennio  permaneant.


Canon Carthaginensis, era 3 [k 1Kb] .

uirgines sacre cum parentum custodia priuantur, episcopi uel presbyteri [ubi episcopus absens est] prouidentie grauioribus feminis commendentur, ut simul habitantes inuicem se custodiant.


Canon Romanorum, era 1

Puella nec dum uelata,  sed tamen si proposuerit sic manere, si nupserit, he furtiue nuptie appellantur  His penitentie agende tempus constituendum est.


Canon Arelatensis, era 26 [m 1Kb] .

Puella que se uouit Deo,  si post Xu [uiginti et quinque] annos etatis ad nuptias transierit, cum ipso cui se alligauerit, communione priuetur.


 In epistola Symmachi pape [n 1Kb] .

uiduas,  que religioso proposito diuturna obseruatione permanserint, ad nuptias transire non patimur. Similiter uirgines nubere prohibemus, quamuis annis plurimis in monasteriis [etatem] peregisse constiterit.


Canon Lugdunensis, era 12 [o 1Kb] .

Puelle que conuenientia [conniuentia] parentum se uoluntarie in monasterio dedicauerint,  et se postea ex ipso monasterio  subtraxerint, quousque ibidem se restituant, communione priuentur; uiaticum tamen illis non negetur.


Canon Epaunensis, era 16 [Can. 21]

uiduarum consecrationem, quas diaconas uocant,  [p 1Kb] penitus abrogamus. Solam eis penitentie benedictionem, si conuerti cupiunt, imponendam.



CAPUT LIII. DE RAPTIS.


Canon Chalcedonensis, era 27.

[q 1Kb] Decreuit sancta synodus, ut qui rapiunt mulieres, [h 1Kb]  si clerici sunt, decidant gradu proprio; si uero laici, anathematizentur.


Canon Ancyritanus, era 12.

Desponsatas puellas et ab aliis raptas, placuit erui, et his reddi a quibus fuerant desponsate: etiamsi eas contigerit a raptoribus florem pudoris amisisse.


n epistola Siricii pape [a 1Kb] , era 4.

Desponsatam ne alius accipiat,  modis omnibus inhibemus, quia nec benedici possunt, et instar sacrilegii est coniunctio sine benedictione sacerdotali.


Canon Aurelianensis, era 11.

Si ad ecclesiam raptor cum rapta confugerit, etiamsi feminam ipsam uiolentiam pertulisse contigerit,  statim liberetur de potestate raptoris: et raptor, mortis uel penarum impunitate concessa, ad seruiendi conditionem subiectus, aut redimendi se [liberam] habeat potestatem. Si uero  rapta patrem habet, ei [potestati patris] excusata reddatur.


Aera 23 [b 1Kb] .

Mancipia que sub specie coniugii ad ecclesiam [ecclesie septa] confugerint, a dominis accepta fide excusationis, sub reparationis [separationis] promissione reddantur  libertate dominorum, si eos postea uoluerint sociare.



CAPUT LIu. DE INCESTIS, ADULTERIS, uEL QUI UXORES SUAS DIMITTUNT.


Canon Aurelianensis, era 11 [c 1Kb] .

 Qui coniuges suas in adulterio deprehendunt, et [d 2Kb] non prohibentur nubere, quantum potest consilium eis detur, ne alias uxores uiuentibus illis accipiant licet adulteris.


In epistola Innocentii pape [e 1Kb] , era 6.

Qui, uxore uiuente  quamuis dissociata aliam duxerit, mechatur, et adulter est, [f 1Kb] iste communione priuetur cum ea quam accepit: similiter parentes eorum, qui talibus consenserunt.


Canon Agathensis [g 1Kb] , era 17.

Si mulier uiro derelicto discedere uoluerit nuptias condemnando, anathema sit.


 Canon Neocesariensis, era 2.

[i 1Kb] Mulier si duobus fratribus nupserit, abiiciatur usque ad mortem. uerumtamen ad exitum si promiserit, quod facta incolumis huius coniunctionis uinculum soluat, fructum penitentie consequatur. Quod si defecerit mulier in talibus nuptiis, difficilis erit penitentia in uita permanenti.


Canon Agathensis, era 19 [Can. 25]

Qui coniugale consortium,  nullas causas discidii probabiliter proponentes, dimiserunt, ut illicita uel aliena appetant; si antequam apud episcopos prouincie discidii causas dixerint, et uxores antequam in iudicio damnentur abiecerint, a communione sancte Ecclesie et a sancto populo [i 1Kb] excludantur.


 Canon Aurelianensis [k 1Kb] , era 12.

[l 1Kb] Si quis relictam fratris sororem, uxoris priuignam, id est, filiastram, consobrinam, sobrinamue relictam, id est patrui atque auunculi carnali contagione maculauerit, apostolice institutionis sententia feriatur: et quandiu in tanto uersatur scelere, Christiano cetu et communione sancte priuetur Ecclesie.


Canon Epaunensis, era 16 [m 1Kb] .

Incestis coniunctionibus nichil prorsus uenie reseruari, nisi eas  adulterii separatione sanauerint.  Si quis relictam fratris que pene prius soror exstiterat, carnaliter [carnali coniunctione] uiolauerit: si quis fratris  germanam, si quis germanam uxoris, si quis nouercam, si quis consobrinam, si quis relictam auunculi aut patrui, uel  priuignam, uel concubitu polluerit.  Sane quibus coniunctio illicita interdicitur, habebunt [ineundi] melioris coniugii libertatem. [n 1Kb] Si quis de propria cognatione, uel, quam cognatus habuit, duxerit uxorem, anathema sit.


Item Gregorius in libro Pastorum [o 1Kb] .

[p 1Kb] Incestum committit, qui se consanguinee sue, uel quam consanguineus habuit, infra affinitatis lineam coniungit. Nullus enim fidelium usque ad affinitatis lineam, id est, usque in septimam progeniem consanguineam suam ducat uxorem, uel eam que aliquo modo incesti macula polluatur. Nam incesti  quandiu in scelere manent, non fidelium Christianorum, sed tantum aut gentilium, aut cathecumenorum, uel energumenorum locum teneant. Et si a nefandissimo scelere se segregare, atque ad publicam penitentiam redire noluerint, inter eos habeantur qui spiritu periclitantur immundo; uel etiam inter eos, de quibus ipsa ueritas dicit: Si Ecclesiam non audierit, sit tibi sicut ethnicus et publicanus.


Canon Ancyritanus, era 6.

[a 1Kb] Qui cum pecudibus coitu misti sunt, aut more pecudum incesta cum consanguineis commiserunt, aut cum masculis concubuerunt qui ante 20 annos etatis sue tale crimen admiserint, 15 annis in penitentia exactis, orationi tantum incipiant participare. Post hec quinquennio in communione simplici  perdurantes, post 20 annos cum oblatione ad communionem suscipiantur. Discutiatur et uita eorum, qualis fuit in penitentia, et ita hanc humanitatem consequantur. Qui uero perseuerantius hoc crimine abusi sunt, 20 annis penitentiam solam suscipiant. Qui uero post 20 annorum etatem, uel etiam uxores habentes in hoc crimen inciderint, 31 annis penitentia acta ad communionem tantum admittantur: in qua communione quinquennio perdurantes, plenam communionem cum oblatione recipiant. Quod si et uxores habentes, et post 50 annos etatis in hoc prolapsi sunt crimen, ad exitum tantum communicent. Hos, qui sicut muta uixerunt animalia, qui et se et alios huiusmodi peccato contaminauerunt, inter eos orare debent, qui tempestate iactantur, qui a nobis  energumeni intelliguntur.


Aera 19.

[b 1Kb] Qui adulterium commiserint, 7 annos oportet perfectionem consequi secundum pristinos gradus.


Aera 20.

[c 1Kb] Mulieres que fornicantur, et partus suos necant, uel conceptos excutiunt, usque ad exitum ab Ecclesia remoueantur secundum pristinos gradus. Humanius autem nunc definimus, ut 10 annis penitentia eis tribuatur.


Aera 24.

[d 1Kb] Si quis sponsam habens, sorori eius intulerit uitium, et postea uxorem duxerit eam quam desponsauerat, et illa que uitium pertulerit laqueo se peremerit:  omnes qui facti huius consilii sunt 10 annis in penitentia redigantur.


Canon Aurelianensis [e 1Kb] , era 2.

Si que mulieres fuerint in adulterio cum clericis deprehense, clericis districtione adhibita [f 1Kb] etiam et mulieribus, et a ciuitatibus ipse mulieres expellantur.


 In epistola Leonis pape ad Rusticum, era 10 [c. 6].

Ancillam oportet a toro abiicere, et uxorem ingenuam [certe ingenuitatis] accipere. Hoc non duplicatio coniugii est, sed profectus honestatis.


Ibid. cap. 2.

[g 1Kb] Si pater aut mater proprium a filium sacro baptismo susceperit, hi omnino a coniugio separentur.


Ibid. cap. 3.

[h 1Kb] Si quis uir aut mulier filiastrum aut filiastram a sacro fonte exceperit, aut ad confirmationem tenuerit: tales omnimodo a coniugio disiungi.


Ibid. cap. 4.

[i 1Kb] Si quis in captiuitatem ductus ancillam ibidem acceperit uxorem, et postmodum ad proprium reuersus ingenuam ducat: et iterum in predicto loco ubi  ancillam habuit ducatur, et inuenerit ipsam ancillam alium uirum habentem: huic licebit alii se coniungere mulieri, defuncta tamen illa ingenua, quam postea acceperat.


Ibid. cap. 6.

[i 1Kb] Si ex coniugio unusquilibet grauiter infirmetur, ut non possit ab illo debitum persolui, ob hoc nunquam licebit eos diuidi.


In epistola Innocentii pape ad Exuperium episcopum Tolosanum, cap. 6.

[k 1Kb] Qui interueniente repudio etiam pro adulterio dimissa alii se copulauerit, eos in utraque parte adulteros esse manifestum est secundum illud: Qui dimiserit uxorem suam, et duxerit aliam, mechatur. Similiter, qui dimissam duxerit, mechatur: et ideo tales  omnes communione priuandos.


Ibid. cap. 10.

[l 1Kb] Si unus ex coniugio filium aut filiam alterius de sacro fonte susceperit, aut ad chrisma tenuerit, uel ad Christianitatis mysterium: ambo et uxor et uir compatres existunt parentibus infantis, quia uir et mulier caro una effecti sunt.


In epistola Siricii pape ad Genesium episcopum cap. 12.

[m 1Kb] Si sanus uir leprosam duxerit uxorem, aut postmodum ei superuenerit lepra, separentur, ne concepti filii lepra maculentur. Fas namque est, ut mundus ad mundam iungatur.


In epistola Leonis pape. ad Nicetium episcopum [n 1Kb] , cap. 1.

 Cum per bellicam cladem diuidantur coniugia,  et mulieres que remanserint uiris suis destitute, aut interemptos putent, aut nunquam reuersuros: et [sollicitudine] solitudine cogente ad aliquod coniugium transierunt: et illi qui putabantur perisse, reuertantur;  tunc remotis malis que hostilitas intulit, unicuique quod legitime habuit  reformetur  Nec tamen culpabilis iudicetur ille, [et tanquam alieni iuris peruasor] qui personam eius mariti, qui iam non esse estimabitur, assumpsit. [a 1Kb] Si uero alique mulieres malunt cum uiris hic coherere, quam ad legitimum redire coniugium, merito sunt damnande; ita ut communione priuentur, quia ipse ostenduntur, non pro necessitate, sed pro incontinentia sua hoc fecisse, et non eis placuisse, quod hec remissio potuit expiare. Redeant ergo ad suum rectum uoluntaria redintegratione coniugium absque ullo opprobrio: quia sicut he mulieres que reuerti ad uiros suos nolunt, impie sunt habende, ita ille que in affectum ex Deo initum redeunt, merito laudabiles iudicande.


In epistola Innocentii pape.

 [b 1Kb] Sicut mulieres, si conuicte fuerint adulterasse, iudicio sacerdotali communione priuantur: similiter et uiri, si detecti fuerint adulterium commisisse, omnimodis a communione submouendos esse decernimus.



CAPUT Lu. DE REuERTENTIBUS AD SAECULA POST DEPOSITUM MILITIAE CINGULUM: ET DE HIS QUI POST BAPTISMUM ADMINISTRAuERUNT.


Canon Nicenus, era 18 [c 1Kb] .

[d 1Kb] Si qui, post depositum militie cingulum, ad proprium uomitum reuertuntur, ut pecunias ad usuram darent et abirent rursus ad militiam, 10 annis sint inter penitentes, post primum triennium quo fuerunt inter audientes. Hoc precipue obseruetur, ut animus  eorum et fructus penitentia obseruetur. Et quicunque in lacrymis et operibus bonis perseuerantes, et bonum opus cum ueritate demonstrant; cum post tempus statutum orationi ceperint communicare, licet episcopum humanius aliquid circa eos agere. Si qui uero indifferenter habuerint lapsum suum, et sufficere sibi quod ecclesiam intrauerunt arbitrantur, isti omnia tempora statuta complebunt.


Epistola Innocentii pape ad Exuperium episcopum [Cap. 3].

[e 1Kb] Qui post baptismum administrauerunt, et tormenta exercuerunt, aut etiam capitalem sententiam protulerunt; de his nichil legimus a maioribus definitum. Meminerunt enim a Deo potestates has fuisse concessas, et propter uindictam noxiorum gladium  fuisse permissum et Dei ministrum uindicem in huiusmodi natum. De his ita ut hactenus seruatum est sic habemus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda gesta sua omnia seruabuntur.  Hoc etiam sciscitare uoluisti,  ut si liceat a principibus  post baptismum poscere mortem [uel sanguinem] alicuius de reatu. Quam rem principes nunquam sine cogitatione [cognitione] concedunt, sed ad iudices crimina ipsa semper remittunt, ut causa cognita  iudicetur. Que cum [quesitori] secure fuerit delegata, aut absolutio aut damnatio pro negotii qualitate proferatur: et dum legum in improbos exercetur auctoritas, erit distortor [dictator] immunis.



CAPUT LuI. DE FALSARIIS, ET PERIURIS, ET HOMICIDIS: ET DE CAPTIuITATE ET DISCORDIA.


Canon Aurelianensis, era 15 [f 1Kb] .

Qui falso accusant fratres suos, [placuit, etc.] usque ad exitum non communicent.


Canon Maticensis [g 1Kb] era 17.

 Si quis alios ad falsum testimonium uel periurium  attraxerit, uel [quacunque corruptione] sollicitauerit, ipse quidem neque ad exitum communicet: et illi  qui eum secuti sunt, ab omni sunt testimonio prohibendi, et infamia notabuntur


Canon Agathensis, era 36. [Can. 37].

Homicidas et falsos testes [h 1Kb] communione priuandos usque ad penitentiam et satisfactionem.


Canon Lugdunensis [i 1Kb] , era 3.

[i 1Kb] Si quis hominem in captiuitatem duxerit, aut transmiserit, usquequo eum in loco suo reuocauerit, communione priuetur.


Canon Ancyritanus, era 21.

[k 1Kb] Si quis uoluntarie homicidium fecerit, submittat  se ad penitentiam, et ad exitum tantum communicet.


Aera 22 [l 1Kb] .

[m 1Kb] Qui uero casu homicidium fecerit, post 7 annorum penitentiam communicet secundum gradus constitutos. Hec uero humanior definitio, quinquennii temporis spatio continetur.


Canon Epaunensis, era 24 [Can. 24]

Si quis seruum proprium sine conscientia iudicis occiderit, biennii temporis excommunicatione plectatur [effusionem sanguinis expiabit].


Canon Arelatensis [n 1Kb] era 53.

Si quis famulorum, [cuiuslibet conditionis aut generis] quasi ad exacerbandam domini districtionem, se [diabolico repletus furore] percusserit,  nequidquam ad dominum sceleris alieni perti nebit iniuria.


In epistola pape Leonis [o 1Kb] .

Captiui, qui immolatitiis cibis fuerint polluti,  penitentie satisfactione purgentur; que non tam temporis longitudine, quam cordis contritione  pensanda est, siue hoc fames extorserit, siue terror .


Canon Africanorum, era 47 [a 1Kb] .

Dissidentes episcopos, si non timor Dei, synodus reconciliet.


Aera 48 [b 1Kb]

Discordantes clericos, episcopus uel ratione, uel potestate ad concordiam trahat inobedientes: synodus per audaciam [audientiam] damnet.


Aera 49 [c 1Kb] .

Oblationes dissidentium fratrum, neque in sacrario neque in gazophilacio recipiantur.


Canon Arelatensis, era 80 [d 1Kb] .

Hi qui publicis inter se odiis exardescunt, ab ecclesia remoueantur [ab ecclesiasticis conuentibus  remouendi], donec ad pacem redeant [recurrant].


Canon Agathensis, era 30.

Quicunque odio, aut longinqua inter se lite dissenserint , a sacerdotibus arguantur.  Et si emendare noluerint. communione pellantur.


Canon Carthaginensis, era 79 [e 1Kb] .

Eorum dona, qui pauperes opprimunt, a sacerdotibus refutanda.



CAPUT LuII. DE EXPOSITIS.


Canon Aurelianensis, era 31 [f 1Kb] .

Si expositus ante ecclesiam cuiuscunque fuerit miseratione collectus, contestationis ponat epistolam. Et si is qui collectus est, intra decem dies quesitus  agnitusque non fuerit, securus habeat qui collegit. [g 1Kb] Si uero post predictum tempus aliquis calumniator exstiterit, ut homicida iudicetur.



CAPUT LuIII. DE LIBERTIS.


Canon Toletanus, era 7 [h 1Kb] .

Liberti, qui ex mancipiis ecclesie ab episcopo facti sunt,  in libertate permaneant; et tamen a patrocinio Ecclesie [tam ipsi, quam ab eis progeniti] non recedant. Ab aliis quoque liberti traditi ecclesiis, uel commendati, patrocinio episcopali regantur .


Canon Agathenensis, era 27 [Can. 29].

Libertos legitime factos [Si necessitas exegerit]  Ecclesia tueatur. Quod [Quos] si quis ante audientiam eos [aut] peruadere, aut exspoliare presumpserit, ab ecclesia repellatur.


Canon Aurasicorum, era 6 [i 1Kb] .

In ecclesia manumissos, uel per testamentum ecclesie commendatos, si quis in seruitutem uel obsequium, uel ad colonariam conditionem imprimere tentauerit, animaduersione ecclesiastica cerceatur.


 Canon Epaunensis, era 8.

Mancipia monachis data ab abbate non liceat manumitti. Iniustum putamus, ut monachis ruralia opera [quotidianum rurale opus] facientibus, serui eorum libertatis otio potiantur.


Canon Agathensis, era 6 [Can. 7].

Quos de seruis ecclesie  episcopus libertati dederit, a successoribus placuit custodiri cum hoc quod eis manumissor in libertate contulerit. Quod tamen iubemus 20 solidorum [numerum et] modum in terris, uel uineis, uel hospitiolo tenere, non amplius;  quia minusculas res aut ecclesie minus utiles, peregrinis uel clericis, saluo iure ecclesie, in usum prestari permittimus.


Canon Aurelianensis II, [i 1Kb] era 32.

 Cineres  uero serui, seu et posteritas eorum in loco, in quo auctor eorum [k 1Kb] depositus, in ea que constituta est a defunctis studio sacerdotis conditione permaneant. Ille [Cui precepto si quis secularium humane cupiditatis impulsu] uero qui hoc crediderit obuiandum,  usque ad ueram emendationem ab ecclesia suspendatur.


Canon Aurelianensis Iu, era 6 [l 1Kb] .

Quicunque liberti facti sunt,  si a quocunque pulsati fuerint, ab ecclesia defendantur preter eas culpas, quibus leges collatam seruis reuocare iusserunt libertatem.


Canon Arelatensis [m 1Kb] , era 34.

Si quis in ecclesia manumissum crediderit ingraticulum [ingrati titulo] reuocandum, non aliter  liceat, nisi eum gestis apud acta municipum reum esse.


Canon Lugdunensis, era 7.

Quicunque contra libertos Ecclesie commendatos actionem habet, non audeat magistratui eos tradere, sed in episcopi iudicio, que sunt ueritatis audiantur: quia iustum est, ut contra calumniatorum uersutias defendantur, qui immortalis ecclesie patrocinium concupiscunt: et qui hoc, quod a nobis decretum est, preuaricare tentauerit, irreparabili damnationis sue sententia feriatur.


DE HIS QUI AD ECCLESIAM CONFUGIUNT.


Canon Aurelianensis [n 1Kb] , era 1.

Homicide, adulteri, fures, si ad ecclesiam confugerint,  iuxta priores canones et quod lex Romana  constituit obseruetur, ut ab ecclesie atriis uel domo episcopi non trahantur; sed in euangelia [nec aliter consignari, nisi ad euangelia] datis sacramentis, de morte, de debilitate et de omni penarum genere sint securi: ita ut cui reus fuerit criminosus, de satisfactione conueniat. Quod si sacramenta sua quis uiolauerit [quis conuictus fuerit uiolasse, reus periurii],  ab omni Christianorum  conuiuio et communione separetur. Quod si reus de ecclesia fugerit, ab ecclesie clericis non queratur.


Aera 3 [a 1Kb] .

Si uero pro seruo sacramento  a Domino dato de impunitate, exire noluerit, liceat eum a Domino occupari.


Canon Epaunensis, era 39.

Si seruus reatu atrocie [atrociore] culpabilis ad ecclesiam confugerit, a corporalibus tantum suppliciis excusatur. De capillis [b 1Kb] uero, uel quocunque opere a domino placuit iuramentum non exigi.


Canon Aurelianensis, era 39 [c 1Kb] .

Eos qui ad ecclesiam confugerint, tradi non oportere: sed loci  reuerentia et intercessione defendi.  [d 1Kb] Si quis autem mancipia clericorum pro suis mancipiis ad ecclesiam confugientibus crediderit occupanda, [per omnes ecclesias] districtissima damnatione fertatur.



CAPUT LIX. DE IUDAEIS.


Canon Laodicensis, era 39 [e 1Kb] .

[f 1Kb] Hi qui Christiani facti sunt ex Iudeis, si postmodum inuenti sunt iudaizare, uel sabbatizare, anathema sint a Christo.


Canon Maticensis, era 16 [g 1Kb] .

Ne Iudei Christianis [populis] iudices deputentur, aut telonarii;  ne Christiani, quod absit, eis uideantur esse subiecti.


 Aera 15.

Nullus Christianus Iudeorum conuiuiis participet [participare presumat]. Quod  si fecerit, ab omni Christianorum consortio separetur [se nouerit compescendum], quisquis eorum impietatibus fuerit inquinatus.


Aera 16.

Nullus Christianus Iudeo  deseruiat, sed datis pro quolibet bono mancipio 12 solidis, quicunque uoluerit Christianus  ipsum licentiam habeat redimendi, siue ad ingenuitatem, seu ad seruitium: quia nefas est, ut quos Christus suo sanguine [sanguinis sui effusione] redemit, persecutorum uinculis teneantur [maneant] irretiti. Quod si huic acquiescere Iudeus noluerit, liceat  mancipium ipsum ad Christianos reuerti, et ubicunque uoluerit habitare [h 1Kb] .


Canon Agathensis, era 40.

Omnes deinceps Christiani [clerici siue laici] Iudeorum conuiuia euitent, quia cum  illi Christianis cibis [communibus] non utantur, indignum est atque sacrilegum eorum cibos a Christianis sumi;  cum ea que Apostolo permittente nos sumimus, ab illis iudicentur indigna [immunda].


Aera 34.

Iudei [quorum perfidia frequenter ad uomitum redit] si ad legem catholicam uenire uoluerint, septem [octo] mensibus inter catechumenos  sint. Et si puram fidem confiteri noscuntur, baptismatis gratiam mereantur. Quod si periculosam infirmitatem intra prescriptum tempus incurrerint, baptizentur.


Canon Aurelianensis, era 30.

Iudei a Cena [a die Cene] Domini usque ad secundam sabbati in Pascha [hoc est ipso quatriduo], procedere inter Christianos non audeant,  nec qualicunque occasione faciente.


 Canon Maticensis, era 14 [i 1Kb] .

Iudei a Cena Domini usque ad secundam sabbati in Pascha [primum Pascha],  per plateas, et foros deambulandi licentia denegetur: et ut reuerentiam cunctis [sacerdotibus Domini, uel] clericis impendant.  Sin aliud, a iudicibus locorum, prout persona fuerit, distringatur.



CAPUT LX. DE CLERICIS QUI CARNE ABSTINENT


Canon Ancyritanus, era 13.

[i 1Kb] Hi qui in clero sunt, si a carnibus abstinent, placuit eas quidem contingere: et ita, si uoluerint, continere. Quod si tantum eas abominantur, ut nec olera, que cum eis coquuntur, existiment comedenda, tanquam non consentientes regule, ab ordine  cessare debebunt.



CAPUT LXI. DE HAERETICIS ET GENTILIBUS


Canon Nicenus, era 21.

[k 1Kb] Ut Paulianiste, et qui sunt Photiniani, rebaptizentur.


Aera 22.

[l 1Kb] Sed diaconissas, quoniam quidem manus impositionem non accipiunt, etiam ipsas inter laicas esse debere.


Canon Arelatensis, era 9 [m 1Kb] .

Si ad ecclesiam aliquis de heresibus uenerit, interrogent eum symbolum; et si peruiderint eum in Patrem, et Filium, et Spiritum sanctum baptizatum,  manus ei tantum imponatur, et accipiat Spiritum sanctum. Quod si [interrogatus] non responderit hanc Trinitatem, baptizetur.


Canon Africanorum, era 16 [n 1Kb] .

Ut episcopus nullum prohibeat ingredi  in ecclesiam, et audire uerbum Dei, siue gentilem, siue hereticum, siue Iudeum, usque ad missas catechumenorum.


 Aera 82 [a 1Kb] .

Cum hereticis neque orandum, neque psallendum est.


Canon Arelatensis, era 11 [b 1Kb] .

Puelle  fideles que se gentilibus iungunt, placuit ut aliquanto tempore a communione separentur.


Canon Militianus, era 5.

Si quis mulieri, si quis Iudaice prauitati coniugali societate coniungitur, a Christiano cetu et communione separetur.


Canon Gangensis, era 14 [c 1Kb] .

[d 1Kb] Si qua mulier ad hoc uirili ueste utitur, ut uirilem habitum immutet, anathema sit.


Aera 15.

[e 1Kb] Si quis dereliquerit proprios filios, ut uirilem  habitum immutet, anathema cit.


Aera 16.

[f 1Kb] Si qui filii parentes, maxime fideles despexerint, aut occasione religionis non eis debitum honorem reddiderint, anathema sit.


Aera 17.

[g 1Kb] Mulier, que quasi religionem cogitans, comam sibi amputauerit, anathema sit.


Canon Laodicensis, era 17 [h 1Kb] .

[i 1Kb] Nullum Christianum lauacra cum mulieribus habere communia, quia est et apud gentiles reprehensio.


Aera 31 [i 1Kb] .

Non oportet mulieres ingredi ad altare.



CAPUT LXII. DE CATECHUMENIS.


Aera 18 [k 1Kb] .

Ad baptisterium catechumeni nunquam frequentent.


Canon Aurasicorum, era 19 [can. 20].

A fidelium benedictione, etiam inter domesticas orationes, in quantum cauere est [caueri potest], segregandi informandique sunt, ut se reuocent: et  si grandes sunt liberi, benedicendi sunt,  semoti offerantur.


Canon Carthaginensis, era 24 [l 1Kb] .

Baptismum percipiant neophyti, et aliquandiu a lautioribus epulis et spectaculis liberi [Edd. om. liberi], et a coniugibus abstineant.



CAPUT LXIII. DE CONIURATIONIBUS.


Canon Chalcedonensis, era 18.

[m 1Kb] Si clerici uel monachi reperti fuerint coniurantes aut conspirantes aut insidias ponentes episcopis, aut clericis, de gradu proprio abiiciantur.


 Canon Aurelianensis [n 1Kb] , era 21.

Si qui clericorum  rebelles inter se sacramenta dederint, aut chartulam conscripserint; cum hoc ad synodum uentum fuerit, iuxta ordinem et personarum qualitatem uindicetur [a pontificibus qui tunc in unum collecti fuerint].



CAPUT LXIu. DE ENERGUMENIS.


Canon Africanorum, era 62 [o 1Kb] .

Omni die exorciste energumenis manus imponant.


Aera 63 [p 1Kb] .

Pauimenta domorum Dei energumeni scopis mundent [uerrant].


Aera 64 [q 1Kb] .

Energumenis in domo Dei assistentibus [assidentibus],  uictus quotidianus per exorcistas opportuno tempore ministretur.


Canon Aurasicorum, era 13 [r 1Kb] .

Energumeni baptizati, si [de purgatione sua curant et] sollicitudini clericorum se tradunt, monitisque obtemperant, omnimodis communicent,  uel muniendi ab incursu demonum uel purgandi.


Aera 14 [s 1Kb] .

Energumenis et catechumenis, in quantum opportunitas permiserit [uel necessitas exegerit], de baptismo consulendum.


Aera 19 [can. 18].

Placuit,  ut Euangelia catechumenis legantur.



CAPUT LXu. DE CHRISMATE.


Canon Africanorum, era 87 [t 1Kb] .

Presbyteri qui per dieceses sunt [ecclesias regunt], non a quibuslibet episcopis, sed a suis; nec per uiciniorem [iuniorem] clericum, sed aut per seipsum, aut per illum qui sacrarium tenet, ante Pasche solemnitatem chrisma petant.



CAPUT LXuI. DE EXSEQUIIS MORTUORUM ET SEPULCRIS: ET NE PALLAE SUPER CORPORA PONANTUR.


Canon Toletanus, era 21 [u 1Kb] .

Religiosorum corpora  cum psalmis tantummodo, et psallentium uocibus ad sepulcra deferri. Nam funebre carmen [quod uulgo  defunctis cantari solet], uel pectora  cedere omnino prohibemus.


Canon Aruernensis, era 4 [u 1Kb] .

Obseruandum de palliis [ne pallis], uel ministeriis diuinis, ne defunctorum [x 1Kb] corpora obuoluantur.


 Aera 8.

Ne ad nuptiarum ornatum ministeria diuina prestentur .


Canon Maticensis, era 18 [a 1Kb] .

Comperimus, necdum  marcidis mortuorum corporibus, sepulcra reserari, uel  alia corpora superponi. Ideoque statuimus ut nullus deinceps hoc agere presumat.



CAPUT LXuII. DE LECTIONE AD MENSAM.


Canon Toletanus [b 1Kb] , era 7.

Quia solent crebro in mensis otiose fabule interponi,  ideo statuimus ut in omni sacerdotali uel religiosorum conuiuio hoc lectio sancta [Scripturarum diuinarum] prohibeat.



CAPUT LXuIII. DE LAPSIS ET PeNITENTIBUS.


[c 1Kb] Ut sacerdos penitentiam implorantibus, absque personarum acceptione penitentiam [penitentie leges] iniungat: [d 1Kb] et ut negligentiores penitentes tardius recipiantur.


Cap. 19 [e 1Kb] .

Ei qui penitentiam in infirmitate petit, dum [si casu] ad eum sacerdos inuitatus uenit, si [oppressus infirmitate] obmutuerit, aut in phrenesim uersus fuerit, dent testimonium qui eum audierunt, et accipiat penitentiam. Et si continuo creditur moriturus, reconcilietur per manus impositionem, et infundatur in os [ori] eius eucaristia. Si superuixerit, admoneatur a supradictis testibus, petitioni sue satisfactum;  et subdatur statuto penitentie tempori [legibus], quandiu sacerdos qui penitentiam dederit, probauerit.


Cap. 20 [f 1Kb] .

Penitentes qui in infirmitate eucaristie uiaticum acceperunt, non se credant absolutos, si superuixerint, sine manus impositione.


Aera 21 [g 1Kb] .

Penitentes, qui ante legitimam penitentiam excedunt [attente leges penitentie exsequuntur], si casu [in itinere uel in mari] ibi moriantur ubi eis sacerdos  subuenire non potuit, memoria eorum orationibus et oblationibus commendetur.


Canon Hipponiensis, era 42 [h 1Kb] .

 Secundum differentiam peccatorum, episcopi arbitrio penitentie tempora decernantur. [i 1Kb] Et ut presbyter sine consultu episcopi [inconsulto episcopo] non reconciliet penitentem, nisi absentia [absente episcopo, et] pro necessitate cogente. Cuiuscunque crimen uulgatissimum est, ad publicam penitentiam  agendam ante apsidam [absidem] manus ei imponatur, ne Ecclesia commoueatur .


In decretali Innocentii pape [i 1Kb] , era 6.

Penitentibus, siue ex grauibus, siue ex leuioribus peccatis, si nulla interuenit egritudo, quinta feria ante pascha eis remittendum Romane Ecclesie consuetudo demonstrat. Ceterum de pondere [estimando] delictorum, sacerdotis est iudicare, ut attendat ad confessionem penitentis, et ad fletum [atque lacrymas] corrigentis; et tunc dimittat, cum uiderit congruam satisfactionem. Si uero in egritudinem  incurrerit, [ante tempus Pasche] erit relaxandum, ne [de seculo] absque communione discedat. [k 1Kb] Chrismatis  unctio penitentibus infundi non potest, quia genus est sacramentorum.  Nam quibus reliqua sacramenta negantur, quomodo unum genus putatur posse concedi?


Canon Nicenus, cap. 13 [l 1Kb] .

Morituris et desiderantibus non negetur eucaristia, ea tamen conditione ut, si superuixerint, non communicent ante statutum tempus penitentie, uel probationem episcopi.


Canon Aurasicorum, era 3.

Qui recedunt de corpore,  post penitentiam acceptam, placuit sine reconciliatoria manus impositione communicari: quod morientis sufficit consolationi. [m 1Kb] Si uero superuixerint, stent in ordine  penitentie, ut legitimam communionem cum reconciliatoria manus impositione percipiant.


 Aera 4.

Penitentiam desiderantibus etiam [Edd. om. etiam] clericis non negandam.


Canon Arelatensis, era 12 [n 1Kb] .

Si hi, qui in penitentia positi, uita excesserint, placuit nullum absque communione dimitti [communione uacuum debere dimitti]; sed pro eo quod honorauit penitentiam, oblatio illius suscipiatur.


In epistola Innocentii pape, cap. 15 [o 1Kb] .

Penitentes, tempore quo penitentiam petunt, impositionem manuum et cilicium super caput a sacerdote [sicut ubique constitutum est] consequantur. Et si aut comas non deposuerint, aut uestem non mutauerint, [abiiciantur: et nisi digne penituerint] non  recipiantur. Iuuenibus autem penitentia non facile committatur propter etatis fragilitatem. uiaticum tamen in morte [positis] omnibus tribuatur.


Canon Epaunensis, era 23.

 Qui post acceptam penitentiam rursus ad secularia relabuntur communicare  non poterunt, nisi professione firmata [nisi professioni quam illicite pretermiserat, reformetur].


Aera 35 [can. 36].

Nullus sine remedio ac spe uite ab Ecclesia repellatur;  quia nulli si penituerit, aut correxerit, ad ueniam redeundi aditus obstruitur. Quod si  periculo mortis constituto, tempora penitentie relaxentur, et accepto uiatico conualescat, statuta tempora penitentie obseruentur.


Statuta Ecclesie antiqua, cap. 65 [a 1Kb] .

Omni tempore ieiunii, manus penitentibus a sacerdotibus imponatur.


Ibid., cap. 68 [b 1Kb] .

Penitentes etiam dies remissionis genua flectant.


Canon Carthaginensis, era 28 [c 1Kb] .

 Si presbyter uel diaconus  degradentur, non eis manus tanquam penitentibus [uel tanquam fidelibus laicis] imponatur.


Canon Arelatensis, era 22 [d 1Kb] .

Penitens [quecunque] mulier,  siue defuncto uiro alii nupserit, uel [suspecta, uel] interdicta familiaritate cum extraneo uixerit, ab ecclesie liminibus arceatur: similiter  de uiris obseruetur.


Cap. 23 [e 1Kb] .

Penitentiam coniugatis non nisi ex consensu dandam.


Canon Aurelianensis, era 23 [f 1Kb] .

Ut ne quis benedictionem penitentie iuuenibus [personis] uel coniugatis; nisi ex consensu [partium],  et etate iam plena dare audeat.


Canon Aurasicorum, era 11 [g 1Kb] .

Subito obmutescens [prout status eius est] baptizari aut penitentiam accipere potest,  si uoluntatis preterite testimonia adfuerint.


Aera 12 [h 1Kb] .

Amentibus quecunque pietatis sunt conferenda.


Decreta penitentie in epistola Leonis pape [i 1Kb] .

 Penitentia que a fidelibus postulatur, ne de singulorum peccatorum genere in libello scripta professio publice recitetur, cum reatus conscientiarum sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Domini timorem apud homines erubescere non  ueretur, tamen quia non omnium huiusmodi sunt peccata, ut ea, qui penitentiam poscunt, non timeant publicare, remoueatur [tam] improbabilis consuetudo: ne multi a penitentie remediis arceantur, dum aut erubescunt aut metuunt inimicis suis sua facta reserari, quibus possunt legum constitutionibus percelli. Sufficit enim illa confessio que primum Deo offertur, et [Al., tunc; al., tum] etiam  sacerdoti, qui pro delictis confitentium et [Ead. om confitentium et] penitentium precator accedat. Tunc enim demum ad penitentiam plures poterunt prouocari, si populi auribus non publicetur conscientia confitentis.


In epistola Innocentii pape [i 1Kb] .

Qui post baptismum omni tempore incontinentie uoluptati dediti, extremo [fine] uite sue penitentiam simul et reconciliationem [communionis] exposcunt.  Consuetudo prior tenuit, ut concederetur [eis] penitentia, sed communio negaretur. Nam cum illius temporis [illis temporibus] creberrime persecutiones essent,  nec communionis facultas homines de reconciliatione securos reuocauerit a lapsu, merito negata communione, est  concessa penitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis reddidit, [iam terrore depulso] communionem dari abeuntibus placuit, et [et propter Domini misericordiam] quasi uiaticum profecturis.  Tribuetur ergo cum penitentia extrema communio, ut homines huiusmodi in supremis suis, permittente [penitentes, miserante] Saluatore nostro, a perpetuo exitio uindicentur.


Canon Toletanus, cap 8 [k 1Kb] .

Sacerdos cuicunque penitentiam tribuit, id obseruet  ut prius eum tondeat: aut si mulier est, uestem mutet, ne ad lamentanda rursus post penitentiam relabatur.


In epistola Leonis pape [l 1Kb] , cap. 8.

  Qui iam deficientes penitentiam accipiunt, et ante communionem moriuntur, horum causa Dei iudicio reseruanda est. Nos autem, quibus non communicamus uiuis, communicare mortuis non possumus.


Ibid., cap. 10.

 Penitentiam professis non licet in foro litigare. Si tamen habent quod negligere non debent, ecclesiasticum iudicium, non forense, debent expetere.


Ibid., cap. 11.

 Penitens, siue post penitentiam negotiator.---Qualitas lucri aut excusat negotiantem, aut arguit, quia est honestus questus, et turpis: uerumtamen penitenti utilius est dispendia pati quam periculis  negotiationis obstringi, quia difficile est inter uendentes et ementes [ementis uendentisque commercium] non interuenire peccatum.


Ibid., cap. 13.

Qui  ob penitentiam timens lapsum incontinentie iuuenilis, copulam uxoris preelegerit, [ne crimen fornicationis incurreret] uidetur rem fecisse uenialem, si preter coniugem nullam  [aliam] omnino cognouerit. In quo tamen non regulam constituimus, sed quod sit tolerabilius estimamus, quia nichil ei aliud congruit, qui penitentiam gessit, quam castitatis perseuerantia [castitas perseuerans et mentis et corporis]


Ibid., cap. 19.

Hi qui a gentibus capti sunt, si conuiuio solo gentilium escis immolatitiis usi sunt, possunt ieiuniis et manus impositione purgari  et communicare. Si autem idola adorauerunt, aut homicidiis uel fornicationibus contaminati sunt, ad communionem eos, nisi per penitentiam [publicam] non admitti.


In libro [a 1Kb] sancti Pomerii.

 De his qui occulte peccant et penitentiam occulte agunt.---Hi uero qui in aliquo gradu constituti sunt, et occulte crimen admittunt,  facilius sibi Dominum placabunt, qui non humano iudicio conuicti crimen agnoscunt: qui aut propriis illud confessionibus produnt, aut nescientibus aliis quales ipsi in occultis suis sint, in se uoluntarie excommunicationis sententiam ferunt: et ab altari cui ministrabant, non animo, sed officio separati, uitam suam quasi mortuam plangunt; certi quod, reconciliato sibi Deo, efficacis penitentie fructibus, non solum amissa recipient, sed etiam ciues superne ciuitatis effecti, ad gaudia sempiterna peruenient.


In concilio Celestini pape [b 1Kb] , cap. . . . .

 Agnouimus  quosdam penitentiam morientibus denegare, nec illorum desideriis annui, qui obitus sui tempore hoc anime sue cupiunt remedio subuenire.  Horrendum, fateor, nec debere tante impietatis aliquem reperiri, ut de Dei pietate, quod absit [Edd. om. quod absit], desperet: quasi non possit ad se quouis tempore concurrenti succurrere, et periclitantem sub onere peccatorum hominem pondere, quo se ille expediri desiderat, liberare. Quid hoc, rogo, aliud est quam morienti mortem addere, eiusque animam sua crudelitate, ne absoluta esse possit, occidere? cum Deus ad subueniendum paratissimus  inuitat ad penitentiam, et sic promittit peccatori: In quacunque die peccator conuersus fuerit, [peccata eius] non imputabuntur ei.  Et, Nolo mortem peccatoris, sed ut conuertatur, et uiuat. Salutem ergo homini adimit quisquis mortis tempore [speratam] penitentiam denegauit: et desperauit de clementia Dei, qui eum ad subueniendum morienti sufficere, uel [in momento] posse non credidit. Perdidisset latro premium in cruce ad Christi dexteram pendens, si illum unius hore penitentia  non iuuisset. Cum esset in pena, penituit: et per unius sermonis promissionem, habitaculum paradisi, Deo promittente, promeruit. uera ergo ad Dominum conuersio in ultimis positorum, mente potius est estimanda, quam tempore, Propheta hoc attestante [taliter asserente]: Cum conuersus fueris, et ingemueris, [tunc] saluus eris. Cum ergo Dominus sit cordis inspector, quouis tempore non est deneganda penitentia penitenti [postulanti], cum illi se obliget [ille se obliquet] Iudici, cui occulta omnia nouerit reuelari.



CAPUT LXIX. DE HIS QUI CONTRA CANONES FACIUNT.


Canon Chalcedonensis, era 1.

 [c 1Kb] Regulas sanctorum Patrum per singula nunc usque concilia constitutas, proprium robur obtinere decreuimus.


Aera 10.

[d 1Kb] Qui ausi fuerint post definitionem magne et uniuersalis huius synodi, quidquam ex his que sunt prohibita perpetrare, a proprio gradu recedant.


Canon Epaunensis, era 40.

Quocirca hec que superna inspiratione communi sensu [consensu] placuerunt, si quis sanctorum antistitum qui statuta presentia subscriptionibus propriis firmauerunt, nec non et quos eorum Deus esse uoluerit successores, relicta integritate obseruationis excesserit, reum se diuinitatis pariter et fraternitatis  iudicio futurum esse cognoscat


Canon Aurelianensis, era 26 [e 1Kb] .

Qui circa hec que Deo inspirante statuta sunt, relicta obseruationis integritate, custodire [et implere] neglexerit,  reum se diuino iudicio esse cognoscat: quia canones suos nec ignorare cuiquam [quemquam] nec dissimulare permittitur.


Canon Maticensis [f 1Kb] , era 4.

Omnes [autem] qui definitiones nostras per inobedientiam euacuare contendunt, anathemate percellantur.


Aera 5 [g 1Kb] .

Si quis autem contumax nostris statutis saluberrimis fuerit, a membris Ecclesie omni tempore separetur.


 Canon Lugdunensis, era 50 [h 1Kb] .

Hec uero que a nobis inspiratione diuina definita sunt [tractata uel finita sunt], quisquis excesserit,  reum se diuinitatis examini quasi diuinorum transgressor mandatorum, reum se concilio fraternitatis futurum esse cognoscat.



CAPUT LXX. DE EPISCOPIS QUI CANONES [a 1Kb] SUPRADICTOS SUBTERFIRMAuERUNT [b 4Kb] .


I. Ecclesiastice regule sanctorum apostolorum: prolate per Clementem papam, que in Grecis exemplaribus in ordine prime ponuntur.

II. Canones Niceni episcoporum CCCXuIII.

III. Canones Chalcedonenses episcoporum CCXXX.

Iu. Canones Ancyritani [c 1Kb] , quibus consenserunt Osius episcopus, et alii XII cum ceteris episcopis.

u. Canones Sardienses episcoporum XX: Osius, Gaudentius, Ianuarius, Ethius, etc.

uI. Canones Antiocheni episcoporum XXII: Eusebius Palestinus, Theodotus, etc.

uII. Canones Laodicenses episcoporum XXII: Theodosius,  Nicetas, Anatolius, etc.

uIII. Canones Neocesarienses episcoporum XuII: Basilius, Gregorius, Lupus, Iustus, etc.

IX. Canones Aurasicorum episcoporum XuI: Hilarius, Eucherius, etc.

X. Canones Arelatenses episcoporum CC: Siluester papa, Marinus Arelatensis, Reticius Aeduorum uocatus Lugdunensis, temporibus Constantini, uolusiano et Aniano consulibus.---Item canones Arelatenses episcoporum XIX: Cesarius Arelatensis, Cyprianus.---Item canones Arelatenses in uasensi uico episcoporum XI: Cesarius, Cyprianus, Prosper, Eucherius.

XI. Canones Epaunenses episcoporum XXIu: Auitus, uiuentiolus, etc.

 XII. Canones Africanorum episcoporum XXIu.

 XIII. Canones Arelatenses episcoporum XIX: Sabaudus Arelatensis, etc.

XIu. Canones Agathenses episcoporum XXXIu: Cesarius, Sophronius, etc.

Xu. Canones Aurelianenses episcoporum XXI: Aurelianus, Agrestarum, etc.---Item Aurelianenses episcoporum XXI: Melanius, Lupus, etc.---Item Aurelianenses episcoporum XXu: Albinus Andegauensis, Lupus Lugdunensis.

XuI. Canones Aruernenses episcoporum XX: Honoratus, Gallus, etc.

XuII. Canones Maticenses episcoporum LXIII: Priscus Lugdunensis, Siagrius Aeduorum, Sulpitius Bituricensis, Eusebius Maticensis, etc.

XuIII. Canones Lugdunenses episcoporum XIII:  Nicetius Lugdunensis, Siagrius Aeduorum.---Item canones Lugdunenses episcoporum XX: Priscus Lugdunensis, Siagrius Aeduorum.

XIX. Consensio et confirmatio Leodegarii episcopi Augustodunensis.



CAPUT LXXI. [d 1Kb] CANONES SANCTI GREGORII PAPAE, CAP. XII

1. Qualiter episcopus cum suis clericis debet conuersari.

2. De clericorum stipendiis, qui uxores ducunt.

3. De communi uita uel eleemosynis.

4. De missa celebranda.

5. De furtis ecclesie.

6. De coniugio cum propinquis mixto.

7. De ordinationibus faciendis.

 8. De episcopis Galliarum ac Britannorum.

 9. De baptismo, et periclitantibus, et partu earum.

10. De enixa muliere, aut menstruata.

11. De coitu cum propria uxore.

12. De illusione que in somnis accidit.


[a 1Kb] RESCRIPTA BEATI GREGORII PAPAE AD AUGUSTINUM, QUEM PRO SE IN SAXONIAM AD PRAEDICANDUM MISIT.

[b 1Kb] Beati Pauli ad Timotheum testantur Epistole, in quibus eum erudire studuit, qualiter eum in domo Dei conuersari oportuisset [debuisset]. Mos est autem sedis apostolice, ordinatis episcopis precepta tradere, ut ex omni stipendio quod accidit quatuor debeant fieri portiones: una uidelicet episcopo et familie, propter hospitalitatem [et susceptionem]; alia clero; tertia pauperibus: quarta ecclesiis reparandis.  Sed tua fraternitas monasterii regulis erudita seorsum uiuere non debet a clericis suis in Ecclesia Anglorum, que auctore Deo nuper ad fidem perducta est: hanc debet conuersationem instituere, que in initio nascentis Ecclesie fuit patribus nostris, in quibus nullus,  que possidebat eorum aliquid suum esse dicebat, sed erant eis omnia communia [c 1Kb] .


2. De clericorum stipendiis, qui uxores ducunt.

Si qui uero sunt, qui intra [extra] sacros ordines constituti se continere non possunt, sortiri uxores debent, et stipendia sua exterius accipere, quia scriptum est: Diuidebatur singulis, prout cuique opus erat. De eorum quoque stipendio [cogitandum atque] prouidendum est, et sub Ecclesie regula sunt tenendi, ut bonis moribus uiuant et canendis psalmis inuigilent,  et ab omnibus illicitis cor et linguam et corpus Deo auctore conseruent. 


3. De communi uita, uel eleemosynis [d 1Kb] .

[e 1Kb] Iam deficientibus portionibus [de faciendis portionibus], de exhibenda hospitalitate et adimplenda misericordia, nobis quid erit loquendum? Omne quod superest, in causis [necessitatibus] piis ac religiosis erogandum est, Domino et magistro omnium dicente: Quod superest, date eleemosynam, et ecce omnia munda sunt.


4.  De missa celebranda.

 Nouerit fraternitas tua Romane Ecclesie consuetudinem, in qua  nutritus es. Sed mihi placet, ut siue in Romana, siue in Galliarum,  siue in qualibet Ecclesia aliquid inuenisti quod plus  omnipotenti Deo possit placere, sollicite eligas, et in Anglorum Ecclesia, que adhuc in fide noua est, institutione precipua, que de multis ecclesiis colligere potuisti, infundas. Non enim pro locis res, sed pro bonis [Edd. om. bonis] rebus loca [nobis] amanda sunt. Ex singulis ergo quibusque ecclesiis  tua fraternitas que pia, que religiosa, que recta sunt eligat. Et hec quasi in fasciculo collecta, apud Anglorum mentes in consuetudinem ponat.


5.  De furtis ecclesie.

Ex persona furis pensare oportet qualiter ualeat corrigi. Sunt enim quidam qui, habentes subsidia, furtum perpetrant; et sunt alii qui ex inopia perpetrant [delinquunt]. Unde necesse est quosdam damnis, quosdam uero uerbis, et alios leuius, alios uero districtius  corrigi. Et cum paululum districtius agitur, ex caritate, non ex furore agendum est: quia ipsi hoc prestatur qui corrigitur, ne gehenna ignibus tradatur. Sic enim nos fidelibus disciplinam tenere debemus, sicut boni patres carnalibus filiis solent, quos et pro culpis uerberibus feriunt; et tamen ipsos quos doloribus affligunt habere heredes querunt: et que possident illis seruant quos insequi uidentur. Hec ergo caritas in mente tenenda est, ita ut mens extra rationis regulam omnino nichil faciat. Quomodo autem furtum reddi debeat? absit ut Ecclesia cum auctomento recipiat quod de terrenis rebus uidetur amisisse et lucra de uanis [damnis] querere.


6.  De coniugio cum propinquis mixto.

Et quidem quedam lex Romanorum [In Romana  republica] permittit, ut siue fratris, et sororis, seu duorum germanorum, uel duarum sororum filius et filia misceantur. Sed experimento didicimus, ex tali coniugio sobolem non posse succrescere. [f 1Kb] Unde necesse est, etiam tertia uel [g 1Kb] quarta generatione fideles licenter coniungere. Nam secunda quam prediximus hac se [a se] omnimodo debet abstinere. Cum nouerca autem misceri, graue est facinus, quia [et in lege] scriptum est: Turpitudinem patris tui non reuelabis  Et qui turpitudinem nouerce reuelat, turpitudinem patris reuelat, cum qua una caro dudum fuit.  Cognata uero per coniunctionem fratris tui soror tua facta est. [h 2Kb] Si uero in Anglorum gente,  dum esset in infidelitate, aliqui huic nefando coniugio fuerunt admixti, admonendi  sunt, ut se abstineant et peniteant:  non tamen  pro hac re, quam ignoranter ante baptismum commiserunt, communione priuentur [a 1Kb] .


7. De ordinationibus faciendis.

 Episcopi non longo interuallo inter se disiungantur, ut ad ordinandum episcopum tres aut quatuor conuenire possint:  quia aliter fieri non oportet. Nam in ipsis rebus spiritalibus, ut sapienter et mature disponantur, exemplum trahere a rebus etiam carnalibus possumus. Certe enim dum coniugia [in mundo] celebrantur, coniugati quique uocantur ut qui in uia iam coniugii precesserunt in subsequentibus quoque gaudio misceantur. Cur non ergo nobiscum in hac spiritali ordinatione, qua per sacrum mysterium homo Deo coniungitur, tales conueniant, qui in profectum  episcopi [in profectu ordinati] gaudeant, uel pro eius custodia omnipotenti Deo preces pariter Deo fundant?


[b 1Kb] 9. De baptismo, et periclitantibus, et partu earum.

[c 1Kb] Mulier pregnans  potest baptizari, cum non sit ante omnipotentis Dei oculos culpa aliqua fecunditas [carnis]. Nam cum primo parentes nostri deliquissent in paradiso, immortalitatem quam acceperant, recto Dei iudicio perdiderunt. Quia itaque idem omnipotens Deus humanum genus in culpa sua funditus exstinguere noluit, et immortalitatem homini per peccatum [pro peccato] suum abstulit, et  benignitatem sue pietatis fecunditate sobolis eis reseruauit. Quod ergo  non nature  humane, sed omnipotentis Dei dono reseruatum est, qua ratione poterit sacri baptismatis gratia prohiberi? In illo quippe mysterio, in quo omnis culpa funditus exstinguitur, ualde stultum est, si donum gratie contradici posse uideatur. Cum uero enixa fuerit, post quot debeat dies mulier ecclesiam intrare, ueteris Testamenti preceptum est [preceptione didicisti], ut pro masculo 33 diebus, pro femina autem 66 diebus debeat abstinere.  Sed hec in mysterio accipiuntur. Nam si hora eadem qua genuerit,  gratias actura intret ecclesiam, nullo peccati pondere grauatur. uoluptas enim carnis, non dolor in culpa est.  Si enim enixam mulierem prohibemus ecclesiam intrare, ipsam ei penam suam in culpa deputamus. Baptizari autem uel enixam mulierem, uel hoc quod genuerit, si mortis [sine mora] periculo urgetur, uel ipsa hora eadem qua gignit, uel hoc quod gignitur, eadem hora qua natum est, nullo modo prohibetur: quia sancti mysterii gratia sicut uiuentibus atque discernentibus cum magna discretione prouidenda est, ita his quibus mors imminet, sine ulla dilatione proferenda, ne dum adhuc tempus ad prebendum mysterium redemptionis queritur, interueniente paululum mora [morte male] inueniri non ualeat qui redimatur.


 [d 1Kb] 10.  De enixa muliere, aut menstruata.

[e 52Kb] Ad mulierem enixam ad eius uero concubitum] uir suus accedere non debet, quoadusque proles que gignitur, ablactetur. Praua autem in coniugatorum moribus consuetudo surrexit. ut mulieres infantes suos aliis mulieribus  ad nutriendum tradant. Quod ex sola causa incontinentie uidetur inuentum, quia dum se continere nolunt, despiciunt lactare quos gignunt. He itaque que filios suos ex praua consuetudine aliis ad nutriendum tradunt, nisi purgationis tempus transierit, uiris suis non debent admisceri: quia et sine partus causa, cum insuetis [consuetis] menstruis detinentur, uiris suis misceri prohibentur; ita ut morte lex sacra feriat, si quis uir  ad menstruatam [mulierem] accedat. Que tamen mulier, dum  consuetudinem menstruam patitur, prohiberi ecclesiam intrare non debet: quia ei nature superfluitas in culpam non ualet reputari. Et per hoc quod inuita patitur, iustum non est ut ingressu ecclesie priuetur. Nouimus namque quod mulier que sanguinis fluxum patiebatur, post tergum Domini humiliter ueniens uestimenti eius fimbriam tetigit, atque ab ea statim sua infirmitas recessit. Si ergo in fluxu sanguinis posita, laudabiliter potuit  Domini uestimentum tangere, cur que menstruam sanguinis patitur, ei non liceat Domini ecclesiam intrare? [a 1Kb] Sancte autem communionis mysterium in eisdem diebus percipere prohiberi non debet. Si uero illa ex magna ueneratione percipere non presumit, laudanda est: si uero percepit, non iudicanda. Bonarum mentium est, et ibi aliquo modo culpas suas agnoscere, ubi culpa non est: quia sepe sine culpa agitur, quod uenit ex culpa. Unde etiam cum esurimus, sine culpa comedimus, quibus ex culpa primi hominis factum est, ut esuriamus. Menstrua enim consuetudo mulieribus non aliqua culpa est, uidelicet qui naturaliter accidit. Sed tamen quod natura ipsa ita uitiata est, ut etiam sine uoluptatis studio uideatur esse polluta, ex culpa uenit uitium  [ex culpe uenit uitio], in quo seipsam qualis per iudicium facta sit humana natura cognoscat: et homo qui culpam sponte perpetrauit, reatum culpe portet inuitus. [b 1Kb] Sicut in Testamento ueteri exteriora opera obseruantur, ita in Testamento Nouo non tam quod exterius agitur, quam id quod exterius cogitatur, sollicita intentione attenditur, ut subtili sententia perpendatur [puniuntur].



EX CAPITE LXXu. [c 1Kb] IN EPISTOLA HIERONYMI.


De eo quod ait Apostolus: Unius uxoris uirum.

Nunquam, fili Oceane, fore putabam, indulgentiam principis calumniam sustinere reorum. [d 1Kb] Consurgit  mihi Cainiana [Caina] heresis, et emortua uipera contritum caput leuat [e 1Kb] dicendo esse aliqua que Christus purgare non possit. [f 1Kb] Cartarius, Hispanie episcopus, unam antequam baptizaretur, alteram post baptismum priore mortua duxit uxorem: et arbitraris eum contra Apostolum fecisse? [g 1Kb] Sustinui Rome a uiro eloquentissimo cornutum, ut dicitur, syllogismum, qui interrogauit me: Uxorem ducere est peccatum? Ego simpliciter respondi: Non est peccatum. Et ille dixit: In baptismo mala opera dimittuntur, non bona. Ergo que non dimittuntur, reseruantur. Et ego inquio: Baptismus ex toto nouum hominem facit? Resp. ex toto interrogaui: Nihil ergo ueteris hominis in baptismate reseruatur: non potest nouo imputari, quod in ueteri quondam fuit? Obmutuit.  Sed cum loqui nesciret, tacere non potuit: cepit sudare, pallescere, tremere labia; erupit aliquando, et ait: Non legisti unius uxoris uirum debere fieri sacerdotem, et rem non tempora definiri? [h 1Kb] Dixi ego: Baptizatus episcopus eligitur in episcopatum. Queritur enim quid sit, non quid fuit. Quia igitur non  fuit quod dimitteretur, ideo non est dimissum in baptismate; et quia peccatum non fuit, in peccatum reputabitur? Omnia scorta, parricidium, et incestum fonte purgantur: uxoris inherebunt macule, et lupanaria thalamis preferentur. Audiant hoc ethnici, catechumeni et non honesta iungant matrimonia: sed Scottorum, et Atticorum ritu promiscuas uxores, et communes liberos habeant: imo caueant qualecunque uocabulum coniugis, ne postquam in Christum crediderint, noceat eis quod uxores et non concubinas et meretrices habuerint. Imputabitur infelicitas coniugis mortue, et libido meretricia coronabitur; et si matrimonio copulasses, non posses aliquando clericus ordinari. Illi benedictioni Domini seruientes, Crescite, et multiplicamini, et quod licebat, uerecundo  pudore celarunt: tu quod non licebat, impudenter gessisti. Illis scriptum est, Honorabiles nuptie: tibi legitur, Fornicatores et adulteros perdet Dominus. Omnia hec in baptismo condonata sunt crimina, dicente Apostolo: Hec quidem fuistis, sed abluti estis. Sed quero quomodo tue sordes lote sunt, et mee munditie sordidate. Si sordes fuissent, lote utique essent. Si uero sordes non sunt, quomodo pro sordibus imputantur? Que est ista tergiuersatio, et acumen omni pistillo retusius? Quia quod non est peccatum, peccatum est quod non dimittat Dominus; quia non habuit quod dimitteret: et idcirco manet quod dimissum non fuit. Sed de hoc quod dicit, unius uxoris uirum; prima Christi Ecclesia que ab Apostolo docebatur, ex Isrel fuit, cui consuetudo erat  ex lege et exemplo patriarcharum ipsis quoque sacerdotibus in multis uxoribus liberos spargere. Precepit ergo, ne eamdem licentiam Ecclesie sibi uindicent sacerdotes, sed ut singulis uno tempore habeant Queram et aliud: Si quis ante baptismum habuerit concubinam, et illa mortua baptizatus uxorem duxerit, utrum clericus fieri debeat? Respondebis posse fieri, quia concubinam habuit, non uxorem. Ergo [coniugales tabule et] dotalia iura ab Apostolo, non coitus condemnatur. [i 1Kb] Unde cum unius uxoris uirum dicit, unius mulieris possit intelligi coitus. Non ad tabulas dotales oportet ferre Scripturas sanctas, sed ita ut sunt intelligere: nec euacuare baptismum Saluatoris, [i 1Kb] in quo omnia peccata merguntur. Et si omnia peccata merguntur, quomodo una uxor supernatat?  Beati quorum remisse sunt iniquitates. Arbitror quod possimus et nos huic aliquid cantico iungere: Beatus uir cui non imputauit Dominus peccatum. [k 1Kb] Mirari satis nequeo, que hominum tanta sit cecitas, de uxoribus ante baptismum disputare, et rem in baptismo mortuam, imo cum Christo uiuificatam  ad calumniam trahere: cum omnia alia tam euidentissima Apostoli precepta, que de uita sacerdotum narrat, nemo custodiat. Qui dixit, unius uxoris uirum, ipse mandauit eum esse irreprehensibilem, et cetera que sequuntur: et ad omnia claudimus oculos, et  solas uidemus uxores. Itaque cum quis nobis opposuerit uxorem ante baptismum, nos ab eo requiramus omnia que post baptismum precepta sunt. Pretereunt quod non licet, et obiiciunt quod concessum est [a 1Kb] .





INDEX OMNIUM CAPITUM COLLECTIONIS CODICIS HEROuALLIANI, Ex quo licet perspicere quenam a nobis pretermissa sunt.

     1. De fide catholica et symbolo.
    2. De Scriptura canonica.
    3. Sententia pape Leonis de apocrypha scriptura.
    4. Decretalis de recipiendis et non recipiendis libris.
    5. Ut per singulos annos synodus bis fiat: et qualiter denuntietur.
    6. Quales ad sacros ordines uenire non possunt.
    7. Quales uel qualiter ad sacros ordines accedant et ubi ordinentur.
    8. Ne in una ciuitate duo sint episcopi, et de uicariis episcoporum.
    9. De ordinando episcopo intra tres menses.
    10. De ordinatis episcopis, nec receptis.
    11. De episcopo inuito ordinato.
    12. Quod non oporteat absolute ordinare quemquam.
    13. De seruo aut liberto ordinato.
    14. De presbyteris, qui diuersis ecclesiis ministrant: et quod non licet clericum quemquam in duas ciuitates ministrare: nec abbati plura monasteria habere.
    15. Ut de uno loco ad alium non transeat episcopus, uel clericus sine iussione episcopi.
    16. De peregrinis episcopis et clericis seu ad comitatum pergentibus.
     17. De formatis peregrinorum, et clericis sine litteris ambulantibus.
    18. Qualiter uel pro quibus culpis quisque degradetur.
    19. De expulso ab ecclesia, et de excommunicato uel damnato ab officio.
    20. De ordine ecclesiastico et officio misse.
    21. De reliquiis sanctorum et oratoriis.
    22. Altaria non sacranda nisi lapidea.
    23. De baptismo.
    24. De iterato baptismo.
    25. De confirmatione: et prandia in ecclesia non fieri: et quod die Dominico genu non flectatur.
    26. De Pascha et die Dominico, et reliquis festiuitatibus.
    27. De ieiunio quadragesime, uel Letania.
    28. Ut festi dies in ciuitatibus aut in uicis publicis celebrentur.
    29. De hoc quod offertur ad altare, uel quod offertur ad domum sacerdotis: et de oblatione.
    30. De communione: et ut populus missas perspectet.
    31. De predicatione.
     32. De hospitalitate.
    33. De decimis.
    34. De uiduis, pupillis, et pauperibus, infirmis, et carcerariis, et de leprosis.
    35. Qualiter res ecclesie episcopus dispenset uel regat: et de his que in altari dantur: et de basilicis per parechias.
    36. De rebus quas sacerdos suis clericis dedit.
    37. De rebus que ecclesiis dantur.
    38. De rebus ecclesie abstractis et contradictis
    39. De causantibus, et iudicibus.
    40. De episcopo uel clericis accusatis et accusatoribus eorum.
    41. De clericis usurariis, et ebriosis, et fideiussoribus: carmina uel cantica turpia, et alia plura his similia sectantibus.
    42. Ut clerici non negligant officium suum: et non sint contumaces et conductores: et a secularibus abstineant.
    43. Ut non habitet clericus cum extraneis mulieribus: et de relicta sacerdotis.
    44. De episcopis, et ordinibus, uel regulis clericorum, et uestibus eorum: et cetera quamplura.
     45. De uenationibus et hospitalitate.
    46. Ut peccantes fideles non liceat passim uerberari
    47. De parechiis et oratoriis construendis.
    48. De natalitiis martyrum.
    49. De fictis martyribus, et locis que inaniter uenerantur.
    50. De sortibus et auguriis.
    51. De clericis, monachis, uel abbatibus.
    52. De Deo sacratis puellis, et monasteriis earum.
    53. De raptis.
    54. De incestis et adulteris, et qui uxores suas dimittunt.
    55. De reuertentibus ad seculum post depositum militie cingulum: et de his qui post baptismum administrauerunt.
    56. De falsariis, et periuris, et homicidis: et de captiuitate et discordia.
    57. De expositis.
    58. De libertis qui ad ecclesiam confugiunt
    59. De iudeis.
    60. De clericis qui carne abstinent.
    61. De hereticis et gentilibus.
    62. De catechumenis.
     63. De coniurationibus.
    64. De energumenis.
    65. De Chrismate.
    66. De exsequiis mortuorum, et sepulcris: et ne palle super corpora ponantur.
    67. De lectione ad mensam.
    68. De lapsis et penitentibus.
    69. De his qui contra canones faciunt.
    70. De episcopis, qui hos supradictos canones subterfirmauerunt.
    71. Canones sancti Gregorii pape, capitula XII.
    72. Item eiusdem sancti Gregorii pape capitula uI.
    73. Item eiusdem capitula XIu.
    74. Epistola eiusdem sancti Gregorii pape ad Etherium episcopum.
    75. Item eiusdem epistola ad Brunichildem reginam pro heresi Simoniaca destruenda.
    76. De mulieribus que laneficia exercent.
    77. De his qui sibi mortem inferunt quacunque negligentia.
    78. De his qui sacramento se obligant, ne ad pacem redeant.
     79. Ut oblationes dissidentium fratrum non recipiantur.
    80. De his qui intrantes ecclesiam per nimiam luxuriam suam sacramento se abstinent.
    81. De non permittendo imperare laicos religiosis.
    82. De penitentibus transgressoribus.
    83. Ut penitentes ab aliis episcopis uel presbyteris non recipiantur: nec alibi communicent, nisi in ipsis locis ubi fuerint exclusi.
    84. Ut nullus episcopus uel infra positus die Dominico causas audire presumat.
    85. Ut episcopus nullius causam audiat absque presentia clericorum suorum.
    86. Ut episcopus nullum ad episcopatum per se constituat promouendum.
    87. Si quis potentum quemlibet exspoliauerit et admonente episcopo non reddiderit, excommunicetur.
    88. De tricenali prescriptione, ut post triginta annos nulli liceat pro eo appellare, quod legum tempus exclusit.
    89. Ut episcopus ambulet per diecesim suam.
     90. Ut episcopus duos solidos tantum accipiat: neque tertiam partem de oblationibus querat: et ut clerici non exactentur more seruili.
     91. Ut uallematia et turpia cantica prohibeantur
    92. Presbyterorum et diaconorum ordinationes certis celebrari debere temporibus.







EXCERPTA EX PeNITENTIALI MAGISTRI IOANNIS DE DEO, DOCTORIS DECRETORUM.





MONITUM DE EXCERPTIS SUBSEQUENTIBUS.

 Cum pleraque ecclesiastice discipline monumenta iam excusa essent, a uiro doctissimo D. Feronio canonico Carnotensi et socio Sorbonico accepi Penitentiale Ioannis de Deo. Quare que ex eo decerpsimus extra locum suum uelut appendice hic reponere necesse fuit. Licet hic auctor doctor decretorum nunquam supra decretum sapiat, tamen ea que in corpore Decretalium et Decretorum sparsa sunt ita apte ad suum Penitentiale absoluendum disponit, ut multis uideri debeat utile. Singulares aliquot complectitur opiniones: exempli gratia, cum sic loquitur  in capite de penitentia et confessione pape: »Queritur cui debeat confiteri, et uidetur quod nulli nisi Deo, ut faciunt Greci: ut probatur de Penitentia dist. 1, c. ult.« Similes accommodationes in isto Penitentiali leguntur. Ad usum studii Bononiensis, ad utilitatem totius Ecclesie, et ad honorem Dei Ecclesieque Romane atque eius uenerabilis presulis Innocentii Iu compositum est, quemadmodum initio libri his uerbis declaratur: »Ad honorem summe Trinitatis, et indiuidue unitatis Patris, et Filii, et Spiritus sancti, et beate uirginis, et omnium angelorum,  et omnium sanctorum, et precipue beati uincentii, et ad honorem et nomen uenerabilium Patrum episcopi et capituli urbis Bononiensis, et ad utilitatem uniuersi studii, et ad honorem Romane Ecclesie, et eius uenerabilis presulis Innnocentii Iu.« Priuatim uero suum opus Ioannes de Deo episcopo et capitulo Bononiensi dedicat. Sic enim incipit prefatio: »uenerabili Patri ac domino a diuina Prouidentia urbis Bononiensis episcopo, et uenerabilibus uiris decano, archidiacono, cantori, thesaurario, et magistro scholarum, et uniuerso capitulo eiusdem,  magister Ioannes de Deo doctor decretorum canonicus eorumdem et seruus ipsorum prouidentie, salutem in eo qui est omnium uera salus cum reuerentia tam debita, quam deuota, etc.« Primum disserit generatim de uitiis cuiuscunque status et confessione: deinde speciatim et maxime de penitentia et confessione prelatorum, ut summi pontificis, cardinalium, etc. Pluribus omissis, ea que in hoc Penitentiali precipua sunt, selegimus, et quibus capitula Theodori de penitentia exponuntur.



De confessione infirmorum et eorum penitentia. 


Sic tene quod subtiliter et astute debes ab infirmis inquirere qualiter se habuerunt in sua sanitate, dicendo eis sic: Fili, confitere quod homines sumus, et sine peccato esse non possumus: nam si confessus fueris et contritus, et proposueris non peccare, Deus sine dubio tibi remittet culpam et ego te absoluam a pena, si te totum commiseris in iudicio meo uel alterius sacerdotis. Quod autem uerum sit, probatur his uerbis, etc.: In quacunque hora peccator ingemuerit et conuersus fuerit, peccatorum suorum  non recordabor amplius. Si autem nolueris confiteri in hac uita, confiteberis in alia inuitus in conspectu omnium angelorum, amicorum et inimicorum, et condemnaberis in perpetuum, etc. Quod uero sacerdotes possint relaxare penam a uere contritis, probatur; quia dicitur quod uicarii sunt sacerdotes Iesu Christi, et habent claues regni celorum, et absoluunt ante diem iudicii. Si autem aliquis non uere contritus est, sacerdotes eum non possunt absoluere, quia cum culpa remissa non est, pena demi non potest, etc.



Quid facit sacerdos, postquam audiuerit penitentiam infirmi. 

Postquam autem sciueris confessionem infirmi,  non debes ei penitentiam iniungere, sed tantum innotescere, dicendo sic: Si tu esses sanus, tot annis deberes penitere; sed quia tu es infirmus, non impono tibi penitentiam; iniungo tibi, quod si mortuus fueris, facias dari pro hac penitentia tantum: et ego absoluo te auctoritate Domini Dei nostri Iesu Christi, et beati Petri apostoli, et officii nostri. Item iniungo tibi quod quamprimo fueris sanus, antequam diuertas ad alia seruitia, uenias ad me uel ad alium sacerdotem, et confitearis iterum similiter, et deuote recipias penitentiam que iniuncta tibi fuerat, etc.



De confessione sani et de penitentia sibi imponenda. 


Si autem fuerit sanus qui tibi confitetur, preuideas utrum sit liber uel seruus. Si est seruus, inquiras utrum peccauit timore domini uel spontanea uoluntate. Si autem peccauerit timore domini, licet ui ei obedire non licuisset contra Deum, tamen mitius erit seruus puniendus, etc. Si autem seruus peccauerit spontanea uoluntate sine culpa domini sui, in eo casu seruus acrius est puniendus in corpore, etc.; habito tamen respectu de itinere peregrinationis, ne imponatur seruo, in quo dominus damnificetur propter absentiam serui, etc. Si autem erit liber, fortius debet puniri, si spontanea uoluntate peccauit. Nam totam penitentiam impositam a canone sustinere debet, si possit fieri, etc.



De penitentia diuitum. 


Si fuerit diues qui tibi confitetur, requires subtiliter et astute que fuit causa quare incidit in peccatum illud, et promittas semper ueniam si tibi confitetur, etc. Impone ei penitentiam in istis tribus, scilicet in ieiunio, et oratione, et eleemosyna: prouideas tamen, si homo delicatus sit. non des ei asperum ieiunium, etc.



De confessione puerorum. 

Circa confessionem puerorum doli capacium sic procedas: Primo interroga in genere, si aliquod peccatum commisit, mulcendo eum premiis celestibus, si uere fuerit confessus; et terrendo eum penis  eternis, si non fuerit uere confessus. Interroga de circumstantiis, scilicet de causa, de loco et tempore, sicut dicemus in titulo de circumstantiis: et impones ei penitentiam minorem aliquantulum quod si esset adultus: si autem non fuerit doli capax, mitius debet puniri, quia tales nesciunt quid faciant, etc.



De penitentia senum. 

Si autem fuerit senex qui tibi confitetur, considera si est in etate decrepita, que est senum, et post 80 annos, et tunc eum graua orationibus, et releua in ieiuniis, etc. Si autem fuerit senex, id est in senectute constitutus et non in senio, id est a 60 annis usque ad 80, tunc fortius punias quam si esset in  etate decrepita, quia tales senes cum peccant trahunt iuuenes ad interitum.



De penitentia prelatorum in genere. 

Si autem fuerint prelati qui tibi confitentur, si peccatum est manifestum, acrius eos punias propter malum exemplum quod dederunt, quia quod agitur a prelatis facile subditur a subditis in exemplum, etc.; nam tunc peccatum magis extenditur, et in subditis propagatur, quando prelatus peccator pro reuerentia ordinis a subditis sustinetur, etc. Si autem fuerit occultum peccatum, mitius eum punias, quia ubi malum oritur, ibi debet mori, etc.



De penitentia minorum clericorum in genere. 


Circa penitentiam aliorum clericorum sic procedas: Considera si est sacerdos, et grauius punias eum quam diaconum, et grauius diaconum quam subdiaconum, et quam alios in minoribus ordinibus constitutos, quia homo Christianus duobus modis fortiter cadit in peccatis, aut propter magnitudinem peccati, aut propter altitudinem dignitatis.



De penitentia monachorum et aliorum religiosorum in genere. 

Circa religiosos qui tibi aliquatenus confitentur sic procedas: iniungas eis loco penitentie, quod seruent de cetero regulam cui se obligarunt, quia hoc erit summa penitentia, etc.



De penitentia mulierum in genere. 


Circa penitentiam mulierum sic procedas. Primo si est puella, presertim uirgo sub potestate parentum, et affligas eam in penitentia secundum canones, in ieiuniis precipue ut domet carnem suam ne lasciuiat in luxuria: nam luxuria mulierum fetida est et acrior quam in uiro, et ideo acrius debet domari in abstinentia ciborum. etc. Item preuideas si est coniugata, et in eo casu imponas ei penitentiam sine scandalo uiri: ita quod si uir fuerit absens, ieiunet et affligat se quantum Deo poterit secundum arbitrium tibi a Deo datum; presertim si per adulterium maculauerit thorum uiri, ad quod nulla conditione debuisset induci, etc.



De penitentia uiduarum in genere. 


Si autem erit uidua, inquiras diligenter de circumstantiis, et punias eam in ieiunio fortius quam alias mulieres; nam orationibus suis et meritis debent ecclesias adiuuare. Tamen considerando, si est anus que non possit ieiunare: et tunc releua eam in ieiunio, et aggraua in oratione, cum sit suum semper orare usque ad exitum uite sue, etc.



De penitentia pyrocararum. 

Si autem fuerint pyrocare que de puluere nuperrime surrexerunt, grauabis eas ieiuniis et orationibus, iniungens eisdem ut non de cetero sub specie  pietatis religionis impietatem pallient, sed uiros accipiant, si uotum solemniter non fecerint, uel castitatem seruent quam Domino promiserunt. Nam, ut dicit sanctus Hieronymus, melius fuisset coniugium subisse, et ambulasse per plana, quam ad altiora tendere, et in inferni profunda cadere, etc.



De circumstantiis que aggrauant peccata. 

Hec debet considerare peccator in confessione facienda: dolorem, quia peccauit in Dominum, etatem, sapientiam, considerationem non peccantium, purgationem lacrymarum, dolorem amisse uirtutis; dolorem quia operatur bonum, dolorem quia in tam breui uita non determinauit bene; qui offendit in unum est factus omnium reus: dolorem, quia Dominum  non timuit qui fuit plenus sapientia; ille culpabilior qui Deo acceptior: Adam plus peccauit, quia omni bono abundauit: omnis uirtus patitur detrimentum ab uno uitio: amor pecunie minorat castitatem: omnis uirtus in quocunque crimine deficiens est. Et hec omnia probantur auctoritatibus Augustini, Alexandri pape et Gregorii.



Hec sunt sacerdoti in confitente consideranda. 

Dolor de malis exemplis datis proximis, dolor de tristitia bonis illata, dolor de letitia quam bonis non intulit, dolor maior de Dei offensione. Nemo potest dominis duobus seruire, sed amor perseuerantie peccati unius est amissio omnium bonorum. Penitens se ponat totum in iudicio sacerdotis, faciat  pro salute anime quidquid faceret pro temporali uita, cuius gaudio certus est: propter ueniam abstineat a licitis, qui ultro peccauit: ad cor respicit Deus, non ad manus tantum. Non est diuidenda confessio diuersis sacerdotibus; corruptus et corrupta timeat iterum corrumpi exemplo Dine filie Iacob. Hec quoque sunt consideranda, etas, locus, ordo, sapientia, tempus; hec peccator debet considerare in sua confessione. Sacerdos autem debet habere respectum ad lacrymas penitentis, ad gemitus, et ad circumstantias que dicte sunt, et debet ei dicere: Fili mi, considera quod ee sunt circumstantie que detinent hominem in peccato, scilicet consuetudo mala que fit altera natura; nam per prauam consuetudinem non potest amplius homo  resistere. Item alia causa est, quia homo qui non confitetur peccatum de facili cadit in aliud peccatum, ut dicit sanctus Gregorius, peccatum quod per penitentiam non purgatur suo pondere trahit ad aliud peccatum. Est et alia causa, quia peccatum tanquam mors latenter occurrit, et subito. Est alia causa que non permittit infirmum uenire ad penitentiam, scilicet anxietas morbi. Est etiam alia causa que impedit penitentem scilicet pudor confitendi, et fuga pene, etc. Debes, tu sacerdos, confortare penitentem ne desperet, etiamsi confiteatur tarde, quia Deus est potens in uno momento hominem conuertere et saluare in penitentiam potius quam damnare ex iustitia, etc.



Qualiter debet fieri confessio. 


Debet autem fieri confessio, secundum auctoritatem sanctorum Patrum, simpliciter, ut accuset se et non alium, iuxta illud: Non declines cor meum in uerba malitie ad excusandam excusationem in peccatis. Humilis cum pura intentione sine hypocrisi. Unde Salomon: A timore tuo, Domine, concepimus et peperimus. Fidelis, sub spe uenie, non ut Iudas qui ait: Peccaui tradens sanguinem iustum, et postea abiit et laqueo se suspendit. Frequens; unde Gregorius: Quanto citius confiteris sub spe uenie, tanto facilius consequeris ueniam culpe. Nuda; unde Ieremias, non est qui agat penitentiam super peccata sua et dicat quid fecit. Discreta, sic enim Augustinus:  Sacerdotem quere qui te sciat soluere et ligare. uoluntaria, non ut confessio Achor, sed ut confessio latronis in cruce. uerecunda; ita Gregorius: uerecundia maxima pars est satisfactionis. Secreta; unde Ioannes Chrysostomus: Non dico tibi ut prodas te in publicum. Accelerata; unde Ecclesiasticus: Non tardes conuerti ad Dominum. Obediens; unde Augustinus: Fac omnia pro accipienda uita anime, que faceres pro uita corporis, etc.



De penitentia domni pape, et cui debeat confiteri. 

Dicendum de penitentia domni pape: et forsan uidetur quibusdam quod non peccaret papa, ut dicit  lex Iulia, quod apud Romam non committitur simonia; unde uidetur ei licere quidquid facere uellet. Ego autem Ioannes de Deo cum aliis doctoribus contrarium sentio: et dico quod si papa peccat, magis offendit quam alius homo; quia quanto gradus altior, tanto casus grauior, ut probat Gregorius de Penitentia dist. 2, c. Principium, inquit, uiarum. Illud idem probat Ioannes Chrysostomus 40 dist., Homo Christianus, et Hilarius papa 25, q. 1, Nulli fas, ubi dicitur quod maiori reatu deliquit qui potiori honore fruitur: et grauiora delicta facit sublimitas peccantium. Si forsan diceret aliquis quod predicti canones de aliis loquuntur, non de papa, nos probamus quod de papa intelliguntur, ut probat S. Bonifacius papa et martyr 40 dist., Si papa, ubi  dicitur quod si papa malus fuerit, licet multos populos secum trahat, tamen ipse cum diabolo apud inferos perpetuo cruciabitur. Illud idem probat Symmachus papa 9, q. 3, c. Aliorum hominum, ubi dicitur quod non habebit apud Deum de allegationis nitore subsidium; cum ipsorum factorum utetur teste, quo et iudice: ubi subinfertur quod cui plus committitur plus exigitur. Et est ratio quia, ut dicit glossa Psalterii super illo psalmo, esurientes, etc. Est ergo uitiosa uita pape imago future mortis, ut probatur 19, 1, c. Anastasius. Probato quod papa peccare possit, queritur cui debeat confiteri, et uidetur quod nulli nisi Deo, ut faciunt Greci, ut probatur de Penitentia, dist. 1, c. ult. Aliis uidetur quod deberet confiteri Ostiensi episcopo qui consecrat;  in eo enim uidetur maior, ut probatur 33 dist., c. Dominus noster, ubi dicitur quod maior est qui ordinat quam qui ordinatur. Aliis uidetur quod deberet confiteri cardinalibus, a quibus eligitur, et maxime episcopis, qui in electione domni pape utuntur iure metropolitani, ut probatur 23 dist. In nomine Domini, ubi dicitur: Episcopi cardinales procul dubio iure metropolitani funguntur, qui electum ad apicem dignitatum prouehunt. Alii dicunt quod deberet confiteri monacho, eo quod papa Siluerius renuntiauit papatum, et fuit monachus. Sed firmissime tene, et nullatenus dubites, quod possit confiteri cuicunque uoluerit; cum enim ipse dat indulgentiam omnibus exemptis ut sibi eligant prouidos confessores, dabit sibi, cum non sit superior  a quo petat. Probatur 30 dist. Si Romanorum, ubi dicitur quod si papa dat auctoritatem aliis, multo fortius sibi. Quod talis iurisdictio uoluntaria est, scilicet quod se papa supponat iurisdictioni minoris, probatur 2, q. 5, mandatis, et c. auditum est, et 2, q. 7, c. cum Balaam, quibus dicitur quod Sixtus et Leo et Damasus et Symmachus supposuerunt se iudicio minorum in lite contentiosa, multo fortius, etc. Ergo potest se supponere in foro penitentiali, quia quantum ad hoc unusquisque sacerdos tenet locum Dei uiuentis, et potest absoluere penitentem loco Dei, quia quantum ad hec maior est, ut probatur 2, q. 3, c., etc. Explicit de papa.



De penitentia cardinalium, et cui debent confiteri. 


Queritur de penitentia cardinalium: et dicas quod quanto, sunt maiores, tanto debent acrius puniri, si peccant, exemplo Ade, qui quanto erat Deo proximior, tanto magis peccauit, ut probat sanctus Augustinus. Ideo Adam magis peccauit, quia magis uirtutibus abundauit. Cum enim proximiores sunt pape, tanto casum plus debent timere ut probat S. Gregorius super Ezechielem de causa Luciferi: Principium, inquit, uiarum Dei Behemot: debent enim esse puri sicut uitrum, et candidi in moribus, et rubei per memoriam passionis Christi tanquam nix et ebur antiquum; debent esse nubes celi, ut inducant aquas spirituales, ut probat Isaias dicens:  Qui sunt isti qui ut nubes uolant et quasi columbe ad fenestras suas? Columbe dicuntur propter simplicitatem, quia esse debent candidiores niue, rubicundiores ebore antiquo, puriores uitro; hoc dictum est de eis propter diuersas uirtutes. Sunt enim cardinales ostia sancte Ecclesie, sicut ostium regitur cardinibus: si igitur cardo rumpitur, id est, si cardinalis deponitur, ut probat Leo papa, nunquam in perpetuum legitur reparatus, sicut loquitur de angelo qui cecidit, qui nunquam aduocatur ad statum primum, ut probatur de Penitentia dist. 2, Principium. Ergo tanto cautius se debent custodire a peccatis, ne sint Dagones stantes iuxta arcam Domini, sicut legitur in libro Regum de filiis Heli. 28 dist. Legant episcopi, et ne sint nebule et nubes sine aqua  turbinibus demonum agitate, ut probat beatus Petrus in Epistola sua, et Hieronymus in canone suo de Penitentia, dist. Si enim, inquit, etc., et Beda probat idem 2, q. 7, Secuti sunt uiam Balaam. Quare non solum episcopi perduntur, sed multos populos et cleros secum ducunt ad inferos cateruatim, ut 40, dist. Si papa, et 19 dist. Nulli fas; hoc est, non capiantur superbia, quia mater est omnium uitiorum; non capiantur uana gloria, quia omnem uirtutem euacuat; non capiantur pecunia, quia tanquam uenenum est fugienda: non capiantur amore parentum, qui eos in uita corrodunt tanquam musce morientes, et eos post mortem despiciunt, dicentes: Bene mihi fecit, sed melius facere potuit, ut de aliis  uitiis carnalibus taceamus, sed die noctuque non cessent uirtutibus studere. Et omnia ista probantur auctoritate Isa. 23 dist. His, et auctoritate Ambrosii 12, q. 1, c. Cui portio Deus est. 86 dist. Non satis est. Bene uiso de penitentia cardinalium, uidendum est cui debeant confiteri, et debent quidem specialiter summo pontifici, sine cuius licentia non possunt facere immutationem, nec condere testamentum, quod non probatur iure scripto sed consuetudine roboratur. Alii dicunt quod diaconus cardinalis debet confiteri presbytero cardinali, et presbyter cardinalis debet confiteri episcopo cardinali, episcopi cardinales debent confiteri summo pontifici, etc. Tertii dicunt quod debent confiteri penitentiario generali domni pape, quia gerit pape uices, ut probatur 23  dist., c. ult. et 23 dist., c. 1. Sed firmissime tene quod si est absens in aliqua legatia possit confiteri cui uult, per illam decretalem ex. de Pen., c. ult. Si autem est presens, et peccatum est notorium uel manifestum, debet confiteri pape, et debet acrius puniri quam alius peccator, propter exempla perniciosa, ut probant Nicolaus et Gregorius II, q. 3, precipue. Si autem est occultum, sufficit generali penitentiario confiteri



De penitentia capellanorum domini pape, et cui debent confiteri. 

Capellani autem et alii curiales pape debent generali penitentiario confiteri, quia ab alio nisi a solo papa et mandato non possunt absolui nec ligari, cum  apud ecclesiam demorentur: et secus qui sentit pecus est, ut probatur de Penitentia dist. 6, Placuit. et 6, q. 3, c. 1.



De penitentia patriarcharum, et cui debent confiteri. 

Dicturus de penitentia patriarche, et cui debeat confiteri, primo distinguendum est utrum crimen patriarche sit publicum uel occultum. Si autem est publicum, uel notorium, uel manifestum, acrius debet puniri quam alii delinquentes propter exempla perniciosa que transmittunt ad posteros, quia prelati tot mortalibus digni sunt, quot exempla perniciosa ad posteros transmittunt, ut probant sancti Patres 2, q. 3, quia illud quod agitur a prelatis facile trahitur a subditis in exemplum: et in eo casu debent  a solo papa puniri, sicut dicit beatus Gregorius de Clementio primate 2, q. 7, c. Sicut, inquit. Et ita Innocentius III puniuit Antiochensem patriarcham, eo quod quemdam archiepiscopum dearchiepiscopauit, et fecit episcopum. Similiter Gelasius et Felix damnauerunt Acacium patriarcham Constantinopolitanum 23, q. 1, Acacius, et c. Minores. Similiter Nicolaus papa correxit Bituricensem patriarcham pro eo quod clericos Narbonenses episcopi contra canones iudicabat. Probatur 2, q. 3, c. Conquestus. Similiter Leo Magnus sepe sepius reprehendit Dioscorum Alexandrinum patriarcham pro eo quod canones non seruabat in temporibus ordinandorum clericorum 75 dist., c. Similiter Alexander  tertius increpauit patriarcham Hierosolymitanum de falsitate quam committebat ponendo nomina absentium fratrum in priuilegiis. Similiter Gregorius XI reprehendit patriarcham Gradensem, eo quod contra canones exegerat iuramentum ab episcopo Castellano. De talibus ergo et consimilibus peccatis confessio et punitio ad domnum papam pertinet. Si autem peccata sunt occulta et non enormia, ita quod peracta penitentia possit in suo ordine remanere, potest sibi eligere confessorem, et cuicunque uult confiteri, etc.



De confessione archiepiscoporum, et cui debeant confiteri. 

Dicturus de confessione archiepiscoporum, et cui  debeant confiteri, primo occurrit multiplex distinctio, scilicet utrum sit archiepiscopus sub patriarcha constitutus, uel utrum immediate spectat ad dominum papam. Item si spectat ad patriarcham, et est propinquus, quod ipsi debeat confiteri, cum posset sine periculo. Nam qui sanus est non debet stare in peccato una hora diei, ut probatur de Pen. dist. c. Et ueniet, inquit, Moyses. Et illud idem probatur de Pen. dist. 3, c. Ille. Rex Dauid, talis et tam potens, nec exiguo momento penes se passus est ut maneret delicti conscientia, sed prompta confessione atque intimo dolore reddidit Domino peccatum suum. Et illud idem probatur ita de Pen., dist. 3, c. Septies in die cadit iustus et resurgit. Sed si iustus cum cadit, quomodo iustus? Iusti uocabulum non admittit  qui semper per penitentiam resurgit. Prelatus nullo modo alios iudicare debet, dum habet in se ipso quod condemnet, ut probatur 3, q. 7, c. Iudicet ille, et c. In grauibus, et c. Postulatus Dominus. Illud idem probat Gregorius . . . q. 3, c. Plerumque; et illud idem probat Augustinus, de Pen., dist. 6, Qui uult confiteri. Hoc non solum de archiepiscopo debet intelligi, sed de quocunque alio prelato, siue superiori siue inferiori. Nam sicut dicit Ambrosius, cum iis displicet qui ad intercedendum mittitur, irati animus ad deteriora prouocatur, ut probatur 3, q. 7, c. In grauibus. Illud idem probat Gregorius Magnus in Pastorali suo, 49 dist., c. 1. Si autem est infirmus metropolitanus, tunc poterit cuicunque uoluerit confiteri sacerdoti, dum tamen catholico. Probatur  26, q. 6, c. Si presbyter, et de Pen., dist. 6, Qui uult confiteri. Si autem est remotus metropolitanus a primate, in eo casu distingue, utrum crimen sit notorium uel occultum: si notorium est, patriarche debet confiteri, et ab illo castigari, ut probatur 3, q. 5; si autem crimen est occultum, adhuc distingue utrum sit enorme uel non. Si autem est enorme, quia indiget dispensatione, debet confiteri patriarche uel summo pontifici, cum non possit alius dispensare, ut probatur 21, Inferior sedes. Si autem non indiget dispensatione, potest confiteri cuicunque uoluerit; dum tamen sit catholicus sacerdos. Iuxta illam decret. de Pen. et remiss. c. et c. Item si spectat immediate ad dominum papam et est uicinus, uel intra Italiam, in sanitate, illi debuisset  confiteri, cum oportet eum ex necessitate semel in anno Romanam Ecclesiam uisitare, ut probatur 23 dist., c. et c. Si autem est infirmus, potest confiteri cuicunque uoluerit, dum tamen sit catholicus sacerdos: ne interueniente paululum mora inueniri non possit qui redimatur. Probatur 5 dist., c. Baptizari. Illud idem probat Leo papa de Pen., dist., c. 1, Multiplex; 26, q. 6, c. Qui recedunt, et c. Is qui in tempore. Si autem est remotus ultra Italiam uel enorme, domino pape debet confiteri, et ab illo castigari, ut probat Innocentius papa 9, q. 2, c. Si autem aliquis. Et illud idem probat Gregorius, 74 dist. c. Honoratur, et 2, q. 5, Quanto et se, qua de causa; 43 dist., c. Salomitane. Illud idem probat  papa Simplicius 74 dist., c. et c. Si autem peccatum est occultum et non indiget dispensatione, potest confiteri cui uoluerit, per decretalem Gregorii; ex de Pen., c. Ne pro dilatione, et Innocentii tertii in concilio generali, ex. de Elect.



De confessione episcoporum, et cui debeant confiteri. 

De confessione episcopi firmissime teneas, et nullatenus dubites, quod exemptus eiusdem iuris est, sicut de confessione metropolitani qui non subest patriarche: si autem non est exemptus, debet confiteri metropolitano, saltem eo tempore quo uenerit ad concilium prouinciale quod debet fieri, ut 18 dist. probatur, c. et c. Si autem fuerit infirmus uel remotus ualde, potest confiteri necessitate cogente  cuicunque uoluerit; nisi esset notorium crimen, cuius correptio et castigatio spectat ad superiorem. Et licet multa sint delicta que episcopos, archiepiscopos et patriarchas maiores, et primates minores ducunt ad ignominiam et confusionem, tamen ex illis pauca secundum auctoritatem sanctorum Patrum sub breui stylo ad memoriam restringamus, ut presentes corrigantur qui in subsequentibus deliquerunt: et futuri iam cauti et instructi timeant similia perpetrare.

Primum est, quod conferunt beneficia indiscrete consanguineis, carnali amore ducti ad talia beneficia prebenda, ut probat Innocentius in ex. Ut ecclesiastica beneficia, c. Ut uestrum.

Secundum est, quod indiscrete ordinant indoctum  in loco docti qui unum pedem in mundanis tenet, et alium in ecclesiasticis, contra legem diuinam, ut probat le. 48 dist., c. ult.

Tertium est, quando rogant pro indignis scienter, etc.

Quartum est, quando ordinant bigamos et illitteratos et corpore uitiatos contra sententiam Gelasii pape, 50 dist., c. Non confidat.

Quintum est, quod ordinant curie obligatos et ioculatores et aduocatos in causa sanguinis, contra sententiam S. Innocentii, 51 dist., c. Aliquantos.

Sextum est, quod ordinant seruos et origenarios non manumissos, contra sententiam Gelasii pape, 54 dist. Frequens et c. Ex antiquis, et c. General. Et illud idem probat concilium Arelatense, ubi de bigamis  et de penitentibus solemniter, et de aliis ordinatis qui non debent promoueri. Probatur 51 dist., c. 1.

Septimum est, quod promoueant demoniacos et epilepticos, contra sententiam Gelasii pape, 23 dist. Usque adeo, et contra sententiam Gregorii, dist., c. Maritum.

Octauum est, quod promouent filios presbyterorum, et alios non legitime natos, contra sententiam Urbani pape, 56 dist., c. 1

Nonum est, quod trahunt religiosos de monasteriis contra uoluntatem abbatum suorum, ut probatur 58 dist., c. 1, et 2, et 18, q. 2, Quam sit, et c. Luminoso.

 Decimum est, quod promouent multos clericos, ubi est sollicitudo laicorum: et cum non possunt eis dare beneficia, dant eis ordines contra sententiam Urbani 58 dist., Si officia secularia, ubi dicitur quod latio ordinum semper debet esse discreti iudicii, quia rarum est omne quod magnum est.

Undecimum est, quod ipsi episcopi promouentur indiscrete ex laicis, quia hoc esse non debet, ut probant sancti Patres 58 dist., c. Hoc ad nos, et c. Ordinatos; ubi dicit papa Celestinus quod debent ante esse discipuli quam magistri, omnis enim uite institutio ad id quod intendit se informat.

Duodecimum est, quod promouent clericos sine titulo, contra concilium Chalcedonense, ut probatur 70 dist., c. Neminem, et c. Sanctorum. Et illud idem  probatur ex. de Prebendis, c. Episc.

Decimum tertium est, quod recipiunt clericos alienos sine litteris demissoribus suorum episcoporum, ut probatur 71 dist., c. Illud, et c. Si quis, et c. De aliena, et c. Clericos. Illud idem probatur ex. de Clericis peregrinis, et 7, q. 1, c. Non oportet, et c. Placuit. Illud idem 28 dist., c. 1.

Decimum quartum est, quod negligunt proprios clericos, et dimittunt eos quasi oues errantes, contra sententiam Leonis pape, ut probatur 77 dist., c. Episcopus.

Decimum quintum est, quod promouent quosdam inuitos sine aliqua necessitate, sed sola causa ingratitudinis, contra auctoritates sanctorum Patrum, ut probatur 74 dist., c. Episcopus, et c. Gesta, ubi dicitur  quod nullus compellitur crescere inuitus.

Decimum sextum est, quod promouent aliquos in sacris extra tempora ad hoc deputata, contra auctoritatem sanctorum Patrum, ut probatur 75 dist, c. Ordinationes, et c. Quia patribus, et eadem dist., c. ult., et ex. de Tempore, etc.

Decimum septimum est, quod conferunt ordines sacros minoribus in etate legitima, ad hoc indigni, non seruatis interstitiis temporum, contra auctoritatem sanctorum, ut probatur 77 dist. per totum, et 78 dist. per totum.

Decimum octauum est, quod sustinent clericos in sua malitia, quorum obsequio delibati, ut probatur 73 dist., Si quis episcopus, et c. Error, et c. Consentire.

 Decimum nonum est, quod sunt desides et negligentes et plus adherent consiliis laicorum quam clericorum, ut probatur 83 dist., c. Nihil pastore miserius, qui luporum gloriatur laudibus.

uigesimum est, quod nolunt dare pauperibus: et propter hoc in uacuum important nomen episcopi, ut 26 dist. Fratrem, et c. Non satis est bene uelle.

uigesimum primum est, quod negligenter defendunt personas miserabiles spectantes ad Ecclesie forum, scilicet pupillos, uiduas et orphanos, libertos et expositos, contra auctoritatem Gelasii et aliorum sanctorum, ut probatur 87 dist. per totum.

uigesimum secundum est, quod immiscent se negotiis secularibus, que ad eos non pertinent, ut probatur  80 dist., c. Perlatum est, et c. Episcopus tuitionem, et c. Episcopi nullam rei familiaris curam ad se prouocent; sed lectioni, et orationi, et uerbo predicationis tantummodo uacent.

uigesimum tertium est, quod conferunt plura ecclesiastica beneficia uni, contra auctoritatem Apostoli et Gregorii, 88 dist., c. Singula. Ubi dicitur: Si totum corpus oculus, ubi pes, nam sacra uarietas membrorum robur corporis seruat.

uigesimum quartum est, quod nolunt habere economos, sub quorum testimonio res Ecclesie gubernentur, contra auctoritatem sanctorum Patrum, ut probatur 89 dist., c. uolumus, et si habent economos uolunt habere consanguineos, contra concilium Toletanum.

 uigesimum quintum est, quod episcopi laborant odio ad inuicem, et certant ut unusquisque cadat, et discrepant in sacramentis, ut 93 dist., c. penult. et ult.

uigesimum sextum est, quod ipsi appropriant sibi omnia bona ecclesiastica, ut probat sanctus Hieronymus, 23 dist., c. Diaconi; ubi dicitur quod singuli per potentiam episcopalis nominis, quam sibi ipsi illicite absque Ecclesia uindicarunt, totum quod leuitarum est suis applicant usibus, dicentes: Mendicat infelix in plateis clericus, et seruili operi mancipatus a quocunque poscit eleemosynam. Solus episcopus incumbit bonis, solus sibi uindicat uniuersa, solus partes inuadit alienas, solus occidit uniuersos: hoc est principium litis et distractionis, et origo criminis  et ideo accusantur a clericis et damnantur a Domino Iesu Christo, quia clamor eorum intrat in aures Domini Sabaoth.

uigesimum septimum est, quia episcopi contemnunt presbyteros: et ubi ipsi sunt presentes, non permittunt eos officium facere, quasi eis inuiderent, contra auctoritatem sancti Hieronymi, ut probatur 95 dist. c. Olim, ubi dicitur quod episcopi propter hoc fuerunt facti, ut schismata tollerentur. Dices sicut et presbyteri sciunt se esse consuetudine sub episcopis, ita episcopi nouerint magis se de consuetudine quam de ueritate Dominice dispensationis presbyteris esse maiores, et in communi debere regere Ecclesiam Dei, et illud probatur ex 95 dist. c. Ecce ergo.

 uigesimum octauum est, quia ordinantur per pecuniam, et tales accipiunt lepram, et dant lepram, ut probatur 1, q. 1, c. Cum ordinatur episcopus, ubi dicitur: Accipere est, quodcunque accipere, et dare quodcunque. Et eadem q., c. Fertur, ubi dicitur quod de radice infecta bonus fructus exire non poterit. Si ergo uult saluari qui talis est, renuntiet, agat asperam penitentiam; aliter saluari non poterit, ut probat sanctus Gregorius I, q. 1, c. Si quis neque.

uigesimum nonum est, quod petunt pecuniam pro balsamo contra auctoritatem sanctorum Patrum, 1, q. 1, Placuit ut nullus, et c. Dictum est, et c. Statuimus.

Trigesimum est quod damnant clericos indiscussos, ut probatur 2, q. 1, Nos, etc.

 Trigesimum primum est, quod non deferunt appellationibus legitimis, quare debuissent puniri. 2, q. 7, c. etc.

Trigesimum secundum est, quod pastores laici sunt et non presbyteri, quales sunt intrinsecus, ut 2, q. 7, Peruenit.

Trigesimum tertium est, quod permittunt se promoueri minus sufficientes, contra concilium Carthaginense, ut probatur 23 dist., c. Quod episcopi: illud idem probatur 38 dist., c. Omnes psallentes, ubi dicitur quod de substantia episcopi est ut sit bene litteratus. Et ideo dicit Propheta: Tu scientiam repulisti, et ego repellam te, ne sacerdotio fungaris. Et propter hoc depositus fuit quidam episcopus ab Honorio papa.

Trigesimum quartum est, quod postquam est promotus,  negligit addiscere, contra sententiam Gregorii, 22 dist., ubi dicitur quod stultus est qui in eo se maiorem existimat ut bona que audierit discere contemnat.

Trigesimum quintum est, quod nolunt uel nesciunt canonibus obedire. Quare debuissent ab administratione usque ad condignam penitentiam amoueri, ut probat Damasius papa, 25, q. 1.

Trigesimum sextum est, quia sunt nimis creduli in preiudicium aliorum, contra auctoritatem sanctorum Patrum, ut probat Gregorius 11, q. 3, c. Graue nimis est et indecens, ut in re dubia certa feratur sententia. Et illud idem testatur idem Pater Gregorius, 32 dist., c. Habuisse te concubinam, ubi dicitur quod in re dubia non est absolutum ferendum iudicium.  Et illud idem probat Augustinus 11, q. 3, c. ubi dicitur quod quamuis uera sint quedam, tamen iudicio non sunt credenda, nisi certis iudiciis demonstrentur. Et illud idem probat Sixtus papa et uictor papa 30, q. 5, c.

Trigesimum septimum est quod, nolunt in Ecclesia columnas erigere quos nouerint meliores, sed quos magis ipsi diligunt, uel quorum obsequia preferunt, contra sacros canones 8, q. 1, c. Moyses; et 12, q. 2, Gloria episcopi, ubi dicitur quod multi edificant parietes, et columnas Ecclesie subtrahunt. Inde sepe odia consurgunt.

Trigesimum octauum est quod, bona ecclesiastica, maxime ecclesiarum parochiarum, contra sacros canones usurpant quocunque anno, amplius aliquid sibi  appropriando quod non de parochialibus ecclesiis sibi presumere debent, nisi quod eis a canone est permissum, ut probat concilium Toletanum 10, q. 3, c. Quod cognouimus, et inter cetera illud ideo probatur 16, q. 1, c. Constitutum est nulli.

Trigesimum nonum est, quia indiscrete ulciscuntur proprias iniurias contra auctoritatem sanctorum Patrum, ut probatur 5, q. 7, c. Si quis communem traditionem, et 46 dist., c. Seditionarios, etc. Et pro eis indiscrete iniuriantur et excommunicant, ut probatur 23, q. 4, Inter querelas. Et ideo isti tales nichil habent spirituale.

Quadragesimum est, quia stomachati de facili excommunicant innocentes et culpabiles in causis minimis  paratos corrigi contra auctoritatem sanctorum Patrum 2, q. 3, Episcopi, ubi dicitur quod nemo debet excommunicari nisi pro magnis peccatis et cum aliter corrigi non possit.

Quadragesimum primum est, quod ipsi in causis propriis uolunt esse iudices et actores, contra auctoritatem sanctorum Patrum, ut 2, q. 1, ubi dicitur quod de persona actoris assumitur, iudiciaria potestas admittitur. Illud idem probatur 3, q. 4, c. 1 et 2.

Quadragesimum secundum est, quod expellunt eos qui fideliter cum predecessoribus senuerunt, ut 6, q. 2, c. Huius placiti. Et quod deterius est, eos exspoliant remuneratione seruitii quam eis dederunt predecessores episcopi, contra auctoritatem pape Gelasii, 16, q. 6, c. Illud.

 Quadragesimum tertium est, quia uolunt seruare promissum in remunerationibus sapientium, uel seruientium, contra auctoritatem sanctorum, 22, c. Quicunque.

Quadragesimum quartum, quia uolunt sibi credi in preiudicium aliorum: quod esse non debet, ut probatur 6, q. 2, Episcopus si clerico, et c. Si tamen episcopus, et c. Placuit 25, q. 5, 2 c.

Quadragesimum quintum est, quia uolunt soli clericos deponere contra sacros canones. Nam in depositione presbyteri debent uenire sex episcopi, et proprius septimus, et in diacono et subdiacono tres cum proprio episcopo, ut probatur per hec iura 1 dist., c. Studeat, et 15, q. 1, c. De crimine, et 15, q. 7, c. Felix, etc.

 Quadragesimum sextum est, quia impugnant exemptos, ut probant sancti Patres 16, q. 1, etc.

Quadragesimum septimum est, quod alligant et dissoluunt indifferenter: quod esse non debet. Propter hoc suspenduntur usque ad triginta dies, ut probant sancti Patres, 23, q. 3, c. De illicita, et ex. de Sententia excommunicationis. Quia sicut quosdam gratia fauoris sublimant, ita quosdam odio inuidiaque humiliant. Probatur 15, q. 7, c. 1, etc.

Quadragesimum octauum est, quod in conuiuiis non faciunt legi sacram lectionem: et in hoc peccant contra concilium Toletanum, 44 dist., c. Pro reuerentia. Et est ratio quod dum corpus diuersis ferculis reficitur, lingua in detractionibus relaxatur, ut probat Gregorius in Moralibus libro primo.

 Quadragesimum nonum est, quod non curant de diuinis officiis propter conuiuia sua contra auctoritatem Gregorii, 44 dist., et quia faciunt cantare missam iuxta lectum in domo, ubi spurcitie multe sunt, et ideo diuinam patientiam ad iracundiam prouocant. Nam nunquam missa in domo celebrari debet. Probatur de Consecratione dist. 1, c. Sicut non alibi, ubi dicitur: Sanctius est missam non cantare, quam in his locis ubi fieri non oportet. Et subiungit in fine capituli quod in domibus nullatenus missa celebrari debet.

Quinquagesimum est, quod res Ecclesie non custodiunt contra auctoritatem canonis 16, q. 1 c. et easdem res ecclesiasticas per se suosque dilapidant  contra auctoritatem Patrum, 28 dist., c. Etsi se non corrigunt, debent deponi, ut 12 q., c. Apostolicas. Et quia res alienas usurpant, probatur 16, q. 6, c. Placuit.

Quinquagesimum primum et ultimum est, quia gloriantur in cathedris, et non noscunt se ipsos. Nam si cognouissent, minores subditos non contempsissent. Probatur 12, q. 2, c. Gloria episcopi, etc. Si hoc episcopi attendissent, sacerdotes minores sedere iuxta scabellum eorum pedum passi non essent, ut probat concilium Carthaginense. Et est ratio quia, ut testatur beatus Gregorius: Cum culpa non subest, omnes secundum rationem humilitatis equales sumus, ut probatur 22 dist., c.

Talia ergo et consimilia, si sunt notoria, ita quod  sine magno scandalo perpetrari non potuerint, metropolitano sunt confitenda, et ab eo indulgentia petenda, ad hoc ut medicina penitentie utiliter esse possit, ut probatur dist. 1, c. et c. Si autem notum non sit crimen, et super hoc scandalum non est, et in aliis peccatis corporalibus, excepta simonia et homicidio, possunt sibi discretum sacerdotem eligere confessorem. Probatur ex. de Penitent., etc. Et hec dicta sunt ad honorem episcoporum, non reprehendendo, sed monendo. Quidam sancti sunt, sed unusquisque propriam conscientiam conueniat. Explicit de episcopis.



De confessione abbatum, et cui debent confiteri. 

De confessione abbatum sic distingue: aut abbas  est exemptus, et non habet alium abbatem maiorem exemptum super se. Si est in Romana curia, debet confiteri domino pape, uel eius penitentiario generali, ut dictum est de archiepiscopo. Si autem est remotus ab Ecclesia Romana, potest confiteri cuicunque uoluerit, dum tamen fideli et discreto sacerdoti, ut probatur ex. de Pen. ult. Si autem habet alium maiorem super se, siue sit exemptus, siue non, debet ei confiteri. Si autem non habet alium abbatem super se, et ipse non est exemptus, debet proprio episcopo confiteri, quia ipse est prelatus eius, ut probatur 41 dist., c. Obitum, et 12 dist., c. ult., uel de licentia episcopi sibi eligat confessorem, ut probatur ex. de Pen. et remiss. et de Pen. dist. 16, c. Placuit. Cum aliter non possit ligari, nec  solui, ut in predictis iuribus, nisi forsan esset regula contraria et a summo pontifice approbata; sicut habent fratres Cistercienses qui secundum regulam sibi faciunt confessorem. Licet enim multa sint abbatum uitia, que possunt sub numero computari, tamen pauca ex eis breuiter perstringamus, ad hoc quod futuris cautela tutior preparetur.

Primum est uitium principale, quod ut abbates fiant, regulam assumunt, contra auctoritatem sanctorum Patrum, ut probatur 16, q. 7, c. Per laicos, ubi dicitur quod nullus habitum suscipiat, spem aut promissionem habens, ut abbas fiat. Nam tales non intendunt seculum fugare, sed mutare, ut probatur 53.

 Est etiam secundum uitium principale, quod quinque habent abbatias per simoniam: et isti tales non possunt remanere in administratione, ut probatur ex. de Simonia, c. Peruenit. Et tales, si accusantur, recte debent deponi, ext. de Simonia, Dilectus filius. Alias autem, puniuntur ad arbitrium iudicis, ut ex. de Simonia.

Est autem quartum uitium mortale, licet non ita magnum, sicut unum premissorum, quod negligunt monachos suos fugitiuos, ut probatur 18, q. 2, Abbates, et ex. de Regula, c. Ne religiosi.

Est autem quintum uitium, quod recipiunt monachos extraneos sine litteris commendatitiis, ut probatur 28, q. 2.

Est autem sextum uitium; quod eiiciunt monachos  suos indiscrete, ut ex. de Regul., ult. c.

Est autem septimum uitium, quod dant litteras dimissorias indiscrete, et credunt quod monachi uel regulares sint per tales litteras absoluti a prima obedientia, nisi primo ab illo abbate per litteras dimissorias sint recepti, ut probatur 71 dist., Illud quoque, et c. De aliena, et c. Clericos. Illud idem probatur 7, q. 1, c. Non oportet, et c. Peruenit, 21, q. 2, c. et 2; dicit enim Leo papa quod non debent dari littere dimissorie, nisi prius constet quare, ne ouis perdita inueniatur sine pastore, ut 72 dist., c. Episcopus.

Octauum uitium est, quod postquam aliquis monachus resistit uitiis eorum, eum puniunt.

Est etiam nonum uitium, quod si aliquis propter  hoc appellatur ad iudicium, statim eum uerberant, uel excommunicant, uel capiunt, in eo quod abbates deberent puniri.

Decimum uitium est, quod abbates quosdam monachos exaltant ex carnali amore, et alios deprimunt ex odio et inuidia, ut probatur 15, q. 7, c. 1.

Est autem undecimum uitium, quod ipsi sub specie pietatis palliant impietatem, scilicet occasione hospitii manducant extra refectorium carnes insufficienter, et non ueniunt ad matutinas, nec ad officium, et monachi moriuntur fame, qui portant pondus officii diei et estus.

Est autem duodecimum, quod permittunt quibusdam monachis habere pecuniam, contra auctoritatem sanctorum Patrum, ut probatur ex. de Statu  monachi.

Est autem decimum tertium uitium, quod iura episcopalia non metuunt usurpare, ut probatur 16, q. 1, c. Peruenit.

Hec si notoria sunt, episcopo debent confiteri; alia autem, ut de lapsu carnis taceantur, possunt confiteri, si sunt secreta, proprio confessori, secundum distinctionem superius prenotatam.



De confessione monachorum, et cui debent confiteri. 

Dictum est superius de monachis et de confessionibus eorumdem, nunc dicendum est plenius cui debeant confiteri. Et est tenendum quod abbati proprio debeant confiteri, qui debet scire oppositiones eorum,  et quales intrinsecus sunt, ut ex. et c., cum eorum abbas habeat eorum uelle et nolle, quem sibi super capita sua posuerunt loco Dei, ut probatur 12, 1, c. Nolo, et c. Non dicatis, et 13 dist., c. Nerui testiculorum. Apparet quod abbati debeant confiteri loco Dei. Licet autem multa sint uitia monachorum, tamen sunt quedam principalia, a quibus cessare debent, que sancti Patres quamplurimum detestantur.

Primum est, quod conspirant contra abbatem, si nitatur corrigere, et eum uolunt deponere, et alium facere, qui suas ineptias ualeat confouere, ut probatur 18, q. 2, c. ubi dicitur quod nulla potestas remaneret abbati, si monachis ceperit subiacere.

Secundum uitium est, quod conspirant quoque in mortem, sicut illi qui conspirabant in mortem S. Benedicti:  et tales sunt infames, ut probatur 11, q. 1, c. Conspirationum.

Tertium uitium est, quod habent incautam familiaritatem cum mulieribus, quas sibi faciunt commatres contra auctoritatem sanctorum Patrum, etc.

Quartum uitium est, quod incaute conuersantur cum monialibus, contra auctoritatem sanctorum Patrum. 18, q. 2, c. Monasteria.

Quintum uitium est, quod non erubescunt matrimonium contrahere contra auctoritatem sanctorum Patrum, ut patet 27, q. 1, c. Ut lex continet, et c. Impudicus.

Sextum uitium est, quod uolunt uagari extra monasterium  sine abbatis licentia, contra auctoritatem sanctorum Patrum, ut probatur 16, q. 1, c. Cum quidam monachi.

Septimum uitium est, quod uolunt esse otiosi contra auctoritatem sanctorum Patrum; quia otiositas et uoluptas arma sunt hostis antiqui, ut probatur ex. de Renunc., etc.

Octauum uitium est, quod uolunt comedere carnes, cum sint sani sine aliqua necessitate contra auctoritatem sanctorum Patrum, ut probatur de Consecrat. dist., 5, c. Carnem, ubi imponitur eis penitentia sex mensium.

Nonum uitium est, quod uolunt suis sociis dominari, dicendo se nobiles et litteratos, quod ualde remotum  est a regula monachali, ut probatur ex. de Statu regul. c.

Decimum uitium est, quod uolunt habere cellulas separatas, et uolunt facere abstinentiam contra communem regulam, ut probatur 20, q. 4, c. Monachis.

Undecimum uitium est, quod uolunt habere peculium, quod nullo modo eis licet. Debent in morte in sterquilinio sepeliri, ut probatur ex. de Statu regul., c. Monachi.

Duodecimum uitium est, quod est grauius, quod monachi detrahunt se ad inuicem, ut possint cadere: et sic sunt spirituales homicide.

Hec ergo et similia debent monachi euitare: et si in eis ceciderint uel in aliquo premissorum, abbati debent confiteri, uel alicui loco eius, et acrius debent  puniri. Quod si essent occulta, de his recolligas uitam monachorum per istos uersus:

Ingrediens claustrum meditari sacra memento:
Nil mortale geras, sed semper sobrius esto:
Nil reputes factum, si uoti tempore factum
Morticinum fuerit, qui uoti premia tollit:
Nil fortasse iuuat satagere, si recidiuas.



De penitentia decani. 

De penitentia decani ita teneas, quod licet archidiaconus maior sit de lege communi post episcopum, ut probatur ex. de Appellat., c. Constitutis, tamen episcopo debeat confiteri, uel de eius licentia alium sibi eligere confessorem, etiam si archidiaconus fuisset presbyter. Peccant autem decani in his tribus  grauiter.

Primo, quia sunt infensi suis episcopis, etc.

Secundo, quia uolunt ad sacerdotium promoueri, cum ipsi presbyteri deberent esse, etc.

Tertio, quia ualde superbi, et conculcant alios simplices et litteratos. Unde hodie sepe surgunt odia, et homicidia perpetrantur, que iuris probatione non indigent; quia de facto sepe sepius est compertum. Si ergo in talibus peccauerint, uel in aliis consimilibus, ut de carnali lapsu taceatur, si notorium est, per episcopum debent corrigi, et agere penitentiam competenter: si autem occulte, debent penitere, et confiteri episcopo, uel alteri loco eius, ut probatur de Pen. dist. 1, c.



De penitentia archidiaconi, et cui debeat confiteri. 


De penitentia archidiaconi sic teneas, et de iure communi suo debet episcopo confiteri, cum ipse sit maior. Peccant archidiaconi specialiter in istis sex.

Primo, quia uolunt facere collectas in presbyteros contra auctoritatem sanctorum, ut probatur 24 dist., c. ult

Secundo, quia uolunt habere pecuniam uel uaccam albam pro inuestituris ecclesiarum, uel beneficiorum, uel pro abbatibus uel abbatissis ponendis in sede, contra auctoritatem sanctorum Patrum, etc.

Tertio, quod cum excommunicant aliquos propter aliquem excessum, nolunt eum absoluere sine pecunia:  et hoc simoniacum est, ut probatur 1, q. 1, c. Quilibet ergo, et c. Nullus episcopus.

Quarto, quia uendunt iurisdictionem suam aliis, qui extorquent pecuniam a sacerdotibus per iniuriam et Simoniacam prauitatem, ut probatur ex. Ne prelati uices suas, c. Preterea, et c. Cum.

Quinto, quia nolunt ad diaconalem ordinem promoueri, contra concilium Lateran. ex. de Elect., etc.

Sexto, et illud deformat eorum honestatem, scilicet quod cum mulierculis conuersantur contra auctoritatem sanctorum Patrum, ut probatur 81 dist., c. Archidiaconatuum, et c. Clericus solus, ubi dicitur quod sub pretextu humilitatis non debet archidiaconus frequentare domicilia matronarum.

A talibus ergo et consimilibus abstinere debent;  et si peccauerint, per penitentiam humilem et discretam debent satisfacere Creatori.



De confessione archipresbyterorum. 

Archipresbyterorum officium duplex, quod sunt archipresbyteri cathedralium ecclesiarum: et isti debent episcopo confiteri, presertim si non habent alium maiorem super se, cum de iure communi fungantur episcopi absentis uice in missis canendis et in collectis dicendis, ut probatur 25 dist., c. et ex. de Officio archipresbyteri. Peccant autem specialiter in hoc quod sint negligentes circa curam presbyterorum cardinalium, ut circa penitentias imponendas tam clericis quam laicis: et ut de aliis taceamus,  quia denegant iustitiam, et quia dant sententias pecunia mediante, quibus si spes nummi subtrahitur, statim recedunt a uia iustitie, ut testatur sanctus Gregorius, et probatur 11, q. 3. Tales ergo excessus et consimiles, si publica laborant infamia, debent episcopo confiteri, et per eum a talibus castigari; alias de licentia episcopi possunt sibi discretum eligere confessorem, et probatur de Pen. dist. 6, c. ult. Alii sunt archipresbyteri rurales, qui decani a quibusdam uocantur, et quandoque plebani, et quandoque abbates, licet improprie. Quod uocentur decani, habet ex. de off. Ord. Quod uocentur abbates, habet ex. de Renunciat. Quod uocentur plebani, habet ex. de off. Ord., et c. Isti tales debent episcopo confiteri, et alteri de licentia episcopi.  Peccant tamen in hoc precipue, quod sunt negligentes circa correptionem presbyterorum, qui in suo plebatu per minores titulos commorantur, quorum uitam et statum debuissent episcopo uel archidiaconis intimare, ut probatur ex. de Off. arch.



De confessione thesaurarii, et camerarii uel sacriste. 

Thesaurarius uel sacrista, quod idem est in officio, licet nomina sint diuersa, debet proprio episcopo confiteri, uel de licentia ipsius sibi alium eligere pro prouido confessore. Peccant circa hoc principaliter, quod negligenter exercent officium suum circa custodiam sacrorum uasorum uel uestimentorum ecclesiasticorum, quia uasa uel uestimenta faciunt tractari, et inhoneste per uiros laicos uel minores  clericos contra auctoritatem sanctorum Patrum ut probatur 23 dist., c. Non liceat, et c. Non oportet. Peccant etiam circa luminaria ecclesie, aut circa ordinationem ostiarii, et circa preparationem incensi, et circa curam baptisterii, ut probatur 25 dist. c. etc. Talia ergo et consimilia, si laborent infamia, debent episcopo confiteri: alias autem possunt de eius licentia sibi discretum eligere confessorem.



De penitentia prepositi, et cui debet confiteri. 

Prepositus autem recto uocabulo uocatur, qui super alios curam gerit. Iste autem, si est religiosus,  debet suo superiori confiteri, et ab illo castigari, ut probatur ex. de Appel. et ex. de Iure. Si autem non est religiosus, debet suo superiori confiteri uel alteri de eius licentia.



De penitentia magistri scholarum et cui debet confiteri. 

Magister scholarum debet episcopo confiteri, cui immediate subest. Peccant autem specialiter in diuersis. Primo quia uendunt licentias docendi, ut probatur ex. de Magistris. Secundo quia denegant licentiam dignis. Tales, si directe fuissent accusati, deberent a suo officio perpetuo remoueri, ut probatur 1, q. 7, etc. Peccant autem, et in eo grauiter, quod rudes et ignari permittunt se ad tale officium  sublimari, qui possent alios examinare. Item quando sunt conspiratores contra episcopos suos, ut probatur ex. de Calum. Peccant autem in ea scientia, in qua petunt licentias sibi dari. Tales enim, qui ita ambitiose promouentur, crudeliter a diabolo punientur. Potentes enim potenter tormenta patientur: nam debet homo se metiri cum illo officio quod desiderat adipisci, et si est inferior, cesset: si autem est equalis, cum timore accedat. Talia ergo et consimilia, si super his laborat infamia, debet episcopo confiteri, si uult saluari; aliter, de licentia sui episcopi, potest sibi eligere prouidum confessorem.



De penitentia cantoris, et cui debet confiteri. 

 Cantor autem debet episcopo confiteri cui immediate noscitur subiacere, uel de eius licentia sibi eligere discretum confessorem. Peccat autem cantor specialiter in hoc, ut de aliis taceamus, quia recipit in choro indignos, qui legere nesciunt, nec cantare, et refutant quandoque dignos: quod magis consuetudine quam iure poterit comprobari. Peccant et propter aliud quod quibusdam concedunt de gratia quotidianos cibos, qui negligenter officium obeunt ecclesiasticum, et aliis subtrahunt; quia ad officium non potuerunt commode interesse.



De penitentia canonicorum, et cui debent confiteri. 

De penitentia canonicorum firmissime tene, et  nullatenus dubites, quod de iure communi debuissent decano confiteri, uel episcopo, uel alicui preposito ecclesie, si sacerdos esset, uel saltem debuissent petere ab episcopo licentiam quod possint aliis confiteri, uel sibi constituere generalem penitentiam. Predicti canonici in istis quatuor, ut de aliis taceamus, grauiter offendunt.

Primo, quia tempore necessitatis uolunt ad sacros ordines promoueri, ut probatur 74 dist., c. Si quis clerici, et c. Placuit.

Secundo, quidam eorum per ambitionem succedunt in locum uiuentis; et ideo perpetuo sunt infames. Ex. de Prebend., etc.

Tertio, quia sunt ualde delicati, et uolunt officia  frequentare. Quare debuissent a prebendis suis suspendi usque ad correptionem, monitione tamen premissa, ut probatur ex. de Cler.

Quarto, quia cumulant pecuniam de prebendis, et nolunt pauperibus elargiri contra sacros canones, ut probatur 7, q. 1, c. ult.; ubi enim canonici cathedralis ecclesie male uiuunt, tota ciuitas capite deorsum pendet: et totus status ciuitatis conturbatur, presertim quia nolunt superiori obedire.

Si ergo in predictis uel in aliquo predictorum, uel in minoribus uel in maioribus, offenderint, per ueram penitentiam, si saluari uolunt, suo satisfaciant creditori qui semper eorum reditum exspectat, ut probatur 93 dist., c. Diaconi.



De penitentia doctorum et magistrorum, et cui debent confiteri. 


Doctores uero, si sunt inquilini, debent penitentiam agere coram sacerdote, in cuius parochia habitant, uel de sua licentia eligant sibi confessorem: si autem sunt castrenses, debent confiteri suo prelato, in cuius parochia habitant, uel alicui loco eius; cum alius eum non possit soluere, nec ligare, ut probatur 8, 2, c. 1, 2 et 3. Hoc autem subintelligas, quia superior semper potest absoluere, cuius auctoritas excepta intelligitur. Doctores autem et precipue decretorum in multis Dominum grauiter offendunt.

Primo, quia non sunt digni magisterio, et faciunt  se per pecuniam uel per preces sordidas, uel per fraudulenta munuscula, uel aliter inconcinne ad magisterium promoueri.

Secundo, quia despiciunt subditos qui sunt in cathedris. Tales iniuriam faciunt cathedre, eo quod male sedent super cathedram tanquam Dagones super arcam Domini. Unde multi sacerdotes, et pauci sacerdotes.

Tertio, quia contemnunt idiotas bene morigenatos, qui magis abiurare uoluerunt uitia morum, quam uerborum, ut 39 dist. c. sedulo immiscent se quibusdam questionibus et subtilitatibus ut uideantur multa scire, et ita suos confundunt auditores ad suam ostentationem, non ad discipulorum utilitatem.

 Quarto, quia docent in cathedris ea que placere possunt: et isti sunt doctores de quibus dicit concilium Constantinopolitanum: Malorum doctorum mala doctrina est. 1, q. 7, c. Conuenientibus.

Quinto, quia cum ipsi male uiuunt, talia reprehendere audent contra auctoritatem sanctorum Patrum, etc.



De confessione aduocatorum, et cui debent confiteri. 

Aduocati debent confiteri proprio sacerdoti, uel alteri discretiori de licentia sacerdotis proprii: aliter absolui non poterit ab alio uel ligari. Hoc esset difficillimum narrare omnes excessus aduocatorum; tamen ego Ioannes de Deo, antiquus doctor Decretorum,  faciam pauca, et narrabo posteris precauenda.

Primo et principaliter peccant aduocati, quia adiuuant subdole aduersarium, et perdendo proprium clientulum: et tales preuaricatores sunt et infames, ut probatur 2, q. 3, c., etc.

Secundo, quia defendunt malas causas scienter contra auctoritatem sanctorum Patrum, ut probatur 11, q. 3.

Tertio, quia sub specie pietatis palliant impietatem, protrahentes causas clientuli sui.

Quarto peccant, quia ubi non sunt alii aduocati, recipiunt magnum salarium cum graui damno litigatoris: propter quod debuissent ab aduocatione remoueri.

 Quinto peccant, quia cum nesciunt iura, uituperant aduocatos aduerse partis, ut probatur 3, q. 7.

Sexto peccant, et tanquam homicide sunt, cum faciunt clientulos suos et testes flagitia dicere contra aduersam partem.

Ista sunt principalia que confessor ab eis inquirere debet. Si ergo aduocati saluari uolunt, satisfaciant illis quos leserunt, et per penitentiam ueram suo satisfaciant Creatori.



De penitentia iuriconsulti, et cui debet confiteri. 

Iurisconsultus est ille qui soluit questiones propositas de iurisconsultis. Ita tene, quod idem iuris est, sicut de aduocatis, scilicet reddere aliena que perperam adepti sunt, et confiteri proprio sacerdoti,  et per eius consilium suo satisfacere Creatori.



De penitentia presbyterorum et cui debeant confiteri.




Licet superius de penitentia presbyterorum dictum sit, tamen quedam remanserunt que sub breuiloquio intimabo. Presbyter suo debet confiteri superiori, et sacerdotes minores sub prelato, uel sibi inuicem de licentia prelati confitentur episcopo, si uolunt. Et licet tanta sit malitia clericorum, presertim presbyterorum, que uix posset sub numero comprehendi, pauca tamen uitia sub breuiloquio ad eorum correptionem et cautelam ad memoriam perstringamus.

Primo in hoc peccant, quia permittunt se indignos ad ecclesiastica officia promoueri contra ecclesiasticos  canones.

Secundo, quia promouentur quandoque per simoniacam prauitatem.

Tertio, quia ualde incontinenter uiuunt.

Quarto, quia immiscent se spectaculis et pompis mulierum, et recipiunt munera et incumbunt usuris, et plus diligunt comas laicorum quam coronas clericorum, et immiscent se mercationibus, et frequentant domicilia mulierum uiduarum, et habent quoque apud se mulieres a canonibus interdictas, et frequentant tabernas, et ludos taxillorum et alearum, et nolunt diuina officia frequentare, et diligunt uenationes siluaticas et saltuosas, et dant liberius uenatoribus, meretricibus, uel ioculatoribus quam pauperibus  de patrimonio Crucifixi in periculo animarum suarum, et in scandalo plurimorum, contra ecclesiasticas sanctiones.

Quinto, quia prelati inuident subditis, et subditi prelato, cum debuissent se inuicem diligere, ut inter prelatos et subditos fieret comprehensio caritatis.

Sexto, quia multa uitia palliant sub specie uirtutis. Nam cum sint auari, uolunt uideri temperati; et cum sint crudeles, uolunt uideri compatientes.

Septimo, quia ipsi subditi inuicem se consumunt: et ideo homicide sunt, et deteriores latronibus.

Octauo, quia ualde sunt inconstantes, proferentes uerba inhonesta et inutilia.

Nono, quia peccant in sacrificiis, cum offerunt  hostiam fractam uel uinum sine aqua, uel aquam sine uino, celebrantes bis in die, uel non custodiunt chrisma uel eucaristiam sicut debent, uel non mundant uasa et altaria et uestimenta decenter secundum canones.

Decimo, quia alios subuertunt et in omni loco, ut testatur Hieronymus, ponentes scandalum, uertuntur in laqueum tortuosum.

Hec ergo et consimilia, ut de aliis taceamus, debent clerici confiteri, et a talibus de cetero cauere, nisi uoluerint in perpetuum cum diabolo cruciari. Explicit de presbyteris.



Solutio ad obiectiones. 

Forsan diceret aliquis: Quid uelit hoc quod magister  Ioannes de Deo computauit uitia quedam que committunt tam subditi quam prelati. Ad hoc ego Ioannes de Deo respondeo, quod tu sacerdos qui audis confessiones loco Dei deberes diuersis experimentis uti ad peccati morbum expellendum, et deberes in genere querere de quocunque, a quolibet penitente, secundum modum, et ordinem, et statum superius prenotatum.

Item si queris utrum illi saluentur qui hactenus non seruarunt istas regulas in confessionibus faciendis, respondeo secundum regulam apostolicam: Alter alterius onera portate, et sic adimplebitis legem  Christi; et secundum regulam Iacobi apostoli dicentis: Confitemini alterutrum peccata uestra, et orate pro inuicem, ut saluemini.



Utrum possit presbyter recipere pecuniam, uel alia dona, pro missis cantandis, et pro aliis orationibus. 

uidetur quod sacerdos non possit recipere pecuniam pro missis cantandis, quas penitenti imposuit. Ille enim bene sciebat quod laicus non poterat cantare missam: et ideo presumeretur quod sacerdos in fraude canonis tale onus imposuisset, ut postea recepta pecunia eum ab illo onere releuaret. Hoc ergo cum sit species mali, ideo secundum Apostolum uitandum est. Debet ergo sacerdos ei aliam indicere penitentiam, etc.



Utrum episcopus uel alius prelatus possit exigere aut expendere penas pecuniarias peccantium, uel debeat pauperibus elargiri. 


Sed super hoc sic firmissime tene, et nullatenus dubites, quod licet talis pecunia de morte a quibusdam episcopis et prelatis aliis exigatur, tamen ipsi prelati non illas pecunias in proprios usus consumere debent, sed pauperibus erogare; nam tales iudices non prouocantur amore iustitie, sed amore pecunie, ut probatur 11, q. 3, c. Qui recte iudicat. Et ideo fiunt lupi custodes, ut 4, q. 4, c. Contra ritum. Unum ego Ioannes de Deo testor tales prelatos sub periculo animarum suarum et tremore tremendi iudicii, quod tales pecunias non exigant; et si exigunt, non consumant, sed leprosis et aliis  pauperibus largiantur: cum eis a iure non sint concesse, sed penitus a canonibus interdicte, ut probat Alexander papa ex. de Penis c.

Et post multa alia in fine hoc legitur

Explicit liber Penitentiarius a magistro Ioanne Hispano doctore Decretorum canonico urbis Bononiensis compositus ad honorem summe Trinitatis, et indiuidue unitatis Patris, et Filii, et Spiritus sancti, et sancti uincentii martyris, et ad honorem et nomen uenerabilis episcopi et capituli urbis Bononiensis et uniuersalis studii Bonon., et ubicunque Ecclesia se extendit, in qua succumbit falsitas et ueritas elucescit, sub anno Domini M. CC. XLuII, indict. u Octobris, et u Kalendas Nouembris.





AD PeNITENTIALE THEODORI OBSERuATIONES ET NOTAE [a 1Kb] .



CAPUT PRIMUM. De ecclesia uel de iis que intus geruntur.


In ecclesia . . . sacrificare non licet. Ne infidelibus aut passiuis corporibus honos martyrum deferatur. Quod uetant Patres concilii Carthaginensis nomine primi sub Iulio celebrati c. 2, his uerbis: »Martyrum dignitatem nemo profanus infamet, neque ad passiua corpora, que sepulture tantum propter misericordiam  ecclesiasticam, commendari mandatum est, redigat, ut aut insania precipitatos, aut aliquo tali pacto, aut alia ratione peccati disiunctos, non ratione uel tempore competenti, quo martyria celebrentur, martyrum nomine appellet, etc.« Hoc idem prohibent Patres concilii Bracharensis II, c. 18; Martini Bracharensis capitula, cap. 68; synodus incerti loci, quam u. cl. I. Sirmondus concilio Parisiensi  subiectam reperit; can. 2 concilii Nannetensis, c. 6; synodus sancti Patricii, c. 23; sanctus Gregorius in epistola de expositione diuersarum ad Augustinum in responsione ad interrogationem 9; Excerptiones Egberti Eboracensis archiepiscopi c. 9-52, quem citat ex canone Epaonensi 56. uide lib. I Capitul., c. 159; lib. II, c. 47; concil. Arelatense uI, c. 21; Theodulphi episcopi Aurelianensis capit. 11; concil. Moguntiac. c. 52, in quibus illud idem ob eamdem rationem prohibetur.

Inde euulsa. Quare hec altaria uulgo euertebantur; sicut patet ex concilio Carthaginensi nomine quinto, c. 14: »Ab episcopis qui eisdem locis presunt, si fieri potest, euertantur; si autem hoc propter tumultus populares non sinitur, plebes tamen  admoneantur, ne illa loca frequentent; ut qui recte sapiunt, nulla ibi superstitione deuincti teneantur.« Iste canon refertur in integro codice canonum Ecclesie Africane, c. 83, atque in capitulari Aquisgranensi 42. Et satis repeti non potest, ut qui recte sapiunt, nullo superstitionis errore deuincti teneantur. De euersione horum altarium egregium Martini exemplum nobis suppeditat Sulpitius Seuerus in libro eius Historie cap. 8: »Atque ita inquit in fine capitis, populum superstitionis illius absoluit errore.«

Sed si apta uidetur ad consecrandum, etc., reedificetur. Etiam templa deorum, postquam demolita fuerant, Christiani in ecclesiam Dei commutabant. Quod testatur Sozomenus, lib. uI Histor., cap. 20.  Aliquando tanta exsecratione exosa habebant, ut pollutionem eorum purgabilem non putarent, et sanctis usibus applicare despicerent, sicut loquuntur Patres concilii Epaonensis, can. 33; quandoque uero non diruebant, sed Deo in honorem cuiusdam martyris consecrabant. »Cum uero, inquit sanctus Augustinus in epistola 154, in usus communes, non proprios ac priuatos, uel in honore Dei ueri conuertuntur, hoc de illis fit quod de ipsis hominibus, cum ex sacrilegis et improbis in ueram religionem mutantur.« Cuius rei insigne exemplum exstat apud Euagrium, lib. I Hist., c. 16, qui refert de Theodosio, ut Ignatium diuinum martyrem maioribus afficeret honoribus, templum iam olim demonibus dicatum, quod  indigene templum Fortune nuncupabant, in ipsius honorem consecrasse. Hinc discimus multum tempori consulendum, atque hoc unum spectandum quod omne scandalum remouet et edificationi plurimorum inseruit.

Si hec consecrata prius fuit. Athanasio quasi capitale crimen obiiciebatur quod in ecclesia que nondum dedicata fuerat, synaxim habuisset. Sed exemplis suorum patrum ac testimoniis Scripture, illud crimen facile diluit in sua ad imperatorem Constantium Apologia. »Ceterum, inquit, quia de magna ecclesia crimen concinnant, quod ibi synaxis habita sit priusquam dedicaretur, age, etiam ea de re tue pietati responsum demus: eo enim nos trahunt illi qui in nos odia congerunt. Factum est, agnosco.«  Deinde exempla Patrum proponit. »Presertim cum non ignorarem istius modi exempla apud Patres superesse: beate siquidem memorie Alexander, cum alia loca angusta essent, in ecclesia maiore Iheone, quam edificabat, synaxes celebrari uoluit. Id enim habebat hominum frequentia, nec in cogendo populo respexit, eam nondum exedificatam esse. Quinimo frater tuus beate memorie in huiusmodi templo, cum Aquileie synaxis haberetur, ipse quoque eo se contulit: ita nimirum et ego quoque feci.« Denique ipsismet Christi uerbis hoc a se recte factum sic probat. »Superest igitur ut anticipem in quod ille dentem figere posset. Obiicit in suis calumniis, opus nondum dedicatum fuisse, ac proinde illegitime ibi preces conceptas. Dominus tamen in contrarium  precipit, cum dicit. Tu autem cum orabis, ingredieris in penetralia tua, et occludes fores tuas. Quid mihi ergo loquitur calumniator, uel quid potius prudenter et uere Christiani dicant attendendum est; hos tibi consulendos, interrogandos puta, non autem obtrectatores; cum de iis scriptum sit, Stultus tibi stulta loquetur; de istis autem precipiatur, Ab omni sapiente accipe consilium.« Sublata tamen necessitate, rationem loci in quo synaxis habetur non esse negligendam docet sanctus Basilius, de Baptismo, cap. 8: »Nobis quoque periculum male obiti mandati, si loci rationem neglexerimus; maxime si sacerdotii mysteria in locis profanis celebrauerimus: propterea quod ea res iudicium haberet contemptus in celebrante, offendiculum quoque generaret pro  uarietate affectionum, et propter uariam multorum in rerum diuinarum scientia infirmitatem, . Etenim cum essent Christiani pleni gratia et fortitudine, ut ait Ioannes Chrysostomus in homilia 34 in Mattheum, domus ipse his priscis temporibus ecclesie erant. Sed frigescente caritate, et spectata plurimorum infirmitate a Patribus sancitum est in ecclesia non offerri antequam consecraretur.« uide Synodum sancti Patricii, c. 23; Excerptiones Egberti Eboracensis, c. 9; Capitul. l. uI, c. 307; concil. Triburiense, c. 4, cuius uerba habentur in concilio Moguntino sub Arnulpho, c. 9. Plura iam de consecratione ecclesie supra retulimus ex uariis codicibus mss. quibus istud primum caput Penitentialis exponitur.  Hic quoque non erit alienum addere questiones quas Petrus Cantor mouet de eadem materia in libro de Sacramentis.



Selecta ex cap. 33 codicis ms. de Sacramentis Petri Cantoris Parisiensis.

Queritur quid sit quod dicit episcopus, Ungo te, ad basilicam ex insensatis lapidibus constructam. R. Quod hic est sensus uerborum, Per te significo fidelium Ecclesiam unctam in sacramento fidei, et in futuro plenius inungendam.---Queritur etiam quid sit quod dicitur, Sit hec domus firmiter edificata, cum forte structura ipsa muralis sit in breui ruitura. R. Quod hoc refertur ad illam spiritalem Ecclesiam que per illam intelligitur.---Queritur etiam utrum  ex unctione sacramentali et multiplici benedictione, que fit in dedicando, ueluti cum oratur, ut quicunque locum illum aliquid petiturus ingreditur, cuncta se impetrare letetur; locus ille aliquam sortiatur efficaciam, et aliquem gratie cumulum, ut conferat aliquid orantibus in eo, scilicet uel maiorem deuotionem et promptiorem precum exauditionem. Nonne in alio loco poterit quis ex pari caritate, et deuotione orare? Quare ergo non habebit equalem affectum eius oratio [a 1Kb] .



Ex cap. 34. De causis iterande consecrationis altaris.

Solent autem diuerse cause distingui; quare fiat iteratio consecrationis in altari, et inter illas una causa ponitur, motio mense altaris. Sed antequam de hoc dicamus, queramus si forte consecretur altare,  cuius uehiculum sit magna strues lapidum, non tamen terre infixa, sed tota mobilis, et tota sic, ut materia illa inde ad locum aliquem profanum afferatur, an possit ibi in eo celebrari. Et potest dici nichil impedire, dummodo in altari nulla fiat motio per translationem. Unde patet magis in ecclesia non dedicata posse super altari illato celebrari. Ut ad aliud procedamus, ponamus quod in mensa quadam siue lapidea, siue lignea lapis aliquis collocetur, sicut fieri solet in altari portatili, illa autem mensa magno e strue lapidum cemento uniatur. Si ergo lapis ille mense immissus sit consecratus, queritur an mensa mota a strue, sit altare denuo consecrandum, quasi mota a uehiculo suo, cum illa strues intelligatur eius esse uehiculum. uolunt quidam distinguere,  utrum in mensa consecratum altare, antequam uniretur strui lapidis per cementum, an post. Si ante, sola mensa intelligatur fuisse uehiculum; ideoque si postea separetur mensa a strue, non intelligitur motum altare, nec est denuo consecrandum. Si autem strui unita mensa fuerit facta consecratio, uidetur etiam ipsa strues pro uehiculo fuisse; et tunc iudicatur altaris motio facta in mense separatione. Hic tamen credam inuestigandum, etiamsi sic fieret, quid intenderet episcopus consecrare mensam, an altare mense infixum. Ubi uero mensa superponitur sine cemento, uel quocunque glutino interposito, nullam questionem reputo.



Ex cap. 35. Utrum destructa fabrica ecclesie possit in communes usus assumi.

 Queritur deinde de lapidibus, siue de lignis, que fuerunt in structura fabrice ecclesiastice: utrum disrupta fabrica, illa possit ad usus communes assumi. uidentur super hoc iura prodere Clemens papa, et Eugenius, et quasi contrahendum, quod non possit. Sed dubitatur utrum ad officinas fratribus necessarias, puta capitulum, dormitorium, siue refectorium possit assumi. Quod primo non uidetur uerum, quia lapides illi et ligna sacra sunt, loca uero talia uel non profana, uel omnino ita sacra.

Gradus non debemus facere ante altare, ubi reliquie. Nam reliquie non in altum euehebantur, sed terra abscondebantur. Hoc declarat sanctus Athanasius  in uita sancti Antonii, qui preter hanc consuetudinem, ceteras non probat. »Mos etenim, inquit, Aegyptiis est, nobilium et precipue beatorum martyrum corpora linteamine quidem obuoluere, et studium funeri solitum non negare: terra uero non abscondere, sed super lectulos domi posita reseruare. Hunc honorem quiescentibus reddi, inueterate consuetudinis uanitas tradidit. De hoc Antonius sepe et episcopos deprecatus est, ut populos ecclesiastica consuetudine corrigerent, et laicos uiros ac mulieres rigidius ipse conuenit, dicens: nec licitum hoc esse, nec Deo placitum, quippe cum patriarcharum et prophetarum sepulcra que ad nos usque perdurant hec facta conuincerent. Dominici quippe corporis exemplum intueri iubebat, quod in sepulcro  positum, lapide usque ad resurrectionis diem tertium clausum fuerit. Atque his modis uitium circa defunctos Aegypti, etiamsi sancta essent corpora, coarguebat dicens: Quid maius, aut sanctius corpore potest esse Dominico, quod iuxta consuetudinem gentium ceterarum humo conditum esse scimus? Hec iusta persuasio multorum insitum euellit errorem, et repositis in terra cadaueribus Domino gratias pro bono magisterio retulerunt.« Quod sanctus Antonius ut errorem et uanam superstitionem reiiciebat, inueteratam esse apud infirmiores fideles consuetudinem testatur auctor libri de Resurrectione, quem u. cl. I. Sirmondus sub nomine Eusebii Cesariensis edidit: »Non enim, ut ait, proiecit linguam, quam incidit medicus, sed accipiens eam ut  medicamen ad sanitatem illius delicti quod admiserat abnegando, accipiens domi recondit, ut consuerunt infirmiores, fideles tamen honorare, si quid a martyribus sumpserint.« Utrum uero liceat reliquias sanctas exponere ad colligendas oblationes pro fabrica ecclesie, sic exponit Magister Robertus de Chorçon in sua summa.



Selecta ex quest. 2 cap. 12 codicis ms. Summe magistri Roberti de Chorçon illustrissimi cardinalis.

Queritur si prelatus debeat permittere predicantes propter questum et tot abominationes interserentes deferre capsulas et reliquias sanctorum cum predictis cedulis, ad colligendas oblationes passim pro fabrica ecclesie. uidetur quod nullo modo hoc pati debeat, quia nichil aliud est talia conferre predictis  quam committere gladios furiosis. Propterea hoc indecorum est, et contra auctoritatem et honestatem sanctorum, ut episcopus faciat illos mendicare mortuos, et post mortem ea querere que in uita sua tanquam stercora contempsere, sicut patet per sanctum cuius corpus collocatum Parisiis in argentea capsula, eam statim rupit, similiter et auream. Tandem in lignea requieuit, ut sic doceret mortuus argentum contemnendum, quod ipse contempsit uiuus. Hoc etiam testatus est beatus Firminus Ambianensis, quia cum questores uellent eius corpus a loco martyrii ad sic mendicandum deferre, non potuit ab aliquibus a loco illo asportari. Sic  ergo patet quod reliquie sancte non sunt exponende ad mendicandum.

Candela ardeat ibi. Primis Ecclesie seculis nondum illud in usu fuisse probant testimonia Patrum. Tertullianus in Apologetico: »Cur die leto non laureis postes obumbramus? nec lucernis diem infringimus? etc. Quis enim philosophum sacrificare, aut lucernas meridie uanas prostituere compellit?« Et lib. de Idololatria: »Accendunt igitur quotidie lucernas, quibus lux nulla est.« Lactantius, lib. uI de uero cultu: »Accendunt lumina uelut in tenebris agenti, etc. uel si celeste lumen, quod dicimus solem, contemplari uelint, iam sentiant quod non indigeat lucernis eorum Deus, qui ipse in usum hominis tam claram, tam candidam lucem dedit, etc. Num  igitur mentis sue compos putandus est qui auctori et datori luminis, candelarum ac cereorum lumen offert pro munere?« Circa hoc tempus inter Tertullianum et Lactantium Patres concilii Eliberitani cereorum per diem usum, aut potius abusum interdixerunt can. 34: »Cereos per diem placuit in cemeterio non incendi, etc.;« et can. 37: »Prohibendum etiam ne lucernas hi publice accendant,« etc. Postea tamen usus cepit esse; quem cum acerrime quasi idololatriam damnaret uigilantius, sic refellitur ab Hieronymo, in epistola quam aduersus eum scripsit: »Cereos autem non clara luce accendimus, sicut frustra calumniaris; sed ut noctis tenebras hoc solatio temperemus, et uigilemus ad lumen, ne ceci tecum dormiamus in tenebris. Quod si aliqui propter  imperitiam et simplicitatem secularium hominum, uel certe religiosarum feminarum, de quibus uere possumus dicere: Confiteor, zelum Dei habent, sed non secundum scientiam, hoc pro honore martyrum faciunt, quid inde perdis? Causabantur quondam et apostoli, quod periret unguentum, sed Domini uoce correpti sunt. Neque enim Christus indigebat unguento, nec martyres lumine cereorum: et tamen illa mulier in honore Christi hoc fecit, deuotioque mentis eius recipitur. Et quicunque accendunt cereos, secundum fidem suam habent mercedem, dicente Apostolo: Unusquisque in suo sensu abundet. Idololatras appellas huiusmodi homines? Non diffiteor, omnes nos qui in Christo credimus de idololatria uenisse. Non enim nascimur, sed renascimur  Christiani. Et quia quondam colebamus idola, nunc Deum colere non debemus, ne simili eum uideamur cum idolis honore uenerari? Hoc fiebat idolis, et idcirco detestandum est; hoc fit martyribus, et idcirco recipiendum est.

»Nam et absque martyrum reliquiis per totas Orientis ecclesias, quando legendum est Euangelium, accenduntur luminaria iam sole rutilante: non utique ad fugandas tenebras, sed ad signum letitie demonstrandum. Unde et uirgines ille euangelice semper habent accensas lampades suas. Et ad apostolos dicitur: Sint lumbi uestri precincti, et lucerne ardentes in manibus uestris, etc.« Omnino notandum est quod Hieronymus dicit unumquemque secundum  fidem suam habere mercedem, et in sensu suo abundare; id est, ut, optime exponit Augustinus in ep. 120, c. 18, unam in his saluberrimam regulam retinendam esse, ut que non sunt contra fidem, neque contra bonos mores, et habent aliquid ad exhortationem uite melioris, ubicunque institui uidemus, uel instituta cognoscimus, non solum non improbemus, sed etiam laudando et imitando sectemur, si aliquorum infirmitas non ita impedit, ut amplius detrimentum sit. Ita igitur sentiendum est de lucernis que accenduntur sole rutilante, non utique ad fugandas tenebras, sed ad signum letitie demonstrandum. uerum quibus potissimum luminibus splendescere debeat ecclesia, admodum preclare declarant sanctus Gregorius Nazianzenus et sanctus  I. Chrysostomus, quorum prior sic in oratione 4 aduersus Iulianum. »Nec uisibili lumine splendescant domus, nec tibicinum cantu plausibusque personent; hoc enim more gentiles noue lune festum celebrant. At nos ne committamus ut ad hunc modum Deum honoremus, ac presens tempus iis rebus que minime decent, extollamus; sed animi puritate et mentis hilaritate, et lucernis totum Ecclesie corpus illustrantibus, hoc est, diuinis contemplationibus et cogitationibus, que super sanctum candelabrum excitantur, atque uniuersum terrarum orbem luce perfundunt.« uide Ioan. Chrysostomum in homilia 20, ad populum Antiochenum.

Incenso aspergitur ecclesia. Iudicandum de thure et incenso perinde ac de lucernis. Patres antiqui,  presertim Latini, ritus quibus pagani utebantur in sacrificiis, adeo refugiebant, ut quidam ab iis rebus abstinuerint quas posterius bona Christianorum intentio inuexit. Tertullianus in Apologetico, cap. 30: »Qui ei offero opimam et maiorem hostiam, quam ipse mandauit, orationem de carne pudica, de anima innocenti, de spiritu sancto profectam: non grana thuris unius assis: non Arabice arboris lacrymas.« etc. Et cap. 41: »Thura plane non emimus.« Arnobius lib. uII aduersus Gentes: »Sin autem temporibus priscis, neque homines, neque dii huius thuris expetiuere materiam, comprobatur et hodie frustra illud inaniterque prestari; quod neque antiquitas necessarium credidit, et sine ullis nouitas rationibus appetiuit, etc. Honoramus, inquiet aliquis fortasse,  his deos, etc. Et pietas! quantus iste est honor, aut, qualis, qui ex ignis odore conficitur et resina arboris comparatur. Nam ne forte ignoretis quid aut unde sit thus istud: uiscum est corticibus profluens,« etc. Antiquum tamen apud Grecos thuris incensi usum colligere licet ex canonibus uetustis sub nomine apostolorum. Hoc autem habet canon 3: »Ne liceat aliquid aliud ad altare offerre, quam oleum ad luminare, et incensum tempore sancte oblationis, . Et sane laudabilis usus, qui significat orationem nostram debere esse incensum in conspectu Dei. Quod Ioannes Chrysostomus et alii Patres Greci sepius repetunt. Quamobrem si maiora studiorum lucra speranda  sint, quam calumniatorum detrimenta metuenda, sine dubitatione faciendum est, sicut loquitur sanctus Augustinus in epistola ad Ianuarium. Sed nimiam istius modi rituum copiam paulo post sanctus Augustinus uituperat cap. 19 eiusdem epistole, his uerbis: »Sed hoc nimis doleo quia multa que in diuinis libris saluberrime precepta sunt, minus curantur, etc. Quamuis enim neque hoc inuenire possit, quomodo contra fidem sint; ipsam tamen religionem, quam paucissimis et manifestissimis celebrationum sacramentis misericordia Dei esse liberam uoluit, seruilibus oneribus premunt, ut tolerabilior sit conditio Iudeorum, qui etiamsi tempus libertatis non agnouerint, legalibus tamen sarcinis, non humanis presumptionibus subiiciuntur.« uide quoque  epistolam Leonis I ad uniuersos episcopos per Siciliam constitutos, cap. 2.

Laicus non debet in ecclesiis lectionem recitare. Hunc ordinem iam suo tempore stabilitum esse aperte declarat antiquissimus apud Latinos Patres Tertullianus, qui contrarium usum damnat in Ecclesia hereticorum cap. 41: »Itaque alius hodie episcopus, cras alius: hodie diaconus, qui cras lector; hodie presbyter, qui cras laicus. Nam et laicis sacerdotalia munera iniungunt.« Antiquior apud Grecos Iustinus hunc quoque ordinem mihi uidetur indicare in apologia prima iuxta Eusebium, que proinde male inscribitur ut secunda in editis; cum dicit: »Deinde lectore quiescente presidens . . . et populus fauste acclamat . . . absentibus autem per  diaconos mittitur, etc.« Sic uidetur distinguere lectorem a presidente, diaconis, et populo. Num uero esset aliquis diaconus qui lectoris munere fungeretur, hoc nollem penitus negare. Nam cum prius describit synaxim, loquitur tantum de presidente, diaconis, et populo. Et sanctus Clemens Alexandrinus ecclesiasticam hierarchiam proponens libro uI Stromatum meminit tantum episcoporum, presbyterorum, diaconorum. Quidquid sit: satis superque constat, hunc lectorem non fuisse laicum. Quod sufficit ad probandum etiam laicos priscis ecclesie seculis in synaxi lectiones non recitasse.

Nec alleluia dicere. Sanctus Augustinus in epistola ad Ianuarium: »uarie, inquit, cantatur alibi,  atque alibi. Hic hymnus tanti estimabatur Rome, ut quotannis semel caneretur: si credamus Sozomeno lib. uI, cap. 19. Preterea Rome quotannis semel canitur Alleluia, primo die paschalis festiuitatis: adeo ut, multi Romanorum hoc iureiurando uti soleant, ut hunc hymnum audire et canere ipsis contingat.« Idem testatur Cassiodorus in Historia tripartita, qui uix poterat hunc morem ignorare. Attamen Hieronymus aduersus uigilantium inter ipsius allucinationes recenset, »quod putaret, nunquam nisi in Pascha Alleluia cantandum.« Et in epitaphio Fabiole refert in illius exsequiis Alleluia fuisse cantatum etiam Rome. Quantum, inquit, haberet uiuentis Fabiole Roma miraculum, in mortua demonstrauit. Necdum spiritum exhalauerat, necdum  debitam Christo reddiderat animam: etiam fama uolans, tanti prenuntia luctus, totius urbis populum ad exsequias congregabat. Sonabant psalmi, et aurata templorum roboans in sublime quatiebat Alleluia.

Et quando quis consecrat aquam, primum orationem faciat. Absque enim oratione, iuxta Tertullianum, uidue sunt aque, scilicet Spiritu sancto qui, inuocatus super aquas, eas celesti fonte maritat, ut ait sanctus Paulinus in epist. 12, ad Seuerum:

Sanctus in hunc celo descendit Spiritus amnem,
   Celestique sacras fonte maritat aquas.



CAPUT II. De tribus gradibus Ecclesie principalibus.

Episcopo licet confirmare, etc., similiter et presbytero.  uide infra caput 4 Penitentialis de Baptismate et Confirmatione.

Si diaconus uel presbyter ipse calicem et oblationem manibus tenuerit. Quod idem prestitisse de seipso testatur Theodoretus in Historia religiosa, cap. 20. »Ego uero, inquit, libenter obtemperaui, et sacra uasa afferri iussi  diaconorumque manibus utens pro altari, mysticum et diuinum ac salutare sacrificium obtuli.«

Episcopus non debet abbatem cogere ad synodum ire. Nisi, ut addit, etiam aliqua rationabilis causa sit. Que causa maxime rationabilis est, cum uocantur ab episcopo, ex eo quod extra regulam fecerint. Conc. Aurelianense I, c. 19: »Abbates pro humilitate  religionis in episcoporum potestate consistant et si quid extra fecerint, ab episcopo corrigantur, qui semel in anno, in loco ubi episcopus elegerit, accepta uocatione conueniant.« Concil. Antisiodorense sub Pelagio II, c. 7: »Ut medio Maio omnes presbyteri ad synodum ueniant, et Kalendis Nouembris omnes abbates ad concilium conueniant.«

Rex uero, si plus est. Quia rex a Deo constitutus est episcopus rerum externarum: qualem se iure uocat Constantinus imperator alloquens episcopos. »uos quidem, inquit, in iis que intra Ecclesiam sunt, episcopi estis: ego uero in iis que extra geruntur, episcopus a Deo sum constitutus.« Hec apud Eusebium, lib. Iu de uita Constantini cap. 24. Leo I, in epistola ad Theodosium Augustum: »Quantum  presidii Dominus Ecclesie sue in fide uestre clementie prepararit, his etiam litteris quas ad me misistis, ostenditur, ut uobis non solum regium, sed etiam sacerdotalem animum inesse gaudeamus.« Agapitus episcopus Rhodi ad Leonem imperatorem: »Omnes oramus innumeris uos conseruari temporibus. uere namque sacerdos et natura imperator existis.« Unde Gregorius II non diffitetur omnes bonos imperatores posse uocari sacerdotes. Sic enim respondet Leoni Isauro imperatori in epistola II quam ad ipsum scribit: »Scripsisti: imperator sum, et sacerdos. Enimuero qui ante te fuerunt imperatores hoc opere ac sermone demonstrarunt, qui condiderunt, et curam gesserunt ecclesiarum una cum pontificibus  cupiditate zeloque incensi, etc.« Et infra: »Hi sunt sacerdotes et imperatores qui id opere demonstrarunt.«

Si pretium redimendi non habet. uide conc. Aurelianense III, c. 13; Aurelianense Iu, c. 25; S. Gregor. lib. III, epist. 9.

Episcopo licet uotum soluere. Nec hoc uituperandum esse clare ostendit sanctus Ambrosius exemplis Scripturarum auctoritate firmatis lib. III Officiorum, cap. 12: Denique in Isaac habemus exemplum, pro quo arietem Deus statuit immolari sibi. Non semper igitur promissa soluenda omnia sunt. Denique ipse Dominus frequenter suam mutat sententiam, sicut Scriptura indicat. Quando Theodorus addit, Si uult, declarat que sit auctoritas episcopi,  adeo ut qui sine illius consensu uouet quasi ex alieno uoueat et quasi alienum usurpet. Nam, ut ait sanctus Cyprianus in epistola 27: »Ecclesie ratio decurrit ut Ecclesia super episcopos constituatur; et omnis actus Ecclesie per eosdem prepositos gubernetur.« Unde infra Theodorus in cap. Questionum coniug.: »Et si quis in seculari habitu uotum uouerit sine consensu episcopi, ipse episcopus habet potestatem mutare sententiam, si uult.« Illud idem docet magister Robertus de Flamesbure in suo Penitentiali.



Selecta ex cap. 4 libri II Penitentialis ms. magistri Roberti de Flamesbure, canonici S. uictoris, et penitentiarii.

Item etsi de licentia uxoris intrans religionem  monachis et sacerdote presentibus, uir in manus se dedit abbatis, sed episcopo ignorante; si mulier nec perpetuam uouit continentiam, nec cum uiro religionem intrauit, potest eum reuocare episcopus, ut in decretali Propterea, in titulo de conuersione coniugatorum. Quod sic intelligo: quod episcopus potest et debet uirum ad mulieris petitionem reuocare, si illa in ingressum uiri protestata est se nolle continere. Quod enim dicitur quod uotum solemnizatur, quando aliquis se in manus dat abbatis, de solutis intelligitur personis, non de subditis, siue coniugatis: quia nec uir, nec mulier sine episcopi auctoritate religionem intrare potest. Unde iste coniugatus qui sine auctoritate episcopi in manus se dedit abbatis, nichil fecit.

 Presbytero soli liceat missas facere. Diaconis igitur non licet. Concilium Arelatense I, c. 15: »De diaconibus quos cognouimus multis locis offerre, placuit minime fieri debere.« Conc. Ancyranum, c. 2: »Diaconos similiter qui sacrificarunt, postea autem reluctati sunt, alium quidem honorem habere, ipsos autem ab omni sacerdotali ministerio, et iuxta codicem Ecclesie uniuerse, ab omni sacro ministerio cessare, et panem uel calicem offerendi uel predicandi.« His etenim aliquando commissa est Dominici sanguinis consecratio, ut sanctus Ambrosius testatur de sancto Laurentio diacono, lib. I Officiorum, cap. 41: »Experire certe, utrum idoneum ministrum elegeris, cui commisisti Dominici sanguinis  consecrationem.« Unde olim diaconi ecclesias quasdam rexerunt. Conc. Eliberitan., can. 77: »Si quis diaconus regens plebem, etc.« Gregorius Turonensis, de Gloria confessorum, cap. 30: »Post longinqua uero annorum curricula, Cautinus, qui ipsius Aruerne urbis episcopus datus est, in diaconatu suo Ecclesiam uice illius rexit.«

Et populum benedicere. Patres concilii Regensis presbyteris permittunt ut priuatim benedicant, non publice in ecclesia: »Et inter minutas has discussiones et indefinitas uisum est omni presbytero per familias, per agros, per priuatas domos, pro desiderio fidelium, facultatem benedictionis aperire, quod nonnullas iam prouincias habere succurrit.« Nec priuatim ergo, ut recte animaduertit u. cl. I. Sirmondus  in suis ad hunc canonem notis, ante hoc tempus presbyteri benedictionem dabant in his prouinciis Gallie. In synodo Agathensi publicam tantum dare prohibentur, non priuatam. C. 44: »Benedictionem super plebem in ecclesia fundere presbytero penitus non licebit.« Et nequidem chorepiscopis licet ex Caroli Magni Capitulis ecclesiasticis, tit. Iu, cap. 2: Placuit, sicut Leonis pape et omnium episcoporum nostrorum atque reliquorum fidelium generali et synodali consultu decreuimus, ut nullus chorepiscopus, etc., benedictionem in publica missa populis tribuere presumat. Que omnia summis pontificibus, id est cathedralibus episcopis debentur, et non chorepiscopis uel presbyteris, quorum formam iuxta sanctorum canonum decreta  chorepiscopi gerunt: si autem ii aliquid ex his agere tentauerint, irrita erunt que ab iis geruntur, et ipsi omni ecclesiastico honore funditus priuentur.« In Oriente uero utramque presbyteris concessam esse elicitur ex uerbis sancti Basilii ad Amphilochium c. 27: De presbytero nefariis nuptiis per ignorantiam implicito. »Nec publice, inquit, nec priuatim benedicat.« Idem ex homilia 34 Ioannis Chrysostomi in cap. IX Matthei; quod aperte declarat atque confirmat infra Theodorus in fine cap. 3 Penitent.

Presbyter decimas dare non cogitur. Indignum est enim, inquit Gregorius, ut a clericis exigantur, qui propter eum, cuius sunt decime, pauperes efficiuntur.  uide Append. conc. Lateran. III, cap. 9. Quare infra dicitur, cap. 13: »Decimas non est legitimum dare, nisi pauperibus et peregrinis.« uide librum Ioannis Launoii, doctoris celeberrimi, de Definitione bonorum Ecclesie, in quo innumeris Patrum testimoniis probat bona Ecclesie esse bona pauperum; quibus adiungam sententiam magistri Roberti de Chorcon in sua Summa, ubi quest. 13, de decimis, cap. 3, hanc tractat questionem, Utrum clerici tenentur decimas soluere.



Selecta ex Summa ms. magistri Roberti de Chorcon, quest. 13 de decimis, cap. 3.

Dicimus quod secus est de laico qui habet proprium, et secus est de clerico qui non est possessor  eorum que habet, sed tantum dispensator, iuxta Apostolum, qui ait: Dispensatio nobis credita est. Et iuxta Hieronymum, qui ait XuI, quest. 1, cap. ultimo: »Quidquid habent clerici, pauperum est, et ideo domus eorum debent esse communes.« Unde clericus potest recipere de bonis ecclesiasticis, ut dispensator et seruus, que sufficiunt ei et arcte familie, et honeste ad esculentum, et poculentum, et indumentum. Et his, ut dicit Apostolus, contenti simus, et totum residuum de iure districto pauperum est. Unde clerici loco decimarum, quas dant laici, residuum a sufficientibus sibi et sue familie in pias curas pauperum et Ecclesie tenentur impartiri: quia, si ultra necessaria retinent, teste Hieronymo, raptores sunt. Unde ait, »Aliena rapere conuincitur,  quisquis ultra necessaria retinere conatur.« Et dicit Gregorius: »Cum pauperibus bona tribuimus, non nostra illis damus, sed sua ipsis reddimus. Unde non dicitur misericordia tantum, quoniam bona pauperibus distribuimus, sed iustitia.« Unde in psalmo: Dispersit, dedit pauperibus, iustitia eius, etc. Quia de iure districto tenemur nos clerici dare pauperibus omnia ea que supersunt nobis, nobis et arcte familie necessariis sumptis. Unde in Euangelio: Quod superest, date eleemosynam, et ecce omnia munda sunt uobis. Et idem dicitur XuI, quest. 1.

Presbytero non licet peccatum episcopi prodere, quia super eum est. Eodem modo iudicabat Abundius episcopus in concilio Romano sub Sixto III: »Respondit et dixit: Non licet quemquam accusare  pontificem suum, quoniam iudex non iudicabitur. Nisi tamen a recta fide exorbitauerit.« Sicut ad uniuersale concilium Ephesinum scribit Charisius presbyter, economus Philadelphie, his uerbis: »Oratio quidem est omnium qui bene sapiunt, honorem semper et decentem reuerentiam spiritualibus maxime Patribus et doctoribus exhibere. Si uero alicubi contigerit, eos qui docere debent talia subiectos, de fide insonare que omnium aures et corda ledunt, necessarium est ordinem commutari, et eos qui male docere conantur, a minoribus redargui.« Quod in synodo Romana u Symmachus a multis antecessoribus suis decretum atque firmatum dicit: »Non ergo necesse est super his noua cudere, sed uetera reconciliare atque firmare. Est enim a multis  antecessoribus nostris synodaliter decretum atque firmatum, ut oues que pastori suo commisse fuerint, eum nec reprehendere, nisi a recta fide exorbitauerit, presumant.« Licet quoque pro sua iniustitia, sicut synodus prosequitur his uerbis: »Nec ullatenus pro quacunque re alia, nisi pro sua iniustitia, accusare audeant, etc.« Patres concilii Epaonensis ampliorem etiam laicis concedunt potestatem, can. 24: »Laicis contra cuiuslibet gradus clericum, si quid criminale parant obiicere, dummodo uera suggerant, proponendi permittimus potestatem.« uerum quantum delicta episcoporum tegi debeant, sapientissime docet Constantinus imperator, cuius uerba Theodoretus refert lib. I Hist. eccles., cap. 10.

 Sacrificium non est accipiendum de manu sacerdotis. Qui scilicet oblationes uel lectiones secundum ritum implere non potest. Concil. Romanum sub Hilario papa celebratum, can. 3: »Inscii quoque litterarum . . . . ad sacros ordines aspirare non audeant. Quisquis talium consecrator exstiterit, factum suum dissoluet.« Conc. Aurelian. II, can. 16: »Presbyter uel diaconus sine litteris, uel si baptizandi ordinem nesciat, nullatenus ordinetur.« uide Reginonem lib. de eccles. Disciplinis, inquisit. 83, et notas Stephani Baluzii uiri eruditissimi, qui de eadem recitat Carolum Caluum in epistola ad Nicolaum papam, concilium ualentinum, et Hincmarum in cap. 36 posterioris operis aduersus Gothescalcum.

Sacerdotis qui lectiones. In quibusdam ecclesiis sacerdotes  sanctas Scripturas legebant. De quo Sozomenus, lib. uII eccles. Histor., cap. 19, refert uariam disciplinam, nempe apud Alexandrinos solum archidiaconum sacrum codicem legere, alibi uero diaconos: in multis autem ecclesiis solos duntaxat presbyteros: alicubi in precipuis festiuitatibus episcopos legere, ut Constantinopoli primo die Paschatis Euangelium precipue legebant. De presbyteris postea dicitur: »Presbyter si responsoria cantat in missa uel quecunque, cappam suam non tollat, sed Euangelium legens super humeros ponat.«

Cappam suam. Clericos uti cappa diuersa a ceteris monachorum et aliorum declarat conuentus Aquisgranensis, cap. 12-61; concil. uaurense can. 46, in quo prohibetur ne cappe ecclesie per laicos in festis confraternitatum  deferantur. Tempore Theodori, et longe prius peculiares erant clericorum uestes in plerisque ecclesiis, sicut probant testimonia Gregorii Turonensis, lib. u Hist. cap. 14; conc. III Carthaginens., can. 41, aut potius 60, iuxta ordinem codicis antiquorum Ecclesie statutorum; Hieronym. in Commentarii lib. XIII in Ezechiel cap. XLIu, et conc. Laodic., can. 22. Sed ante hoc tempus id nullibi apparere indicat Henricus ualesius uir doctissimus in suis notis ad cap. 19 lib. uI Histor. eccles. Eusebii: »Apparet, inquit, nullum etiam tum peculiarem fuisse uestitum clericorum.« Quandoquidem Heraclas Alexandrine Ecclesie presbyter, et qui postea eiusdem loci episcopus fuit, semper retinuit. Sanctus Clemens Alexandrinus commendat uestes candidas, sed quibus, ut pote simplicibus,  omnes Christianos; et ut ipse ait lib. II pedag., cap. 10, eos quidem, qui sunt candidi, et non intus adulterini, candidis et minime curiosis ac operosis uestibus uti conuenientissimum est. Hegesippus loquitur de linea ueste Iacobi apud Eusebium cap. 23. Polycrates de Ioannis Lamina apud Eusebium lib. u Hist., cap. 23. Idem refert sanctus Epiphanius de Iacobo heres. XXuIII, et heres. LXXuIII. At quibus ornamentis peculiaribus non solum a laicis, sed a ceteris omnibus Ecclesie sacerdotibus distinguebantur. Unde forsan his motus rerum ecclesiasticarum peritissimus Ioannes Beleth ista dicit in cap. de Sacrificio misse: »Et nota quod apostolis et ab apostolicis uiris in primitiua Ecclesia sacrificium fiebat  in uasis ligneis et uestibus communibus. Tunc enim lignei calices, et aurei sacerdotes.« Olim fuerunt qui quemdam peculiarem uestium sacerdotalium usum uelut antiquissimum ex ipsismet uerbis Euangelii uellent comprobare, quos egregie refellit Celestinus papa in epist. ad episcopos prouincie uiennensis et Narbonensis, cap. 1: »Dicimus enim, inquit, quosdam Domini sacerdotes superstitioso potius cultui inseruire, quam mentis uel fidei puritati. Sed non mirum, si contra ecclesiasticum morem faciunt, qui in ecclesia non creuerunt, sed alio uenientes itinere, secum hec in Ecclesiam, que in alia conuersatione habuerant, intulerunt. Amicti pallio, et lumbos precincti, credunt se Scripture non per spiritum, sed per litteram completuros. Nam si ad hoc ista precepta  sunt, ut taliter seruarentur; cur non fiunt pariter que sequuntur, ut lucerne ardentes in manibus una cum baculo teneantur? Habent suum ista mysterium, et intelligentibus ita clara sunt, ut ea magis qua decet significatione seruentur: nam in lumborum precinctione castitas, in baculo regimen pastorale, in lucernis ardentibus boni fulgor operis, de quo dicitur: Opera uestra luceant, indicantur. Habeant tamen istum forsitan cultum, morem potius quam rationem sequentes, qui in remotioribus habitant locis, et procul a ceteris degunt. Unde hic habitus in Ecclesiis Gallicanis, ut tot annorum tantorumque pontificum, in alterum habitum consuetudo uertatur? Discernendi a plebe uel ceteris sumus doctrina, non ueste; conuersatione, non habitu; mentis  puritate, non cultu. Nam si studere incipiamus nouitati, traditum nobis a Patribus ordinem calcabimus, ut locum superuacuis superstitionibus faciamus. Rudes ergo fidelium mentes ad talia non debemus inducere. Docendi enim potius sunt quam illudendi. Nec imponendum est eorum oculis, sed mentibus infundenda precepta sunt. En quomodo clerici presertim discernendi sunt a plebe. Et illud est quod Apostolum precepisse ait sanctus Basilius in libro Regularum fusius disputatarum, resp. ad interrogat. 22.« Et infra: »Hic canon perpetuo tenore seruetur.« uide Gregorium Nazianzenum in oratione 19; Isidorum Pelusiotam lib. I, ep. 45; librum Sacramentorum sancti Gregorii, in oratione de Consecratione episcopi; Fortunatam, lib. II, epigram. X, de  sancto Germano Parisiorum episcopo.


Ille tamen sensim iucedit, uelut alter Aaron,
   Non de ueste nitens, sed pietate placens.
Non lapides, coccus, clarum aurum, purpura, byssus
   Exornant humeros, sed micat alma fides.

Quare auctor uite sancti Fulgentii hec de ipso testatur: »In qua tunica dormiebat, in ipsa sacrificabat; et tempore sacrificii, mutanda esse corda potius quam uestimenta dicebat.«

Iterum baptizentur illi quos baptizauit. Presbyter fornicans, si postquam compertum fuerit crimen, baptizauerit. Mirum quod quid tale legatur post questionem a Patribus aduersus Donatistas tantopere discussam. Antea quidam Patres liberius loquebantur, sanctus Clemens Alexandrinus lib. uII Stromatum,  , , . . . . Tertullianus lib. de Pudicitia, cap. 21. Origenes, in Commentariis in Mattheum, , . De quo u. cl. Petrus Daniel Huetius hec animaduertit in libr. II Origenianorum, p. 176. In hunc locum, inquit, adnotat Sixtus Senensis alludere Origenem ad errorem ab Hussitis postmodum propugnatum, qui pape et episcoporum potestatem ex morum sanctitate pendere uolebant, etc. Et paulo post: »Assentior Sixto, et peccare aio Origenem, atque hanc uideri amplecti heresim, in qua deinde uersati sunt Donatiste, cum a sacerdotum sanctitate Ecclesie potestatem suspenderunt.« Tertulliani ac Origenis eamdem sententiam amplexi  sunt ii de quibus testatur Dionysius Alexandrinus in epistola ad Philemonem Ecclesie Romane scripta, cuius fragmenta preclarissima Eusebius refert lib. uII eccles. Historie, cap. 7; sed precipui exstiterunt inter alios defensores sanctus Cyprianus in epist. ad Magnum de baptizandis Nouatianis, in epist. 74, 76. 78, et sanctus Firmilianus in epist. ad sanctum Cyprianum; de quibus sic loquitur sanctus Basilius in epist. canonica ad Amphilochium, can. 1: »uerum enim uero antiquis uisum est, Cypriano dico, et nostro Firmiliano, eos omnes uni calculo subiicere, etc., ut qui non possint amplius Spiritus sancti gratiam aliis quoque prebere, a qua ipsi exciderunt.« Atque horumce dogmatum rationem explicat doctissimus Rigaltius in suis notis ad Cypriani epistolam 64, his uerbis:  »Sententie Cypriani Pamelius opponit sententiam Augustini statuentis, sacramenta ab impiis et sceleratis episcopis siue presbyteris ministrata ualere. Que res indiget distinctione facti in controuersiam deducti.« Et paulo post: »Talia dogmata, euo potestatem secularium uexationibus et ministrorum Ecclesie factionibus afflictissimo, stabilire ac sancire uisum Cypriano, ceterisque per Africam, Numidiam ac Mauritaniam, quo sibi populum facerent fidei Christiane tenacem, ministrosque haberent pacis et unitatis ecclesiastice magis amantes.« Sic doctissimi uiri sentiunt de hac opinione quorumdam Patrum, quam Theodorus secutus est cum auctore lib. de iis qui mysteriis initiantur, apud sanctum Ambrosium, cap. 4: »Non sanat, inquit, baptismus perfidorum,  non mundat, sed polluit.« Notandum quod dicitur, postquam compertum fuerit crimen: longo post tempore pariter distinxit Magister Robertus de Chorçon in sua Summa, quoad potestatem soluendi peccata.



Selecta ex Summa ms. Roberti de Chorçon, quest. 3, cap. 5.

Queritur utrum sacerdos qui est in mortali peccato habeat predictas claues, quibus aut liget, aut soluat. uidetur quod non, etc. Gregorius dicit: »Qui suis premitur, aliena non diluit.« Ergo immundus aliena non diluit. Item Gregorius alibi dicit: »Illi soli in hac carne positi potestatem habent ligandi et soluendi, qui doctrinam apostolorum tenent et uitam. Ergo cum immundus sacerdos hec non  habeat, neque ligat, neque soluit, etc.« Quid ergo super his dicendum? Nobis uidetur in his esse distinguendum; aut enim notorius est sacerdos, aut occultus. Si notorius est, neque de uite merito, neque de officio ligare debet uel soluere, imo arceri debet omnino ab exsecutione clauium, similiter dicimus, quod talis arcendus est ab officio publice legationis, et predicationis, et celebrationis missarum. Et in tali casu loquuntur predicte auctoritates. Si uero occultus est, tolerari potest, et si ligat uel soluit, tenet eius ligatio uel absolutio. Sicut si malus conficit, confectum est. Si baptizat, baptizatum est. Sed absolutio et ligatio talis fit in eius perniciem, qui ligat uel soluit. Non enim ligat de uite merito, sed de officio tamen sibi commisso.

 Deprehendit se non esse baptizatum. De eadem fere questione interrogatus Dionysius Alexandrinus sic respondit in ep. ad Xistum Romane urbis episcopum, quam Eusebius refert lib. uII Hist., cap. 9: »Nam qui gratiarum actionem frequenter audierit, et qui ceteris responderit Amen; qui ad sacram mensam astiterit, et manus ad suscipiendum sacrum cibum porrexerit, qui illum exceperit, et corporis ac sanguinis Domini nostri Iesu Christi particeps fuerit diutissime, eum ego de integro renouare non ausim. Porro ut bono animo esset, et cum firma fide bone spei plenus ad Dominici corporis participationem accederet, iussi.« Sed postea aliter definitum est a Patribus concilii Carthaginensis u, nempe sine illa cunctatione debere baptizari. uide  can. 6 qui refertur in integro codice canonum Ecclesie Africane, c. 72. Statuta concil. Hipponensis breuiata cap. 40. Non aliter sanctus Leo in epist. ad Leonem Rauennatem episcopum, et in suis responsionibus ad inquisitiones Rustici Narbonensis, resp. 16. »Si nulla, inquit, exstant indicia inter propinquos aut familiares, nulla inter clericos aut uicinos, quibus hi, de quibus queritur, baptizati fuisse doceantur, agendum est ut renascantur: ne manifeste pereant, in quibus quod non ostenditur gestum, sicut ratio non sinit ut uideatur iteratum.« Eadem respondens Troianus episcopus ad Eumerium episcopum profitetur se quod a maioribus statutum est, indubitanter iudicare, quare ita concludit:  »Statutum noueris ut quicunque se baptizatum fuisse non recolit, nec ab alia persona id factum fuisse probatur, baptismum absque ulla dilatione percipiat, ne a nobis illius anima si a baptizatis separata fuerit, requiratur.« uide Gregorium II, epist. 13, c. 9; Excerptiones Egberti Eboracensis, c. 41; Gregorium III, epist. 1, c. 5. Tunc igitur temporis nulla interponebatur conditio. Actus enim legitimi, ut loquuntur iurisperiti, non recipiunt conditionem. Si tamen nonnunquam tacite recipiant: que aperte comprehensa uitium adfert. Attamen statuta sancti Bonifacii Moguntini sub conditione baptizandum sanciunt, cap. 28. His tamen uerbis premissis: Non te rebaptizo, sed si nondum es baptizatus, baptizo te in nomine Patris, et Filii,  et Spiritus sancti. Ex Spicilegio Romano domni Luce Acherii, tom. IX. Magister Robertus de Flamesbure in suo Penitentiali putat Dionysii Alexandrini sententiam non esse damnandam, etsi communius aliorum iudicium tutius existimet.



Selecta ex Penitentiali ms. Roberti Flamesbure, lib. III

Baptismus est etiam de substantia ordinis: quia baptismus est ianua et fundamentum, non solum ordinum, sed etiam omnium sacramentorum. Unde baptismo non habito, nullus ordo, nullum sacramentum suscipitur. Dicit tamen domnus Innocentius: quod si quis habet fidem, licet nec aqua baptizatus fuerit, nec sanguine proprio, ut fit in martyrio, ordinem suscipit. Baptizatur enim quis in spiritu: et ex quo habet fidem, habet et Christum:  et ita in Christo baptizatus est, qui est fundamentum omnium bonorum. Sacerdotum tamen non baptizatum fecit baptizari et reordinari, quia sic senserunt predecessores eius: et hoc tutius est.

Et omnes quos prius baptizauit. Presbyter qui deprehendit se non esse baptizatum. Et quidem fuerunt qui rebantur eos qui laici effecti sunt, nec baptizandi habere potestatem, ut sanctus Basilius testatur in epist. canonica ad Amphilochium, c. 1: »Qui autem abrupti sunt, laici effecti nec baptizandi nec ordinandi habent potestatem, etc.« Quare eos qui ab ipsis baptizati erant, tanquam a laicis baptizatos, iusserunt ad ecclesiam uenientes uero Ecclesie baptismo expurgari. Porro questio tanta est, utrum et ab iis qui nunquam fuerunt Christiani,  possit baptismus dari, ut sanctus Augustinus de ea nichil audeat affirmare libro II contra epistolam Parmeniani, cap. 12. »Et hec quidem, inquit, alia questio est, utrum et ab iis qui nunquam fuerunt Christiani, possit baptismus dari: nec aliquid temere inde affirmandum est sine auctoritate tanti concilii, quantum tante rei sufficit.« Non multo post Patres concilii Compendiensis questionem definierunt, can. 9: »Si quis baptizatus est a presbytero non baptizato, et sancta Trinitas in ipso baptismo inuocata fuerit, baptizatus est, sicut Sergius papa dixit.« Unde magister Robertus de Chorçon non dubitat asserere baptismum ab infideli uere datum esse: si intendat immergere, eo modo quo docet Ecclesia, quamuis non ferat animum ad fructum  baptismi, et illum pro ridiculo habeat.



Selecta ex Summa ms. Roberti magistri de Chorçon in quest.38, cap. 10.

Ille qui immergit, si intendit id quod facit Ecclesia facere, et eo fine quo facit Ecclesia, non est dubium quin baptizet. Sed qui intendit immergere eo modo quo Ecclesia docet, sed tamen non intendit, conferre fructum baptismi, alicui potest esse dubium, quin baptizet: puta aliquis fidelis commisit paruulum suum infideli cum peregre profectus est, tali adiecta conditione, quod si uiderit paruulum in extremis laborantem, eum trina baptizet immersione, sub predicta forma uerborum, quam ille adiecit. In tali casu dicimus quod ille, ex quo serio intendit  baptizare, eo modo quo baptizat Ecclesia, ipse sine dubio baptizat: quamuis non ferat animum ad fructum baptismi, imo pro ridiculo habeat omnem fructum.

Non licet diacono laico penitentiam dare. Non nisi cogente necessitate licere dicit concilium Eliberitanum, can. 32: »Apud presbyterum si quis graui lapsu in ruinam mortis inciderit, placuit agere penitentiam non debere, sed potius ad episcopum: cogente tamen infirmitate, necesse est presbyterum communionem prestare debere, et diaconum, si ei iusserit sacerdos.« Sanctus Cyprianus in ep. 12: »Si incommodo aliquo et infirmitatis periculo occupati fuerint, non exspectata presentia nostra apud presbyterum quemque presentem, uel si presbyter  repertus non fuerit, et urgere exitus ceperit, apud diaconum quoque exomologesim facere delicti sui possint, ut manu eis in penitentia imposita ueniant ad Dominum cum pace.« Et quidem secundum Optatum et Hieronymum diaconi sunt in tertio gradu sacerdotii. uide Halitgarium in prefatione Penitentialis Romani; Reginonem, lib. I de ecclesiasticis Disciplinis, 295, ex Penitentiali Romano; sicut enim sacrificium offerre non debent nisi episcopi et presbyteri, quibus claues regni celestis tradite sunt, sic nec penitentium iudicia alii usurpare debent. 296: »Si autem necessitas euenerit, et presbyter non fuerit presens, diaconus suscipiat penitentem ad sanctam communionem.« Theodorus subiungit: »Sed episcopi aut presbyteri dare debent;  si presbyteri habeant potestatem, non tamen sine iussu episcopi, sicut declarant predicte Patrum auctoritates.« Quod confirmat magister Robertus de Chorcon in sua Summa.



Selecta ex Summa ms. magistri Roberti de Chorçon, in Quest. de Penitentia, cap. 46.

Dicimus quod duo premissa, scilicet dare consilium, et penitentiam indicere, conueniunt cuilibet alieno sacerdoti: si tamen habeat illud per speciale mandatum superioris, ut episcopi loci uel legati domini pape. Unde claustrales S. uictoris non haberent hoc nisi de mandato episcopi Parisiensis. Unde nec ipsi nec aliqui alii sine mandato domini episcopi possunt se ad hoc intrudere.

Diaconi possunt baptizare. Ius datur, quod non  habet nisi episcopi auctoritate propter Ecclesie honorem. Tertull. de Baptismo, cap. 17: »Dandi quidem habet ius summus sacerdos, qui est episcopus; dehinc presbyteri et diaconi; non tamen sine episcopi auctoritate propter Ecclesie honorem: quo saluo salua pax est.« Sanctus Hieronymus aduersus Luciferianos: »Ecclesie salus in summi sacerdotis dignitate pendet: cui si non exsors quedam et ab omnibus eminens detur potestas, tot in Ecclesiis efficientur schismata quot sacerdotes. Inde uenit ut sine chrismate et episcopi iussione, neque presbyter, neque diaconus, ius habeant baptizandi.« Gelasius I ad episcopos Lucanie, epist. 9, cap. 7: »Diaconos quoque propriam constituimus seruare mensuram,  nec ultra tenorem paternis canonibus deputatum quidpiam tentare permittimus: nichil eorum penitus suo ministerio applicare que primis ordinibus proprie decreuit antiquitas. Absque episcopo uel presbytero baptizare non audeant, nisi, predictis fortasse officiis longius constitutis, necessitas extrema cogit, quod et laicis Christianis facere plerumque conceditur.«

Non panem dare. Conc. Laodic., can. 25: »Quod non oporteat ministros panem dare, uel calicem benedicere. Diaconos priscis Ecclesie seculis dedisse panem in quo gratiarum actiones sunt acte, et calicem propinasse, satis superque demonstrant horum temporum Patres.« Sanctus Iustinus in Apologia iuxta Eusebium prima: »Diaconi distribuunt unicuique  presentium, eum, in quo gratie acte sunt, panem, etc. Porro alimentum hoc apud nos appellatur Eucaristia.« Sanctus Cyprianus de Lapsis: »Ubi uero solemnibus adimpletis calicem diaconus offerre presentibus cepit, etc.« Tamen Tertullianus Cypriani magister Eucaristie sacramentum nec de aliorum manu quam presidentium sumi testatur lib. de Corona, cap. 2. Postea Sanctus Athanasius de propinando sanguine Christi affirmat nemini hoc licere, nisi sacerdotibus: »uestrum, inquit in Apologia secunda, solummodo est propinare populo sanguinem Christi, et preterea nullius.« Cum Athanasio Ioannes Chrysostomus sic loquitur in homilia 46 in caput XIII Matthei: »Nonne uides quia soli sacerdoti fas est sanguinis calicem tibi tradere?«  Porro de istius modi ritibus oportet semper attendere non solum tempora, sed et loca. Nam circa tempora Ioannis Chrysostomi, in cuius Ecclesia soli sacerdotes calicem propinabant, in Ecclesia Mediolanensi testatur Ambrosius etiam uiduas corpus et sanguinem Christi ministrasse, libro de uiduis: »Simul qualis esse debeat que Christo ministrat, ostenditur. Oportet eam primo carere uariarum illecebris uoluptatum, uitare internum corporis animique languorem, ut corpus et sanguinem Christi ministret, etc.« Dionysius Alexandrinus in epistola ad Fabium, apud Eusebium libr. uI Hist., cap. 44, scribit puero Eucaristiam datam esse a sacerdote, ut ministraret Serapioni. »Sed quoniam, inquit, in  mandatis dederam ut morituris, si peterent, et maxime si antea suppliciter postulassent, uenia indulgeretur, quo bone spei pleni ex hac uita migrarent; exiguam Eucaristie partem puero tradidit, iubens ut in aqua intinctam seni in os instillaret.« Que omnia postea omnino interdixit synodus Rhemensis, can. 2: »Peruenit ad notitiam nostram quod quidam presbyteri in tantum parui pendant diuina mysteria, ut laico uel femine sacrum corpus Domini tradant ad deferendum infirmis: et quibus prohibetur, ne sacrarium ingrediantur, ne ad altare appropinquent, illis sancta sanctorum committantur. Quod quam sit horribile omnium religiosorum animaduertit prudentia. Igitur interdicit per omnia synodus ne talis temeraria presumptio ulterius fiat: sed in  omnimodis presbyter per semetipsum infirmum communicet. Quod si aliter fecerit, gradus sui periculo subiacebit.«

Monachi et clerici possunt benedicere cibum. Etiam uirgines benedicebant teste auctore libri de uirginitate, qui legitur inter Opera sancti Athanasii: »quod si, inquit, adfuerint tibi tres uirgines, dicant benedictionem super panem, una tecum orent, etc. Tu enim sancta es Domino, et cibus tuus et potus tuus sanctificatus est. Per preces enim et sacratiora uerba sanctificatur.« Sanctus Ioannes Chrysostomus in homilia 32 in cap. XIX Matth., ostendit a nullo Christiano escas sumi debere, nisi benedictas et sanctificatas oratione ac gratiarum actionibus. Si enim, ait, qui escas suas per orationem non offert Deo,  coinquinatus eas manducat, secundum quod de illis ait Apostolus: quoniam omnis creatura Dei bona, et nichil reiiciendum quod cum gratiarum actione percipitur: sanctificatur enim per uerbum Dei et orationem, ostendit quia maculata est, nisi per orationem fuerit omnis esca mundata et sanctificata. Ad benedicendum panem a Christianis consignari indicat incertus auctor Commentarii in Euangelium Matthei, inter Opera Ioannis Chrysostomi homil. 18: »Ut puta signas panem tuum, quem manducas, sicut ait Paulus: Sanctificatur enim per uerbum Dei et orationem.« uide Gregorium Nazianzenum in oratione 19, qui ibi refert panibus benedictis atque cruce consignatis suam matrem egrotam aluisse, sicque conualuisse ac uires collegisse.



CAPUT III. De ordinatione diuersorum.


Septem dies uelet caput suum cuculla sua. Conuentus Aquisgranensis, cap. 35: »Ut monachus professione facta tribus diebus cuculla coopertum habeat caput.«

Secundum baptisma et iuxta iudicium Patrum, nimirum propter penitentiam, quam sepissime Patres uocant baptismum asperiorem et laboriosiorem. Sanctus Gregorius Nazianz. in oratione 39: »Quintum locum lacrymarum baptismus tenet. uerum asperior et laboriosior; quo quidem ille tingitur, ut qui per singulas noctes lectum suum ac stratum lacrymis lauat, cui ipse quoque uitii cicatrices fetent,  qui lugens et contristatus ingreditur, qui Manassis resipiscentiam, ac Niniuitarum humilitatem, cui misericordia impertita est, imitatur, etc.« Et Ioannes Climacus hunc baptismum tanti facit, ut eum quidem uideatur preferre baptismo aque: »Post baptisma, inquit, in gradu uIII, potentior baptismate, si ita fas loqui, fons est lacrymarum. Baptisma quippe tantum preteritas peccatorum sordes repurgat, luctus autem noxas post baptismum contractas diluit. Baptisma quo infantes tincti sumus, omnes postea inquinauimus; per fontem autem lacrymarum etiam baptismum suo nitori restituimus; quem si benignissimus Deus homini largitus non esset, rari admodum aut perpauci salutem consequerentur.

 Presbyter potest abbatissam consecrare. Sed non inconsulto episcopo prescribunt Patres concilii Carthaginensis III, c. 36: »Ut presbyter inconsulto episcopo uirgines non consecret, chrisma uero nunquam conficiat.«

Sancte moniales uero basilicas semper debent consecrare continuis precum et gratiarum actionum sacrificiis. Unde sepius a Patribus uocantur are Dei munde, et altaria. Tertull. libr. I ad uxorem, cap. 7: »Aram enim Dei mundam proponi oportet; tota illa Ecclesie candida de sanctitate conscribitur sacerdotium uiduitatis, et celibatium.« Concil. Iu Carthagin., c. 103. uetus auctor Constitutionum apostolicarum libr. II, cap. 26: »Habete etiam honorem uirginibus, ut thuribulum et thymiama representantibus.«  uide lib. III, cap. 6; lib. Iu, cap. 2.

Greci simul benedicunt uiduam et uirginem. uide concil. Iu Carthag., c. 12 et 13, aut potius Statuta Ecclesie antiqua, c. 99: »Sanctimonialis uirgo cum ad consecrationem, etc.;« et can. 100: »uidue uel sanctimoniales que ad ministerium, etc.«

Romani non uelant uiduam. Quod idem confirmant Patres concilii Turonensis, can. 20, his uerbis: »Illud uero quod aliqui dicunt, uidua que benedicta non fuit, quare non debet maritum accipere? cum omnes sciant quod nunquam in canonicis libris legitur benedictio uidualis: quia solum propositum illi sufficere debet, sicut in Epaonensibus canonibus a papa Auito uel omnibus episcopis conscriptum  est: »uiduarum consecrationem, quas diaconas uocant, ab omni regione nostra penitus abrogamus, etc.;« et conc. Triburens. c. 22: »uiduas autem uelare pontificum nullus attentet, prout constitutum est in decretis pape Gelasii cap. 13; quod nec auctoritas diuina, nec canonum forma prestituit.« uide infra caput 7.

Secundum Grecos presbytero licet uirginem sacro uelamine consecrare, reconciliare penitentem in publica missa, facere oleum exorcizatum, denique facere absente episcopo quidquid presens fecisset. Qui mos multum seruabatur in Alexandria et per totam Aegyptum, sicut plures affirmant. Auctor Commentarii in Epistolam Pauli ad Ephesios, cap. III, apud Ambrosium. »Denique apud Aegyptum presbyteri  consignant, si presens non sit episcopus.« Auctor Questionum ueteris et Noui Testamenti, apud sanctum Augustinum: »Nam in Alexandria, et per totam Aegyptum, si desit episcopus, consecrat presbyter.« uide Hieronymum in epist. ad Euagrium; Rabanum in epist. ad Regimbaldum. Huiusce rei ratio quam iidem proponunt, ea est, quam paucis refert Hilarius diaconus, apud Ambrosium in I ep. ad Timotheum: »Quia, inquit, episcopi et presbyteri una ordinatio est. Uterque enim sacerdos est, sed episcopus primus est.« uide eumdem in Questionibus ueteris et Noui Testamenti, apud Aug., quest. 101; Hieronymum in epistola ad Oceanum, in epist. ad Euagrium, Commentar. in cap. I  Epist. ad Titum, ubi loquitur sicut Tertullianus de Exhortatione castitatis, cap. 7; sanctum Augustinum, in epistola ad Hieronymum. Sed ne omittam Grecos Patres, consule Ioannem Chrysost. in cap. I epist. Pauli ad Philippenses; Theodoretum in cap. III Epist. I Pauli ad Timotheum, et in cap. I Ep. ad Titum

Infirmis chrisma si necesse est. Secundum Grecos et Patres concilii Toletani, can. 20, et conc. Arausicani, can. 1: »Hereticos in mortis discrimine positos, si catholici esse desiderant, si desit episcopus, a presbyteris cum chrismate et benedictione consignari placuit.« Eadem reperies in conc. Arelatensi II, c. 26; conc. Epaonens., c. 16.

Secundum Romanos autem non licet, nisi episcopo  soli. Scilicet uirginem sacro uelamine consecrare, reconciliare penitentem in publica missa, facere oleum exorcizatum. Sic statuunt Patres concilii Carthaginensis II, can. 3, qui refertur in integro codice canonum Ecclesie Africane, c. 36; Gelasius papa in epist. ad episcopos Lucanie, cap. 6; Patres concilii Agathensis, can. 44; Patres concilii Hispalensis II, can. 7, his uerbis: »Nam quamuis cum episcopis plurima illis mysteriorum communis sit dispensatio, quedam nouellis et ecclesiasticis regulis sibi prohibita nouerint. Sicut presbyterorum, et diaconorum ac uirginum consecratio; sicut constitutio altaris, benedictio, uel unctio: siquidem nec licere eis ecclesiam uel altaria consecrare, nec per impositionem manus fidelibus baptizatis, uel  conuersis ex heresi Paracletum Spiritum tradere, nec chrisma conficere, nec chrismate baptizatorum frontem signare, sed nec publice quidem in missa quemquam penitentium reconciliare, nec formatas cuilibet epistolas mittere.« Ista praxis Romanorum diuersa a Grecorum ritibus suas quoque habet rationes, quas uarias Patres ita exponunt. Alii existimant illud fieri, quia in episcopo omnes ordines sunt, et ne uulgaris et uilissima res uideretur si omnes eadem possent. Hilarius diaconus in Comment. in Epist. ad Ephesios cap. Iu: »Nam in episcopo omnes ordines sunt, quia primus sacerdos est, hoc est, princeps est sacerdotum, et propheta, et euangelista, et cetera adimplenda officia Ecclesie  in ministerio fidelium, etc.« Et infra: »Ut cresceret plebs et multiplicaretur, omnibus inter initia concessum est, etc.« At ubi autem omnia loca circumplexa est Ecclesia, conuenticula constituta sunt, et rectores, et cetera officia in Ecclesiis sunt ordinata, etc. Cepit alio ordine et prouidentia gubernari Ecclesia: quia si omnes eadem possent, irrationabile esset, et uulgaris res et uilissima uideretur. Hinc ergo est unde nunc neque, etc. Alii hoc decretum esse dicunt, ut schismata tollerentur. Sanctus Hieronymus in Commentar. in Epist. ad Titum cap. I: »Idem est ergo presbyter quod episcopus: et antequam diaboli instinctu, studia in religione fierent, et dicerent in populis: Ego sum Pauli, ego Apollo, ego autem Cephe, communi presbyterorum  consilio Ecclesie gubernabantur. Postquam uero unusquisque eos quos baptizauerat, suos putabat esse, non Christi, in toto orbe decretum est ut unus de presbyteris electus superponeretur, ad quem omnis Ecclesie cura pertineret, et schismatum semina tollerentur, etc. Hec propterea, ut ostenderemus apud ueteres eosdem fuisse presbyteros quos et episcopos: paulatim uero ut dissensionum plantaria euellerentur, ad unum omnem sollicitudinem esse delatam.« Denique propter Ecclesie honorem, quo saluo salua pax est, inquit Tertullianus, libro de Baptismo, cap. 17, et quem sanctus Cyprianus sepius commendat in suis epistolis, constituerunt illa omnia predicta ad ius solius episcopi pertinere, atque hec omnia illicita esse presbyteris,  quia, ut aiunt Patres concilii Hispalensis II, can. 7: »Pontificatus apicem non habent, quem solis debere episcopis auctoritate canonum precipitur: ut per hoc et discretio graduum et dignitatis fastigium summi pontificis demonstretur.«



CAPUT Iu. De baptismatis confirmatione.

In baptismate dimittuntur non coniunctiones. Quia, ut subiicit, baptisma non bonum, sed malum diluit. Sanctus Gregorius Nazianzenus in oratione 80: »Non enim, quemadmodum lauacrum hanc uim habet, ut peccata deleat, ita etiam recte facta exstinguit.«

Hoc Innocentius papa. Hoc argumento Innocentius  usus est in suis epistolis, nimirum in epistola ad uictricium episcopum Rothomagensem, cap. 6; ep. ad episcopos Macedonie, cap. 2; ep. ad synodum in Toletana ciuitate constitutam, c. 6; ep. 23 ad episcopos synodi Toletane. Argumentum quod Innocentius toties repetit, quo probet bigamos esse etiam eos qui alteram post lauacrum, priore mortua, duxerunt uxorem, ita Hieronymo obiectum est a uiro eloquentissimo, sicut ipsemet testatur in epist. ad Oceanum, ut inter alia dicat unius uxoris esse uirum, qui singulas uno tempore habuerit uxores. »Hoc quod dicit unius uxoris uirum, potest et aliter disseri. Ex Iudeis erat apostolus. Prima Christi Ecclesia de Isrel reliquiis congregabatur. Sciebat lege concessum, et exemplo patriarcharum  ac Moysi familiari populo nouerat in multis uxoribus liberos spargere: ipsis quoque sacerdotibus huius licentie patebat arbitrium. Precepit ergo ne eamdem licentiam Ecclesie sibi uindicent sacerdotes: ne bina pariter et trina coniugia sortiantur, sed ut singulas uno tempore uxores habeant.« Ab illa interpretatione procul dubio non abhorrebant episcopi, quos asperius uituperat Tertullianus libro de Monogamia, cap. 12, his uerbis: »Prospiciebat Spiritus sanctus dicturos quosdam: Omnia licent episcopis; sicut ille uester Utinensis nec scantiniam timuit. Quod enim et digami president apud uos, insultantes utique Apostolo, certo non erubescentes, cum hec sub illis leguntur.« Nihilominus supra dixerat  libro I ad Uxorem, cap. 7: »Quantum obstrepant sanctitati nuptie secunde, disciplina Ecclesie et prescriptio Apostoli declarat, cum digamos non sinit presidere.« Et in libro de Exhortatione castitatis, in quo dehortatur a secundis nuptiis, meminit quosdam digamos a loco deiectos. Sed illud refert ut quid omnino insolitum: »Utque adeo, inquit cap. 7, quosdam memini digamos loco deiectos. Et uerisimile est plures in Ecclesia presedisse; cum sanctus Hieronymus asseueret totum mundum plenum esse his ordinationibus, atque ut ait in ep. ad Oceanum, »Non dico de presbyteris, non de inferiori gradu, ad episcopos uenio, quos si sigillatim uoluero nominare, tantus numerus congregabitur, ut Ariminensis synodi multitudo superetur. Sed indecens est  sic unum tueri, ut plures accusare uidearis; et quem ratione non possis, societate peccantium defendas.« Quis credat Hieronymo, si legatur quod sanctus Epiphanius post Origenem dicit heres. LIX non suscipere sanctam Dei predicationem post Christi aduentum eos qui, mortua ipsorum uxore, secundis nuptiis coniuncti sunt, propter excellentem sacerdotii honorem ac dignitatem: nisi obseruet Hieronymi sententie fauere testimonia aliorum Patrum Grecorum: sancti I. Chrysost., homil. 10 in Epist. Pauli ad Timoth. I, cap. III, et Theodoreti. Hic enim refert in cap. III epist. I ad Timotheum sententiam eorum qui sentirent eum qui cum una sola uxore pudice cohabitat, dignum esse qui ordinetur episcopus: nec secundas Apostolum reiecisse nuptias.  Deinde eam auctoritate diui Pauli confirmare contendit, ac denique illam ceteris anteponere se profitetur his uerbis: , . Quod uero Patres Latini qui Hieronymum precesserunt ipsi testantur multos huiusmodi digamos fuisse ordinatos, quapropter Patribus concilii ualentini placuit, can. 1, de eorum statu qui prius ordinati fuerant nichil reuolui. Et sanctus Ambrosius dicit libro I Officiorum, cap. 50, plerisque mirum uideri cur ante baptismum iterato coniugio, ad electionem muneris et ordinationis prerogatiuam impedimenta generentur, cum etiam delicta obesse non soleant, si lauacri remissa fuerint sacramento. Sed tamen contrariam amplectitur sententiam: »Intelligere, inquit, debebemus,  quia in baptismo culpa dimitti potest, lex aboleri non potest. In coniugio non culpa, sed lex est; quod culpe est igitur, in baptismate relaxatur; quod legis est, in coniugio non soluitur.« Postea omnes fere alii eodem modo locuti sunt. Siricius papa in epist. ad Himerium Tarraconensem, cap. 9, 10; Innocentius I, in omnibus locis supra citatis; concilium Carthaginense nomine Iu, c. 69; sanctus Augustinus de Bono coniugali, cap. 18, cuius uerba notanda sunt: »Propterea sacramentum nuptiarum temporis nostri sic ad unum maritum et unam uxorem redactum est, ut dispensatorem ecclesie non liceat ordinare, nisi unius uxoris uirum. Quod acutius intellexerunt qui nec cum qui catechumenus uel paganus  habuerit alteram, ordinandum esse censuerunt. De sacramento enim agitur, non de peccato. Nam in baptismo peccata omnia dimittuntur.« uide Leonem papam I in ep. ad Anastasium episcopum Thessalonicensem, cap. 3; in ep. ad episcopos prouincie uiennensis, cap. 1; conc. Arausican., c. 25; concil. Andegauense, can. 11; concilium Romanum sub Hilaro papa, can. 2; concilium Agathense, can. 1, et concilium Arelatense Iu, can. 3.

Nullum perfectum credimus in baptismo. Nempe qui non completur ceteris sacramentis. Hic presertim cum Patribus Latinis Theodorus loquitur. Tertullianus, libro de Baptismo, cap. 6: »Non quod in aquis Spiritum sanctum consequamur, sed in aqua mundati, sub angelo Spiritui sancto preparamur.«  Cornelius in ep. ad Fabium de Nouato, apud Eusebium lib. uI, cap. 63: »In ipso in quo iacebat lectulo perfusus, baptismum suscepit; si tamen huiuscemodi baptismum suscepisse dicendus est. Sed neque postquam liberatus est morbo, reliqua percepit que iuxta ecclesiasticam regulam percipi debent: neque ab episcopo consignatus est. Hoc autem signaculo minime percepto, quo tandem modo Spiritum sanctum potuit accipere.« Sanctus Cyprianus in ep. 74 ad Pompeium. uetus auctor quem una cum Cypriano edidit uir. cl. N. Rigaltius post epistolam citatam. Non negant tamen Cyprianus et Hieronymus, cogente necessitate, totum conferre diuina compendia. Hoc dicit sanctus Cyprianus etiam de clinicis in epist. ad Magnum de baptizandis Nouatianis;  et de iis qui in lecto gratiam consequuntur. »In sacramentis, inquit, salutaribus, necessitate cogente et Deo indulgentiam suam largiente, totum credentibus conferunt diuina compendia.« Quod Cyprianus dicit de clinicis, id affirmat Hieronymus de iis qui ob remotiora loca a presbyteris uel diaconis baptizati mortui erant, priusquam ab episcopo confirmarentur. Sic egregie sanctus Hieronymus aduersus Luciferanianos. »Quod si hoc loco queris: quare in Ecclesia baptizatus, nisi per manus episcopi, non accipiat Spiritum sanctum, quem nos asserimus in uero baptismate tribui: disce hanc obseruationem ex ea auctoritate descendere, quod post ascensum Domini Spiritus sanctus ad apostolos descendit: et multis in locis idem factitatum reperimus  ad honorem potius sacerdotii, quam ad legis necessitatem. Alioqui si ad episcopi tantum imprecationem Spiritus sanctus defluit, lugendi sunt qui in uinculis, aut in castellis, aut in remotioribus locis per presbyteros et diaconos baptizati ante dormierunt, quam ab episcopis inuiserentur. Quare Theodorus dicit capitulo 4: »Nullum perfectum credimus sine confirmatione episcopi: tamen non desperamus.«

Confirmationem episcopi non disputamus. Nunc Theodorus natione Grecus uidetur indicare Patrum Grecorum sententiam, qui dicunt baptismum tria significare: tinctionem, hominem fide imbutum; mersionem, ablutum sordibus et maculis; emersionem,  resurgentem; ac proinde ab illis uocari illuminationem, lauacrum, perfectum, et perfectum cui nichil deest. Post sanctum Iustinum in fine Apologie II, in editis, sed que prima est iuxta Eusebium; sanctum Theophilum Antiochenum ad Autolicum lib. II, contra Christiane religionis calumniatores; sanctum Ireneum libr. II aduersus hereses cap. 19, ista manifestissime declarat sanctus Clemens Alexandrinus libr. I Pedag., cap. 6, his uerbis: »Hoc ipsum nobis quoque euenit, quorum exemplar fuit Dominus. Tincti, illuminamur; illuminati, in filios adoptamur; adoptati, perficimur; perfecti, immortales reddimur. Multis autem modis uocatur hoc opus, gratia, illuminatio, perfectum, et lauacrum. Lauacrum quidem, per quod peccata abstergimus; gratia autem, qua  remittuntur pene que peccatis debentur; illuminatio autem, per quam sanctam illam et salutarem lucem intuemur, hoc est, per quam id quod est diuinum perspicimus; perfectum autem dicimus, cui nichil deest.« Quibus plures alii Patres Greci assentiuntur. Origenes Commentar. in Ioannem, tom. II edit. Huet., pag. 124; sanctus Athanasius, in oratione contra Arianos in hec uerba: Deus est uerbum; sanctus Basilius in homilia de Baptismate, et sermone 2, cap. 1; sanctus Gregorius Nazianzenus, in orat. in sanctum baptisma, etc. Fatendum tamen est Patres concilii Laodiceni uideri aliter loqui can. 48.

Tamen in Nicena synodo fuit chrisma constitutum. Istud non reperitur inter decreta Nicene synodi. Porro quedam sunt que inter 20 canones non leguntur,  ut decretum de festo Pasche, apud Eusebium, et Athanasium, etc.; decretum de actis prioris synodi in altera synodo examinandis: cuius meminit Iulius papa in epistola quam sanctus Athanasius retulit in apologia II. Hec decreta que a Patribus commendantur qui synodo interfuerunt, aut qui fere eiusdem temporis, maxime sunt auctoritatis: minoris uero, aut prope nullius, que posteriorum testimonio fulciuntur; qualia sint decreta que leguntur apud Gregorium Turonensem, et alia, uerbi gratia de notis litterarum formatorum a recentioribus relata. A quibus enim illa acceperint, ualde incertum est. Sed ad cuiusnam generis decreta referendum sit hoc constitutum, difficile est affirmare. Quomodo enim in Nicena synodo chrisma constitutum, de quo locutus est Tertullianus  antiquissimus in libro de Baptismo, cap. 7 et aliis locis. Non uideo igitur quid hoc loco sentiat Theodorus, nisi forsan intelligat id quod a Syluestro papa circa tempora Nicene synodi statutum sic dicitur in Gestis pontificum: »Hic et hoc constituit ut baptizatum liniat presbyter chrismate leuatum de aqua propter periculum mortis.« Quare ille foret sensus: Confirmationem episcopi non disputamus, tamen a Syluestro papa constitutum est, nec a Nicena synodo reprobatum, ut presbyteri baptizatos linirent chrismatis unctione, quam placuit Patribus concilii  Arausicani non repeti. Unde fortasse quidam et auctoritate sancti Gregorii impulsi dixerunt in casu necessitatis, et in quibusdam locis presbyteris concessam fuisse confirmandi potestatem



Selecta ex libro ms. de Sacramentis magistri Petri Cantoris Parisiensis de confirmatione, cap. 30.

Post baptismum, qui porta est sacramentorum, sequitur confirmatio. De hac queritur primo, cum ad discipulos solos pertinuerit, et post ad eorum successores specialiter; unde et inter sacramenta dignitatis numeratur; quomodo Gregorius [a 1Kb] illud celebrare permisit simplicibus sacerdotibus propter necessitatem urgentem ex penuria episcoporum. Neque enim in aliis sacramentis audiuimus aut credimus, quod potestas ea celebrandi secundum statum  et conditionem personarum conferentium possit dilatari uel cerceri: quomodo ergo in hoc sacramento singulariter potuit extra predictos limites positos fieri dilatatio, et postea in primum statum reuocatio? Rursum hoc attendendum quod cum una mutatio facta est, ex causa euidenti et certa facta est. Sed posito quod hodie presbyteri alicuius regionis uel prouincie non habentes copiam episcopi, tale quid exigant a summo pontifice et obtineant: alii parem necessitatem et paulo maiorem allegent et non obtineant. Quero ergo an preualere debeat uel attendi in hoc dispensantis auctoritas, an causa dispensationis, an illa duo pariter



Selecta ex Penitentiali ms. magistri Roberti de Flamesbure, lib. III, cap. 1.

 Instituuntur autem ministri Ecclesie non a quolibet, sed ab episcopo suo, uel sacerdote; ut ordo psalmiste, siue ille qui dicitur corona apud nos, a Lombardis clerico. Olim a simplici conferebatur sacerdote, et adhuc hodie in Alemannia confertur. Confirmabant etiam olim simplices sacerdotes.

Singuli suscipiunt. Qui suscipiunt in baptismo sponsores uocat Tertullianus libr. de Baptismo, cap. 17: »Quid enim necesse est sponsores etiam periculo ingeri?« Qua auctoritate demonstratur in baptismo sponsores adhibere, hoc esse in Ecclesia antiquissimum. Quodnam uero sponsorum sit officium, docetur a Patribus concilii Calchutensis, can. 2, et concilii Parisiensis uI, can. 7: »Qualiter autem hi qui de sacro fonte alios suscipiunt instruere debeant,  beatus Augustinus in sermone habito ad populum demonstrat, dicens: Quicunque igitur uiri, quecunque mulieres de sacro fonte filios spiritualiter susceperunt, cognoscant se pro eis fideiussores exstitisse apud Deum. Et in eo necesse est ut semper illis sollicitudinem uere caritatis impendant, admoneant, et castigent, atque corripiant; ut castitatem custodiant, uirginitatem usque ad nuptias seruent, et ceteris bonis operibus dediti sint. In hoc quippe facto, de quo agitur, quantum a religione Christiana discessum sit, ignorari fas non est.«



CAPUT u. De missa defunctorum.


Secundum Romanam Ecclesiam. Ne sim prolixior in recensendis ritibus Ecclesie Romane circa sepulturas, et Africane, que Ecclesiam Romanam in plerisque secuta est, uide Tertullianum in Apologet., cap. 40; libro de Idololatria, c. 11; epistolam cleri Romani ad clerum Carthaginensem de secessu Cypriani, que est inter ipsius epistolas 2; epistolam Cypriani 37, edit. Rigalt.; actus passionis Cypriani, cuius Pontius meminit; sanctum Ambrosium in fine libri de uiduis, epistolam 85, ad sororem suam, et libri de Tobia, cap. 1; sanctum Hieronymum in fine epitaphii Paule matris ad Eustochium uirginem;  in fine epitaph. Fabiole ad Oceanum; et in fine uite Pauli Eremite; concilium ualentinum c. 4, et concilium Aurelianense II, c. 6.

Licet Dionysius Areopagita dicat. Sensus uerborum colligitur ex cap. 7 Eccles. Hierarchie. Quod licet Theodorus citet sub nomine Dionysii Areopagite, utrum ipsius esse censuerit, merito quis dubitaret; quippe cum istius auctoris opinioni preferat sententiam sancti Augustini. Quidquid sit, hi libri statim atque prodierunt, catholicis a Seuerianis obiecti sunt, et a catholicis ut toti antiquitati prorsus ignoti pariter sunt reiecti: sicut patet ex collatione catholicorum cum Seuerianis habita Constantinopoli tempore Iustiniani imperatoris: »Illa testimonia, inquiunt, que uos Dionysii Areopagite dicitis, unde potestis  ostendere uera esse, sicut suspicamini: si enim eius erant, non potuissent latere beatum Cyrillum. Quid autem de beato Cyrillo dico? quando et beatus Athanasius si pro certo scisset eius fuisse, ante omnia in Niceno concilio de consubstantiali Trinitate eadem testimonia protulisset aduersus Arii diuerse substantie blasphemias. Si autem nullus ex antiquis recordatus est ea, unde nunc potestis ostendere quia illius sint, nescio.« uide librum Ioannis Launoii, doctoris Parisiensis doctissimi, de duobus Dionysiis.

Augustinus tamen dicit pro omnibus Christianis. Libro de Cura pro mortuis gerenda, cap. 4: »uerum etsi aliqua necessitas uel humari corpora, uel in talibus locis humari, nulla data facultate, permittat, non sunt pretermittende supplicationes pro spiritibus  mortuorum: quas faciendas pro omnibus in Christiana et catholica societate defunctis, etiam tacitis nominibus, quorumcunque sub generali commemoratione suscepit Ecclesia. Cuius rei ratio erui potest ex eo quod alibi dicit sanctus Augustinus in libro de Ciuitate Dei ad Marcellinum XXI, cap. 27: »Quis, inquit, iste sit modus, et que sint ipsa peccata que ita impediunt peruentionem ad regnum Dei, ut tamen sanctorum amicorum meritis impetrent indulgentiam, difficillimum est inuenire, periculosissimum definire. Ego certe usque ad hoc tempus cum inde satagerem, ad eorum indaginem peruenire non potui.«

Et non est licitum missas celebrare presbytero, uel  diacono, cui non licet, uel qui non uult communionem accipere. Can. 8 Canonum sub nomine apostolorum: »Si quis episcopus, presbyter, uel diaconus, uel ex sacerdotali catalogo, facta oblatione non communicauerit, causam dicat, etc.« Tunc temporis non solum presbytero non licebat missas celebrare, sed nec etiam ceteris fidelibus adesse diuinis mysteriis, nisi uellent communionem accipere. uide sanctum Cyprianum de Oratione Dominica; can. 9 Canonum sub nomine apostolorum; concil. Antiochenum, can. 2; concil. Toletan., can. 13: »De his qui intrant in ecclesiam et deprehenduntur nunquam communicare, admoneantur, ut si non communicant, ad penitentiam accedant; si communicant, non superabstineantur; si non fecerint, abstineantur.«  Quidam hos canones interpretantur de iis qui certa de causa, nimirum ob aliquam superstitionem aut prauam opinionem, sacramentorum communionem auersabantur. Sed omnis et quidem distinctionis umbra dispellitur a Ioanne Chrysostomo, qui ita loquitur in homilia 3 Epistole Pauli ad Ephesios cap. II: »Non es dignus sacrificio, neque participatione? Ergo nec prece. Audis preconem stantem et dicentem: Quicunque estis in penitentia, abite. Omnes qui non participant, sunt in penitentia. Nam qui non participat, est in penitentia.«



CAPUT uI. De abbatibus, monachis uel monasteriis.

Congregatio debet sibi eligere abbatem. Gregorius  I, libro Iu, epist. 43: »Abbatem uero eidem monasterio, non alium, sed quem dignum moribus atque actibus monastice discipline communi consensu congregatio tota poposcerit, te uolumus ordinare.« Et lib. uII, epist. 18: »Defuncto uero abbate cuiuscunque congregationis, non extraneus, nisi de eadem conuersatione, quem sibi propria uoluntate concors fratrum societas elegerit, et qui electus fuerit, sine dolo uel uenalitate aliqua ordinetur; quod si aptam inter se personam inuenire nequiuerint, solerter de aliis monasteriis sibi similiter eligant ordinandum.« uide conuent. Aquisgran. c. 32. Quod idem precepisse Ludouicum Pium referunt chartule monasterii Piscariensis, siue abbatie S. Clementis, que nunc seruantur in bibliotheca Regia: »Imperator fecit  preceptum super abbatis electione, ut non eligatur de extranea congregatione: sed quotiescunque qui preest abbas obierit, habeant fratres licentiam ex sua propria congregatione eligendi abbatem. Quod qui transgressus fuerit, sciat se non pastorem, sed lupum ponere, et in extremo iudicio penam preparatam habere.

Non licet abbati neque episcopo terram ecclesie conuertere. Nisi cum consilio fratrum, ut infra addit. Quod idem de bonis Ecclesie prescribitur in concilio Carthaginensi Iu, aut potius statutis Ecclesie antiquis. Hic enim est titulus quem preseferunt codices Gemblacensis cenobii, S. Bauonis in Gandauo, et plura manuscripta optime note. Sic autem habet  can. 32: »Irrita donatio episcoporum, uel uenditio, uel commutatio rei ecclesiastice absque conniuentia et subscriptione clericorum.« uide epistolam 8 Hilari pape ad episcopos diuersarum prouinciarum Gallie, cap 5; conc. Agathense, can. 45, et concil. Herutfordiense in quo presidebat Theodorus, can. 3, apud Bedam lib. Iu, cap. 3. Que definiunt statuta Ecclesie antiqua de bonis Ecclesie, eadem de ceteris. Nam sicut clerus nichil quidquam debet agere sine episcopo, ita episcopus nichil agebat sine clero, adeo ut irrita esset sententia episcopi, nisi clericorum presentia confirmaretur, iuxta eadem statuta Ecclesie antiqua, can. 14.

Non licet uiris feminas habere monachas. Quod frequentissime prohibuerunt Patres siue in suis scriptis,  siue in decretis conciliorum. Quare dicunt Patres concilii Hispalensis II, can. 11: »Absit ut monachos, quod etiam dictu nefas est, Christi uirginibus familiares esse uelimus: sed iuxta quod iussa regularum uel canonum admonent, longe discretos atque seiunctos, eorum tantum easdem gubernaculis deputamus; constituentes ut unus monachorum probatissimus eligatur, cuius cure sit, etc.« Et Egbertus Eboracensis archiepiscopus: »Hoc, inquit, sancti Patres Augustinus, Hieronymus, Basilius, Gregorius, et ceteri quam multi edictis suis prohibuerunt.«

Tamen non destruamus illud quod consuetudo est in hac terra. Quomodo ea tractanda sunt que nec recipi possunt ob Ecclesie sanctitatem, nec tamen usurpate consuetudinis causa damnari, pluribus  exemplis declarat concilium ualentinum. »Quocirca, ut aiunt Patres in epistola synodica ad uniuersos episcopos Galliarum, librato diu moderatoque consilio, ea cautele ratio seruata est que et scandala submoueret, et sanctitatem Ecclesie custodiret.«

Monacho non licet uotum uouere sine consensu abbatis; sin minus frangendum est. Sanctus Basilius rationem profert in Constitutionibus monasticis, cap. 27, his uerbis: »Potestatem uero sui ipsius ne ad punctum quidem temporis habere monachus debet, per quam in priuatis ipse negotiis suis uersetur. Quemadmodum enim absente artifice instrumentum sua sponte ipsum non moueretur, neque membrum uel ad breuissimum ab aliquo corpore separari, moueriue posset sine eius qui intus est opificis, ac totius corporis  moderatoris uoluntate: similiter quoque neque religionis obseruanti aliquid agere, exsequiue sine antistitis sui sententia licet.« Nulla sunt igitur ista uota monachi, que non sunt ipsius iuris, et ex potestate abbatis pendent. Eodem modo iudicabat magister Robertus de Flamesbure in suo Penitentiali.



Selecta ex Penitentiali ms. Magistri Roberti de Flamesbure, lib. II, cap. 4.

uouere potest quelibet persona que sui iuris est: et statim, ut puto, quando doli capax est. Persona que alii subiecta est, sine eius consensu non potest uouere, ut monachus uouere non potest sine consensu sui abbatis, nec mulier sine consensu sui uiri, nec filia quandiu est in potestate sui patris, sine eius  consensu; et fortasse seruus sine consensu sui domini, nec potest aliquid uouere in preiudicium domini sui. Tamen quelibet talis persona aliquod membrum habet proprium, quod sine aliorum consensu potest uouere: ut mulier potest uouere quod non exiget a uiro suo debitum; si autem quelibet dictarum personarum uel similium de consensu sui superioris aliquid uouerit, ille superior ratione inspecta illud uotum potest reuocare; ut si de consensu uiri uouit aliquid mulier, uir potest ratione inspecta illud uotum reuocare, et illa tenetur obedire. Idem est in monacho et abbate suo, de aliis non ita constat.

In libertate quoque monasterii est lauandi pedes laicorum; nisi in Cena Domini non coguntur. Et infra: Consuetudo Romanorum non est hec lauatio pedum.  Sanctus Augustinus exponit cur alii hanc consuetudinem non receperint, et alii abstulerint. Sic uero in epistola 119, cap. 18: »De lauandis uero pedibus, cum Dominus hoc propter formam humilitatis, propter quam docendam uenerat, commendauerit, sicut ipse consequenter exposuit: quesitum est quonam tempore potissimum res tanta etiam facto doceretur, et illud tempus occurreret, quo ipsa commendatio religiosius inhereret. Sed ne ad ipsum sacramentum baptismi uideretur pertinere, multi hoc in consuetudinem recipere noluerunt. Nonnulli etiam de consuetudine auferre non dubitauerunt.« Et in Expositione in Euangelium Ioannis, tractatu LuIII: »Apud sanctos ubicunque hec consuetudo non est, quod manu non faciunt, corde faciunt.« uetus auctor libri Sacramentorum,  apud Ambrosium libro III, cap. 1, hunc lauandi morem quam plurimum laudat, et obiicit Ecclesie Romane, quod illam consuetudinem non habeat. »Non ignoramus, inquit, quod Ecclesia Romana hanc consuetudinem non habeat, cuius typum in omnibus sequimur et formam. Hanc tamen consuetudinem non habet, ut pedes lauet. uide ergo ne forte propter multitudinem declinauit.« Et paulo post: »Ad hoc Ecclesia Romana quid respondet?« Sed prompta est Ecclesie Romane responsio. Nam quisquis sit iste auctor, recenseri debet inter simplices et rusticiores qui littere nimis inherent, de quibus ita loquitur Origenes in Comment. in Ioannem, t. II edit. Huet., p. 331: »Adeo ut hanc ob causam Dominus quoque ueniat ad lauandos serui  credentis pedes, etc. Qui mos nunc non fit, nisi apud admodum simplices rusticioresque.« Et in homilia 6 in Isaiam: »Nemo quibuscunque uenientibus assumens linteum, diaconus, uel presbyter, siue episcopus, lauat pedes. Postea tamen Patres concilii Toletani XuII exemplum Christi uelut mandatum Euangelii precipuum adeo obseruandum decernunt, ut »si, inquiunt can. 3, quisquam sacerdotum hoc nostrum distulerit adimplere decretum, duorum mensium spatio sese nouerit a sancte communionis perceptione frustratum.« Et supra in eodem canone: »Denique coruscante sancte operationis exemplo, partim desidia, partim consuetudine, in quibusdam ecclesiis in Cena Domini ablutione pedes fratrum a  sacerdotibus non lauantur. Nihil aliud obtendentes, nisi solam traditionis consuetudinem, cum ueritas obiurgans dicat: Quare uos transgredimini mandatum Dei propter traditionem uestram.« uide conuentum Aquisgranensem, can. 23.

Nec libertas monasterii est penitentiam secularibus iudicare, quia proprie clericorum est. Patres concilii Chalcedonensis uetant monachos ecclesiasticis uel secularibus negotiis se ingerere. Canon. 4: »Monachos autem qui sunt in unaquaque regione et ciuitate episcopo subiectos esse, et quietem amplecti, et soli ieiunio et orationi uacare, in quibus ordinati sunt locis fortiter perseuerantes, nec ecclesiasticis, nec secularibus negotiis se ingerere, etc. Conc. Tarracon., can. 11: »Monachi a monasterio foras egredientes,  ne aliquod ministerium ecclesiasticum presumant agere, prohibemus, nisi forte cum abbatis imperio.«



CAPUT uII. De ritu mulierum in ecclesia uel ministerio.

Mulieres non uelent altare, etc. Sanctus Epiphanius contra Collyridianos, heres. LXXIX: »Si mulieribus preceptum esset sacrificare Deo, aut regulare quidquam operari in Ecclesia, oportebat magis ipsam Mariam sacrificium perficere in Nouo Testamento, que digna facta est suscipere in propriis uisceribus uniuersorum regem Deum, celestem Filium Dei: cuius uterus templum factum est ac domicilium ad Domini in carne dispensationem per Dei benignitatem,  et admirandum mysterium preparatus est. At non complacuit: sed neque baptisma dare concreditum est. Alioqui potuisset Christus ab ipsa baptizari potius quam a Ioanne.« Simili argumento usus est uetus auctor Constitutionum, lib. III, cap. 4.

Mulieres possunt sub nigro uelamine sacrificium accipere. Ergo non eis licebat nuda manu Eucaristiam accipere, ne quidem ad pallam Dominicam manum mittere. Conc. Antisiodorense, can. 36: »Non licet mulieri nuda manu Eucaristiam accipere.« Et can. 37: »Non licet mulieri manum suam ad pallam Dominicam mittere.« Etiam antea Patres concilii Laodiceni statuerant, can. 19, solis licere sacratis ad altare accedere et communicare. Attamen plerisque in locis uulgo nuda manu Eucaristiam fuisse receptam  probant testimonia Patrum quibus fideles sepius admonent, ut animaduertant dextram, que corpori Christi admouetur, consecratam esse, sicut et linguam et cor. uide Clementem Alexandrinum, lib. I Stromatum; Tertullianum, lib. de Idololatria, cap. 7; sanctum Cyprianum in epist. 56, ad Thibaritanos, de exhortatione martyrii, et lib. de Bono patientie. Fragmentum preclarum epistole 5 Dionysii Alexandrini ad Xistum Romane urbis episcopum scripte, apud Eusebium lib. uII Eccles. Hist., cap. 9; sanctum Cyrillum Hierosolymitanum in Catech.; sanctum Gregorium Nazianzenum in oratione 11 in laudem Gorgonie; sanctum Ioannem Chrysostomum in homilia 21, ad populum Antiochonum, et Ambrosium  in oratione qua imperatorem Theodosium obiurgat, relata a Theodoreto lib. u Hist. Eccles., cap. 17. uide quoque supra notas ad caput 3.

Mulier potest oblationes facere secundum Grecos, non secundum Romanos. Hoc non intelligendum est de oblationibus omnium fidelium, id est, eleemosynis, inter quas erant panes per Eucaristiam sacrandi, ut animaduertit uir. cl. N. Rigalt in lib. sancti Cypriani de Opere et Eleemosynis: quod idem constat ex ep. sancti Augustini 122, sed sicut declarat titulus de quodam ministerio ecclesie, ad quod Greci mulieres admittebant, et a quo tunc temporis Romani excludebant. Concil. Aurasican., can. 26: »Diacone omnimodis non ordinande: si que iam sunt, benedictioni que populo impenditur, capita submittant.«  Conc. Epaonense, can. 21: »uiduarum consecrationem, quas diaconas uocitant, ab omni regione nostra penitus abrogamus.« Quidam codices legunt: ab omni religione. Concil. Aurelianense II, can. 18: »Placuit etiam ut nulli postmodum femine, diaconalis benedictio pro conditionis huius fragilitate credatur.« Idem probat concil. Turonense, can. 20, auctoritate Patrum Epaonensium iam relata. Primis tamen seculis disciplina totius Ecclesie in ordinem eas eligebat, teste Tertulliano lib. I ad Uxorem, cap. 7: »Disciplina Ecclesie et prescriptio Apostoli declarat, cum digamos non sinit presidere, cum uiduam adlegi in ordinem, nisi uniuiram, non concedit.« uide quoque conc. Carthag. Iu, can. 12, aut potius statuta Ecclesie antiqua, can. 100. Porro quinam esset  ordo et honor ecclesiasticus ad quem mulieres eligerentur, Patres exponunt: Clemens Alexandrinus, lib. III Stromatum; Origenes in Ioannem, t. II, p. 90, edit. Huet; Conc. Nicenum, can. 19, ubi Gabriel Albaspineus, illustrissimus episcopus Aurelianensis, probat contra Baronium rite et ordine consecratas fuisse. »Nam cum, inquit, synodus quasdam, que minus recte et extra ordinem institute essent, inter laicas deputandas esse censet: subintelligendum profecto relinquit quasdam fuisse que rite et ordine consecrate essent.« Sanctus Basilius in epistola canonica ad Amphilochium, can. 44; sanctus Gregorius Nyssenus de uita sancte Macrine. Quorum sententie non refragatur sanctus Epiphanius antea citatus, imo in eodem loco eam aperte asserit  cum dicit: »et diaconissarum ordo est in Ecclesia, etc.« Idem sentit uetus auctor Constitutionum apostolicarum, lib. uIII, cap. 19, in quo declarat impositione manuum episcopi ordinari presbyteros, diaconos et diaconissas. uide concil. Chalcedonense, can. 15, ; concilium Trullanum siue quinisextum, can. 40; et Sedulius in cap. XuI Epist. ad Romanos, auctor circa nonum seculum, testatur in Orientalibus locis tantum diaconissas ministrasse. Ex quo dignoscuntur uarii ritus, quos recte ubique refert Theodorus.



CAPUT uIII. De moribus Grecorum et Romanorum.

Et laborant siue Dominico die. Die Dominico laborabant,  et quidem moniales, teste Hieronymo ad Eustochium uirginem de epitaphio Paule matris: »Die tantum Dominico ad ecclesiam procedebant, ex cuius habitabant latere, et unumquodque agmen matrem propriam sequebatur; atque inde pariter reuertentes, instabant operi distributo; et uel sibi, uel ceteris indumenta faciebant.« Labor, qui a precibus et a cultu Dei auocabat, interdictus fuit a Constantino, qui primus precepit feriari, ut refert Eusebius lib. Iu de uita Constantini, cap. 18, quod postea pluribus synodorum decretis firmatum fuit, ita tamen ut Christiani non iudaizarent, sicut admonent Patres concilii Aurelianensis III, can. 28; »quia persuasum est populis die Dominico agi cum caballis, aut bubus, aut uehiculis itinera non debere, neque ullam rem  ad uictum preparare, uel ad nitorem domus uel hominis pertinentem ullatenus exercere , id statuimus ut die Dominico quod ante fieri licuit, liceat, etc.« Eadem leguntur in concilio uernensi, can. 14. Qui uero hanc obseruantiam Iudaicam tuebantur, adeo refelluntur a sancto Gregorio Magno ut eos quasi Antichristi predicatores oppugnet lib. XI, ep. 3: »Peruenit ad me, inquit, quosdam peruersi spiritus homines, praua inter uos aliqua et sancte fidei aduersa seminasse, ita ut die sabbati aliquid operari prohiberent. Quos quid aliud, nisi Antichristi predicatores dixerim? qui ueniens diem sabbatum atque Dominicum ab omni faciet opere custodiri.« uide lib. I Capitul., c. 71, et  Reginonem, lib. I de Ecclesiasticis Disciplinis, cap. 372, ex Cap. Caroli: »Tria carraria opera licet fieri Dominica die, id est, hostilia carra, uictualia, uel angaria, et si forte necesse sit, corpus cuiuslibet duci ad sepulcrum.« Unde liquet rectius legi, siue Dominico die, quam, excepto Dominico die.

Grecorum monachi seruos non habent, monachi Romanorum habent. De mancipiis Romanorum monachorum uide concil. Agathense, c. 56; conc. Epaonense, can. 8.

Manducant Romani: Greci uero dicta uespere missa cenant. De tali uaria consuetudine omnino insignis est regula quam sanctus Augustinus interrogatus exhibet in ep. 118, cap. 5, hoc modo:  »Ad hec itaque ita respondeo, ut quid horum sit faciendum, si diuine Scripture prescribit auctoritas, non sit dubitandum quin ita facere debeamus ut legimus; ut iam non quomodo faciendum, sed quomodo sacramentum intelligendum sit, disputemus. Similiter etiam si quid horum tota per orbem frequentat Ecclesia Nam hoc quin ita faciendum sit, disputare insolentissime insanie est. Sed neque hoc neque illud inest in eo quod tu queris. Restat igitur ut de illo tertio genere sit quod per loca regionesque uariatur. Faciat ergo quisque quod in ea Ecclesia in quam uenit, inuenerit. Non enim quidquam eorum contra fidem fit, aut contra mores hinc uel inde meliores. His enim causis, id est, aut propter fidem, aut propter mores, uel emendari  oportet quod perperam fiebat, uel institui quod non fiebat. Ipsa quippe mutatio consuetudinis, etiam que adiuuat utilitate, nouitate perturbat. Quapropter que utilis non est, perturbatione infructuosa consequenter noxia est.«



CAPUT IX. De communicatione Scotorum et Britonum, qui in Pascha et tonsura catholici non sunt.

Qui in Pascha uel tonsura catholice non sunt adunati Ecclesie. Beda huius schismatis originem et causam late describit lib. II Hist., cap. 25, ex quibus multis hec pauca: »Finitoque conflictu, ac soluta concione, Agilbertus domum rediit. Colmannus uidens spretam suam doctrinam, sectamque esse  despectam, assumptis his qui se sequi uoluerunt, id est qui Pascha catholicum et tonsuram corone  recipere nolebant, Scotiam regressus est, tractaturus cum suis quid de his facere deberet, etc.« Facta est autem hec questio anno Dominice incarnationis sexcentesimo sexagesimo quarto, qui fuit annus Osuuini regis uicesimus secundus: episcopatus autem Scotorum, quem gesserunt in prouincia Anglorum, annus tricesimus. Consule quoque Capitula selecta ex antiqua Collectione canonum Hibernensium, edita a R. D. Luca Acherio in tomo IX Spicilegii, in quibus ista depromuntur ex lib. I, cap. 6: »De tonsura Britonum Gildas ait: Britones toto mundo contrarii, moribus Romanis inimici, non solum in missa, sed  etiam in tonsura cum Iudeis umbre futurorum seruientes potius quam ueritati, ut Romani dicunt, quorum tonsura aure ad aurem tantum contingebat, pro excellentia ipsa magorum tonsura, qua sola frons anterior tegi solebat, priorum. Auctorem uero huius tonsure in Hibernia Subulcum regis Loigairi filii, illis exstitisse Patricii sermo testatur, ex quo Hibernenses pene omnes hanc tonsuram sumpserunt. Sed Beda, lib. u, cap. 21, refert epistolam Ceolfridi abbatis ad Naitanum qui sic iudicat de questione tonsure: »uerum si profiteri nobis liberum est, quia tonsure discrimen non noceat, quibus pura in Deum fides et caritas in proximum sincera est, maxime cum nunquam Patribus catholicis sicut de Pasche uel fidei diuersitate conflictus, ita etiam de tonsure  differentia legatur aliqua fuisse controuersia.« Idem fuit olim de Paschatis questione antiquorum multorum Patrum iudicium, quod satis superque declarant eorum littere, ac presertim Irenei, que exstant apud Eusebium lib. u, cap. 24, atque epistola Firmiliani ad sanctum Cyprianum inter epistolas sancti Cypriani edita. Sed definita est illa questio decreto concilii Niceni, quod deinceps omnes catholici unanimi consensu amplexi sunt. uide Eusebium, lib. III de uita Constantini, cap. 19; sanctum Athanasium de Synodis, et ad African.; sanctum Epiphan., heres. LXX; sanctum I. Chrysostom., orat. 52, tom. u; Theodoret., lib. I, cap. 8.



CAPUT X. De uexatis a diabolo.


Et non ausi sumus orare pro illo. Conc. Aurelianense II, can. 15: »Oblationes defunctorum, qui in aliquo crimine fuerint interempti recipi debere censemus, si tamen non ipsi sibi mortem probentur propriis manibus intulisse.« Concil. Bracharense II, can. 16: »Item placuit ut his qui sibi ipsis aut per ferrum, aut per uenenum, aut per precipitium, aut suspendium, uel quolibet modo uiolentam inferunt mortem, nulla pro illis in oblatione commemoratio fiat, neque cum psalmis ad sepulturam eorum cadauera deducantur. Multi enim sibi hoc per ignorantiam usurpauerunt.« Concil. Antisiodorense, can. 17: »Quicunque se propria uoluntate in aquam  iactauerit, aut collum ligauerit, aut de arbore precipitauerit, aut ferro percusserit, aut qualibet occasione uoluntarie se morti tradiderit, istorum oblatio non recipiatur.« Eadem sententia legitur in Iudiciis Gregorii III, c. 32; in Capitular. lib. uII, c. 334. uide Halitgar., lib, Iu, c. 6; Regin., lib. II de Ecclesiasicis Disciplinis, c. 92. Paulo post addit Theodorus: »Qui se occiderit propria uoluntate, missas pro eo facere non licet, sed tantum orare et eleemosynas largiri.« Quam sententiam sequitur magister Robertus de Flamesbure in suo Penitentiali.



Selecta ex Penitentiali ms. magistri Roberti de Flamesbure, lib. Iu.

De eo qui semetipsum occidit, aut laqueo se suspendit.  Considerandum est, ut si quis parens uelit eleemosynam dare, tribuat: et orationes in psalmodiis faciat: oblationibus tamen et missis careat. »Quicunque se propria uoluntate aut in aqua iactauerit, aut collum ligauerit, aut de arbore precipitauerit, aut furiose percusserit, aut qualibet occasione sponte sua se morti tradiderit, istorum oblata non recipiantur. Tu dixisti, Laqueo traditor periit, laqueum talibus dereliquit, hoc ad nos omnino non pertinet: non enim ueneramur nomine martyrum eos qui sibi collum ligauerint. Placuit ut iis, etc.« Ex canone 16 concilii Bracharensis II.

Si quis subita tentatione mente sua exciderit, uel per insaniam seipsum occiderit, quidam pro eo missas faciunt. Theophilus Alexandrinus in suis responsionibus  canonicis ad interrogationem XIu: »Si quis, cum sui compos non esset, sibi manum attulerit, uel etiam se precipitauerit, fitne oblatio, an non? Responsio. Hoc debet clericus discernere, an reuera hoc fecerit, cum esset emote mentis. Sepe enim ii qui ad eum cui hoc accidit attinent, uolentes consequi oblationem et orationem pro ipso, mentiuntur, et dicunt eum non fuisse apud se: nonnunquam autem propter insultationem hominum, uel aliquo alio modo per negligentiam hoc fecisse. Tunc autem non est super eum facienda oblatio, est enim sui homicida. Oportet ergo clericum accurate sciscitari, ne in iudicium incidat.« Concil. Arausicanum, can. 13: »Amentibus quecunque  pietatis sunt conferenda.« uir cl. I. Sirmondus animaduertit oblationem pro eo qui sibi per amentiam mortem consciuerit, fieri posse, et confirmat responsione Timothei Alexandrini can. 13. Cum hoc in loco questio sit de peccato furiosi, non erit alienum proponere sententiam magistri Prepositiui uiri suo tempore inter scholasticos summi, qui in sua Summa omnem soluit difficultatem auctoritate Gregorii I.



Selecta ex Summa ms. Prepositiui de peccato furiosi.

»Sicut queritur de delictis, ita de his que fiunt mente alienata, uel per nocturnum somnium, utrum sint imputanda. Et uidetur quod non, quia Augustinus dicit: Aliquos scimus subito dementes factos, ferro, fuste, et lapidibus multos obruisse, quosdam occidisse: captos uero et iudici oblatos minime  reos factos, quia non uoluntate, sed nescio qua ui impellente hoc fecerunt. Item Augustinus: Quis peccat in eo quod cauere non potest? quasi dicat, nullus. Item: »Si concupiscentia que ad hoc in membris moribundis habitat, absque culpa est in mente siue in corpore dormientis: quanto magis absque culpa est in corpore non consentientis. Ergo siue fuerit mente alienata, siue per somnium, non imputatur. Sed ad hoc respondetur et dicitur quod hec intelligenda sunt, cum quis culpa sua in hanc necessitatem non uenit.« Et infra: »Communis sententia magistrorum est, quod illa imputantur, in quibus quis uenit culpa sua, et hoc probatur auctoritate beati Gregorii qui illusionem nocturnam distinguit, quod si ex nature superfluitate uel infirmitate tibi  uenerit, timenda non est: si ex culpa, a consecratione sacramenti arcetur sacerdos, etsi non a perceptione, nisi ubi necessitas exegerit ut diuina celebrentur ab eo.



CAPUT XI. De questionibus coniugiorum.

Qui in matrimonio sunt, tres noctes abstineant. Sanctus Augustinus, libro II contra Iulianum Pelagianum ex libro de Philosophia sancti Ambrosii: »Mater autem uitiorum omnium incontinentia, que etiam licita uertat in uitium. Ideoque Apostolus non solum a fornicatione nos retrahit, uerum in ipsis coniugiis modum quemdam docet, et tempora prescribit orandi. Intemperans enim in coniugio, quid  aliud nisi quidam adulter uxoris est.« Excerptiones Egberti Eboracensis archiepiscopi, can. 110: »Qui in matrimonio sunt, abstineant se tres noctes antequam communicent, et unam postquam communicauerint. Inde ait Apostolus: Nolite fraudare inuicem, nisi ex consensu, ut uacetis orationi ad tempus.« Beda de Remediis peccatorum, cap. 10 - »Qui in matrimonio sunt abstineant se tres quadragesimas, et in Dominica nocte, et in Sabbato, et feria quarta, et tertia qui legitime sunt, et tres noctes abstineant se antequam communicent.« uide Reginonem, lib. I de Ecclesiasticis Disciplinis, cap. 331, ex Penitentiali. uide quoque antiquos Penitentiales libros, ac precipue Andegauensem II et III, in appendice lib. de Penitentia uiri doctissimi I. Morini. Quibus adiungam  que selegi ex ueteri codice ms. uiri clarissimi Wionis domini Herouuallii, de penis pro peccatis iniungendis, et ex Penitentiali ms. magistri Roberti de Flamesbure.



Selecta ex ueteri codice ms. uiri clarissimi Wionis domini Herouuallii, de penis pro peccatis iniungendis.

»Qui uxores habent, contineant se ab eis 40 dies ante Pascha, et Natale Domini, et omni Dominica, et tertia et sexta feria. Qui Dominica non se continet, septem dies peniteat.«



Selecta ex Penitentiali ms. magistri Roberti de Flamesbure, lib. Iu, cap. 6.

»Si causa creandorum filiorum ducitur uxor, non multum temporis uidetur concessum ad ipsum usum:  quia dies festi et dies processionis et ipsa ratio partus et conceptus iuxta legem cessare temporibus iis debere demonstrant.« Et infra: »Maritus ne uim faciat uxori, putans omni tempore coniugii uoluntatem licere. Quicunque uxori debitum reddit, uacare non potest orationi, nec de carnibus Agni comedere. Item si panes propositionis ab his qui uxores suas tetigerant, comedi non poterant, quanto magis panis ille qui de celo descendit, non potest ab his qui coniugalibus paulo ante hesere amplexibus, uiolari atque contingi. Non quod nuptias condemnemus, sed quod eo tempore, quo carnes Agni manducaturi sumus, uacare a carnibus debeamus. Quadraginta dies ante Pascha. Ioannes Ieiunator Constantinopolitanus episcopus in libello Penitentiali apud Grecos  celeberrimo, quem I. Morinus uir doctissimus edidit in appendice lib. de Penitentia: »Cum uero, inquit, nonnulli sunt qui pre habitudinis uiolentia se ipsos a peccatis ne in ipsa quidem magna quadragesima continere possunt, cuiusmodi sunt sepe etiam ii qui uxores habent, oportet et ipsos penitentiis completis, si transeant anni multi, nec habeant qua ratione communicent, eo quod semper in peccata incidant, continere se a peccato, saltem totam sanctam quadragesimam, et cum timore et tremore tribus Paschatis diebus communicare. Hoc autem hesitanter dicimus, eo quod a spurcitiis carnalibus abstinere non possunt, non quod hoc fiat secundum aliam communionis differentiam. Si uero  in magna quadragesima qui tales sunt in mollitiem inciderint, neque sic communicent. Si enim a sanctis Patribus decretum sit eos qui in miserandum illum animi morbum et perturbationem omnibus dominantem, quam omnino derelinquere difficillimum, quadraginta tantum diebus a communione arcendos esse, num multo magis erit in Quadragesima obseruandum, cum id de ceteris et communibus anni diebus definierint?« Beda de Remediis peccatorum, cap. 2: »Uxoratus contineat se quadraginta dies anni ante Pascha et Natale Domini, et omni die Dominico, etc.« Et cap. 10: »Qui in quadragesima ante Pascha cognouit uxorem suam et noluit abstinere, unum annum peniteat, uel suum pretium reddat ad ecclesiam, uel pauperibus diuidat, uel uiginti  sex solidos reddat.« Theodulfi Aurelianensis capitulare 143: »Abstinendum est enim in his sacratissimis diebus a coniugibus, et caste et pie uiuendum, ut sanctificato corde et corpore isti sancti dies transigantur, et sic perueniatur ad diem sanctum Pasche: quia pene nichil ualet ieiunium quod coniugali opere polluitur, et quod orationes, uigilie et eleemosyne non commendant.« Unde magister Robertus de Flamesbure dicit in suo Penitentiali, non licere in Aduentu et in Quadragesima matrimonium contrahere.



Selecta ex Penitentiali ms. magistri Roberti de Flamesbure, lib. II, cap. 4 et 13.

Tempus feriarum et interdictum ecclesie impediunt matrimonium; quia in Aduentu, in Quadragesima,  et interdicto ecclesie non contrahunt, id est, non debent contrahi. Quecunque tamen contracta fuerint, stabunt.« Et cap. 13: »Qui in Quadragesima cognouerit uxorem suam, et noluerit abstinere ab ea, unum annum peniteat, aut pretium uidelicet uiginti quinque solidorum ad ecclesiam tribuat, aut pauperibus distribuat. Si per ebrietatem et sine consuetudine acciderit, quadraginta dies peniteat.«

Inde ait Apostolus ut uacetis orationi. Hoc Pauli testimonio multi Patres probarunt, coniugatos per quoddam tempus abstinere debere a coniunctione, antequam communicent orationibus Ecclesie, et Eucaristie, aut aliis sacramentis. Tertullianus lib. de Oratione cap. 14; Origenes, in Mattheum tractatu uI; Petrus Alexandrinus in epistola canonica;  Gregorius Nyssenus in oratione 1 de Oratione Dominica; Hilarius diaconus, in Commentario Epist. I ad Corinth., cap. uII, inter Opera D. Ambrosii; D. Ioannes Chrysostomus in cap. Matthei uI, homil. 19, et in cap. Xu homil. 42 et 57. Theophilus Alexandrinus in Responsionibus canonicis, interrogat. 5: »Si uxor cum suo marito noctu cohabitarit, uel maritus cum uxore, simulque coierint: debentne communicare, an non?---Resp. Non debent, cum clamet Apostolus: Nolite fraudare inuicem, nisi forte ex consensu ad tempus, ut uacetis orationi.« Quare paulo post sic respondet interrogationi 13, que ita proponitur. Interrog. 13: »Iis qui matrimonii societate iunguntur, in quibusnam septimane  diebus proponere oporteat a mutuo congressu abstineant? Et quibusdam potestatem habeant? Respons. Quod ante dixi, nunc quoque dico. Dicit Apostolus: Nolite fraudare, nisi forte ex consensu ad tempus, ut uacetis orationi, et iterum reuertimini in idipsum, ne uos tentet Satanas propter incontinentiam uestram. Necessario autem, sabbato et die Dominico abstinere oportet, quod spiritale sacrificium in eis Domino offeratur.« Eadem reperies apud sanctum Ambrosium in Apologia Dauid, cap. 11; Siricium pp. in epist. ad fratres et cepiscopos per Africam; sanctum Hieronymum in epist. ad Pammachium de Apologia pro libris aduersus Iouinianum, et sanctum Augustinum lib. de Fide et Operibus, cap. 6. Eadem est sententia uerani episcopi Cabellie in quadam  synodo circa ann. 183. Tamen Gregorius Magnus existimat ei licere sacramenta accipere, qui in igne positus nescit ardere. Oportet, inquit in responsione ad interrogationem 10 Augustini, legitima carnis copula ut causa prolis sit, non uoluptatis; et carnis commistio, creandorum liberorum sit gratia, non satisfactio uitiorum. Si quis ergo sua coniuge non cupidine uoluptatis captus, sed solummodo liberorum creandorum gratia utitur, iste profecto siue de ingressu ecclesie, seu de sumendo corporis Dominici sanguinisque mysterio, suo est relinquendus iudicio; quia a nobis prohiberi non debet, qui in igne positus nescit ardere. Et inter Grecos Patres sanctus Clemens Alexandrinus lib. uII Stromatum: , , , ,  , , . . Non aliter sentit magister Robertus de Flamesbure in suo Penitentiali propter auctoritatem sancti Gregorii.



Selecta ex Penitentiali ms. magistri Roberti de Flamesbure, lib. Iu, cap. 6.

Oportet legitimam carnis copulam, ut causa prolis sit, etc., ut supra. Et paulo post: Item tunc ubi qui post commistionem coniugis lotus aqua fuerit, etiam sacre communionis mysterium ualet accipere, cum ei iuxta prefinitam sententiam etiam ecclesiam licuerit intrare.

Ante partum et post tempus purgationis. Sanctus Clemens Alexandrinus, lib. II Stromatum: »Frumenti et hordei, ut arbitror, seminibus, que conuenientibus  deiiciuntur temporibus, prestantior est ac pretiosior homo, qui seminatur, cui omnia a natura producuntur. Atque illa quidem semina agricole sobrii deiiciunt. Si quod fit ergo sordidum et spurcum studium, id est, a matrimonio expurgandum; ne nobis probro dari possit, quod brutorum animantium congressus magis nature conueniat quam humana coniunctio in ipso calore ueneris.« Et lib. III Stromatum: »Unde nullum ex ueteribus ex Scriptura ostenderis, qui cum pregnante rem habuerit. Sed postquam gestauit uterum, et postquam editum fetum a lacte depulit, rursus a uiris cognitas fuisse uxores. Iam hunc scopum et institutum inuenies seruantem Moysis patrem, cum triennium post Aaronem  editum intermisisset, genuisse Moysem, et rursus Leuitica tribus seruans hanc nature legem a Deo traditam, aliis numero minor ingressa est in terram promissionis.« Sanctus Ambrosius lib. I Comm. in Luc., cap. I: »Et quid mirum de hominibus, si pecudes quoque muto quodam opere loquuntur generandi sibi studium, non desiderium esse ceundi? Siquidem ubi semel grauem aluum sibi senserint, et genitali aluo semen receptum, iam nec concubitu indulgent, nec lasciuiam amantis, sed curam parentis assumunt. At uero homines nec conceptis, nec Deo parcunt: illos contaminant, hunc exasperant. »Priusquam te, inquit, formarem in utero, noui te: et in uulua matris sanctificaui te. Ad cohibendam petulantiam tuam, manus quasdam tui auctoris in utero hominem  formantis aduerte. Ille operator, et tu sacri uteri secretum incestas libidine. uel pecudes imitare, uel Deum uerere. Et quid de pecudibus loquar? Terra ipsa a generandi opere sepe requiescit: et si impatienti hominum studio iactis frequenter seminibus occupatur, impudentiam multat agricole, et fecunditatem sterilitate commutat. Ita quidem in ipsis elementis ac pecudibus ab usu non cessare generandi, nature pudor est.« Sanctus Gregorius Magnus lib. XII, epistola 30, in respons. ad decimam interrogationem Augustini: »Ad eius uero concubitum uir eius accedere non debet, quousque qui gignitur ablactetur. Praua autem consuetudo in coniugatorum moribus surrexit, ut mulieres filios quos gignunt nutrire contemnant, eosque aliis mulieribus ad nutriendum  tradant. Quod uidelicet ex sola causa incontinentie uidetur inuentum; quia dum se continere nolunt, despiciunt lactare quos gignunt. He itaque que filios suos ex praua consuetudine aliis ad nutriendum tradunt, nisi purgationis tempus transierit, uiris suis non debent admisceri.« Ergo iuxta traditionem Patrum Theodorus censuit abstinendum esse ab amplexibus ante partum et post tempus purgationis. Unde postea Gregorius III definiit in suis Iudiciis, c. 25: »Quod si quis fecerit, quadraginta dies penitere.« uide libros Penitentiales antiquos in appendice libri Penitentie uiri doctissimi I. Morini, ac precipue Librum Penitentialem Ioannis Ieiunatoris episcopi Constantinopolitani, et alterum Egberti Eboracensis archiepiscopi. Quibus addam que selegi  ex ueteri codice de penis pro peccatis iniungendis, et ex Penitentiali magistri Roberti de Flamesbure.



Selecta ex ueteri codice ms. uiri clarissimi Wionis domini Herouualli, de penis pro peccatis iniungendis.

A conceptione manifestata usque post natam sobolem uir contineat se ab uxore, id est tres menses. Uxor post natam sobolem abstineat se ab ecclesia, si filius est, dies 30, si filia, 40. Nam in tempore menstrui sanguinis, qui tunc nupserit, 30 dies peniteat.



Selecta ex Penitentiali ms. magistri Roberti de Flamesbure, lib. Iu, cap. 6 et 14.

 Per singulos menses grauia atque torpentia mulierum corpora immundi sanguinis effusione releuantur. Quo tempore si uir coierit cum muliere, dicuntur corrupti secum trahere uitium seminis, ita ut leprosi et elephantici ex hac conceptione nascantur; et feda in utroque corpore prauitate uel enormitate membrorum sanitas corrupta degeneret. Precipitur ergo ut non solum in alienis mulieribus, sed in suis quoque, quibus uidentur coniungi, certa concubitus norint tempora, quando ceundum sit, quando ab uxoribus sit abstinendum.« Et cap. 14: »Si qui coierit cum muliere in puerperio, decem dies peniteat in pane et aqua.«



Si cuius uxor fornicata fuerit, licet dimittere eam et aliam accipere.


Omnino standum est discipline a Patribus concilii Tridentini prescripte, quam optime expositam esse ab eminentissimo cardinali Pallauicino ostendit uir clarissimus Ioannes Launoius in egregio libro de regia in matrimonium potestate. Quam porro disciplinam Patres antiquissimi, ii presertim qui ne nubere quidem post mortem permittebant, procul dubio post diuortium stricte obseruandam censuerunt, ut iisdem locis aperte declarant. Athenagoras in legatione pro Christianis: »Quare uel ut natus est unusquisque nostrum maneat, uel nuptiis copuletur unicis: secunde enim decorum quoddam adulterium sunt. Qui enim uxorem dimiserit, et alteram duxerit,  adulteratur, inquit Dominus noster: neque illam dimittere concedens, cuius delibata est pudicitia, neque alteram ducere. Nam qui prima uxore licet defuncta seipsum priuat, adulter est, quanquam dissimulanter, et manum Dei transgreditur: quoniam a principio Deus uirum unum et mulierem unam creauit, et carnem a carne, et unionem miscendi utriusque sexus separat.« Clemens Alexandrinus, lib. III Stromatum: »Qui potest capere, capiat. Nesciunt quid postquam de diuortio esset locutus, cum quidam rogassent si sic sit causa uxoris, Non expedit homini uxorem ducere: tunc dixit Dominus, Non omnes capiunt uerbum hoc, sed quibus datum est. Hoc autem qui rogabant, uolebant scire an uxore damnata et eiecta propter fornicationem, concedat aliam  ducere.« Sancto Clementi Alexandrino adiungam B. Herman, cuius liber Pastoris ab ipso tantopere laudatus est, ut quodammodo suum fecisse merito dici possit. Sic uero huic questioni: Quid ergo, si permanserit in uitio suo mulier? Angelum respondentem exhibet libro II, mand. 4, et dixit: »Dimittat illam uir, et uir per se maneat. Quod si dimiserit mulierem suam, et aliam duxerit, et ipse mechatur.« Tertullianus, lib. de Monogamia, cap. 9: »Nobis etsi repudiemus, ne nubere quidem licebit. uideo iam hinc ad Apostolum nos prouocari, ad cuius sensum facilius perspiciendum, tanto instantius preculcandum est mulierem magis defuncto merito teneri quominus alium uirum admittat.« Unde N. Rigaltius uir cl. in hunc locum ista animaduertit: »Nobis, inquit,  paracleticis. Nam apud psychicos alias nuptias post diuortium fuisse permissas innuit principio libri II ad Uxorem, his scilicet uerbis: »Nunc ad secunda consilia conuertemur, respectu humane infirmitatis, quarumdam exemplis admonentibus, que diuortio, uel mariti excessu, oblata continentie occasione, non modo abiecerunt opportunitatem tanti boni, sed ne in nubendo quidem discipline meminisse uoluerunt, ut in Domino potissimum nuberent.« At quosdam rectores Ecclesie contra legem Scripture, illud permisisse asserit Origenes in Comment. Matth., p. 363, edit. Huet.: »Iam uero, inquit, Scripture legem mulieri uiuente uiro nubere quidam Ecclesie rectores permiserunt, agentes contra  id quod scriptum est, in quo sic habetur: Mulier alligata est quanto tempore uir eius uiuit; et contra illud: Igitur uiuente uiro mulier uocabitur adultera, si fuerit cum alio uiro; non omnino tamen sine ratione: hec enim contra legem initio latam et scriptam, ad uitanda peiora alieno arbitrio morem gerentes, eos permisisse uerisimile est.« Sic olim quidam episcopi permiserunt ob peiora uitanda post diuortium nubere. uide concil. Eliberitanum, can. 9; concilium Arelatense I, can. 10, prout legitur in collectione antiquissima codicis Heroualliani; concil. Laodic., c. 1, Lactantium, lib. uI de uero Cultu, cap. 23; sanctum Hilarium episcopum Pictauiensem, Comment. Matth., cap. uI; sanctum Basilium in epist. canonica ad Amphilochium, can. 9; sanctum  Epiphanium, heres. LIX: »Sed suffert propter debilitatem: , ; Innocentium I in epist. 9, ad Probum; synodum sancti Patricii, can. 26; concilium ueneticum, can. 2. Quare eodem modo intelligi debent cetera que sequuntur apud Theodorum de questionibus coniugiorum, cum paulo post dicat, melius est sic facere quam fornicari.«

Si uir dimiserit uxorem suam propter fornicationem. Et infra: Maritus si ipse se ipsum in furto, aut fornicatione seruum facit, uel quocunque peccato, mulier si prius non habuit coniugium, habet potestatem post annum alterum accipere uirum. Quidam Patres late uocabulum fornicationis acceperunt, ita ut existimarent grauissima crimina esse causam diuortii legitimam.  Quapropter B. Hermas in libro Pastoris II, mandato 4, iudicat propter idololatriam uxorem esse dimittendam: »Non solum, inquit, mechatio est illis qui carnem suam coinquinant, sed et is qui simulacrum facit, mechatur. Quod si in his factis perseuerat, et penitentiam non agit, recede ab illa, et noli conuiuere cum illa; alioquin, et tu particeps eris peccati eius.« In eodem sensu sanctus Clemens Alexandrinus uidetur dixisse libro III Stromatum, fornicationem tribus modis sumi apud Apostolum. De eadem questione tanquam de maxima difficultate fusius disputat Origenes in Comment. Matth., t. I, p. 365, editionis Huet. Sanctus tamen Epiphanius nichil de hac dubitat, heres. LIX. »Aut propter aliam, inquit, causam.« Sed sanctus Augustinus, omnibus  utrobique consideratis, fatetur l. I Retractationum, cap. 19, hanc questionem esse latebrosissimam. »Sed, quam uelit, inquit, Dominus intelligi fornicationem propter quam liceat dimittere uxorem, utrum eam que damnatur in stupris, an illam de qua dicitur: Perdidisti omnem qui fornicatur abs te.« Et paulo post: »Sed quatenus intelligenda atque eliminanda sit hec fornicatio, et utrum etiam propter hanc liceat dimittere uxorem, latebrosissima questio est.« Tamen Patres concilii uermeriensis, c. 5, dant uiro licentiam penitus dimittendi uxorem propter consilium homicidii, quod dedit. »Si qua mulier mortem uiri sui cum aliis hominibus consiliauit, et ipse uir ipsius hominem se defendendo  occiderit, et hoc probare potest, ille uir potest ipsam uxorem dimittere; et si uoluerit, aliam accipiat.

Illa uero, si uoluerit penitere, alium accipiat uirum. Concilium Triburiense, can. 41: »Si quis legitimam duxerit uxorem, et impediente quacunque domestica infirmitate, uxorium opus non ualens implere cum illa: frater uero eius, suadente diabolo, adamatus ab ipsa, clanculum eam humiliauerit, et uiolatam reddiderit: omnimodo separentur, et a neutro ulterius eadem mulier contingatur. Igitur coniugium, quod erat legitimum, fraterna commaculatione est pollutum: et quod erat licitum, illicitum est factum: et ut Hieronymus ait: »Mulier duorum fratrum non ascendat torum: si autem ascendit,  adulterium perpetrabit. Quia uero humana fragilitas procliuis est ad labendum, aliquo modo muniatur ad standum. Idcirco episcopus, considerata mentis eorum imbecillitate, post penitentiam sua institutione peractam, si se continere non possint, legitimo consolentur matrimonio: ne, dum sperantur ad alta subleuari, corruant in cenum.« Sic uero Burchardus ex concilio Triburiensi, libro IX, can. 43: »uir si duxerit uxorem concumbere cum ea non ualens, et frater eius clanculo eam uitiauerit, et grauidam reddiderit, separentur. Considerata autem imbecillitate, misericordia eis impartiatur ad coniugium tantum in Domino.« Et ex Penitentiali Romano Burchardus, lib. XIX, cap. 4: »Si autem uxor tua hoc probare poterit, quod tua  culpa et tuo iussu, se renuente et reluctante, adulterata sit; si se continere non potest, nubat qui uoluerit, tantum in Domino.« Quod omnes fere alii negant, et quidem Patres concilii Compendiensis can. 8: »Si quis homo habet mulierem legitimam, et frater eius adulterauit cum ea, ille frater, uel illa femina, qui adulterium perpetrauerunt, interim quo uiuunt nunquam habeant coniugium. Ille cuius uxor fuit, si uult, potestatem habet accipere aliam.«

Mulieri non licet uirum dimittere, licet sit fornicator. Basilius hoc iudicauit. In epistola ad Amphilochium, can. 9: »Sin autem quod ipse uiuat in fornicatione, non habemus hanc consuetudinem in ecclesiastica constitutione, sed etiam infidelis uiri iussa est mulier non separari, sed remanere propter  incertitudinem euentus. Quid enim scis, mulier, an uirum non sis seruatura? Quare que relinquit est adultera, si ad alium uirum accesserit. Qui autem relinquitur, est dignus uenia, et que ei cohabitat, non ideo condemnatur.« Idem censet auctor apud Ambrosium Commentarii in Epist. ad Corinth. cap. uII. Quam inequalitatem damnarunt alii Patres, ut Gregorius Nazianzenus in orat. 31: »Quid cause fuit, cur mulierem cerceret, marito autem indulgeret, eumque liberum relinqueret, etc. Hanc legem haudquaquam probo, hanc consuetudinem minime laudo: uiri erant qui hanc legem sanxerunt.« Unde sanctus Epiphanius nullam admittit discrepantiam in heresi LIX:  , . Sanctus Hieronymus in Epitaphio Fabiole: »Quidquid uiris iubetur, hoc consequenter redundat in feminas. Neque enim adultera uxor dimittenda est, et uir mechus tenendus. . . Alie sunt leges Cesarum, alie Christi; aliud Papinianus, aliud Paulus noster precipit. Apud illos uiris impudicitie frena laxantur. . . Apud nos, quod non licet feminis, eque non licet uiris, et eadem seruitus pari conditione censetur.« Et sanctus Augustinus postquam hanc questionem late fuseque tractauit, sic concludit in libro II de adulterinis Coniugiis, cap. 20: »Hec autem me de utroque sexu memineris dicere, sed maxime propter uiros: qui propterea se feminis superiores esse arbitrantur, ne pudicitia pares esse  dignentur, in qua etiam preire debuerunt, ut eos ille tanquam sua capita sequerentur.«

»Legitimum coniugium non licet separare sine consensu amborum. Sanctus Basilius libro Regularum fusius disput. aliter respondet interrogationi que sic proponitur: Quomodo recipi debeant qui matrimonio iuncti sunt? Responsio: Atque ii etiam qui matrimonio coniuncti, ad huiusmodi uite genus accedunt percontandi sunt num consentiente altera parte hoc faciant, ex precepto Apostoli. uir enim, inquit ille, sui corporis potestatem non habet. Etsi hoc ita ab ipsis fieri compertum sit; tum multis adhibitis testibus admitti debet, qui accedit. Siquidem nichil est quod Dei iussis potius haberi debeat. Si uero dissidens altera pars, et assidue usque ex aduerso cum  altera contendat, quod uidelicet minus sollicita sit quomodo placeat Deo; hic ea conuenit meminisse que dicta sunt ab Apostolo: In pace autem uocauit nos Deus. Et sic parendum precepto Domini qui dixit: Si quis uenit ad me, et non odit patrem suum, et matrem, et uxorem, et filios et fratres, non potest esse meus discipulus. Neque enim est quod haberi antiquius debeat quam ut Dei iussis pareatur.« Sed dissentiunt alii Patres, et cum eis Theodorus sentit legitimum coniugium separari non posse sine consensu amborum. Sanctus Angustinus in epist. 46: »uouenda talia non sunt a coniugatis, nisi ex consensu et uoluntate communi. Etsi prepropere factum fuerit, magis est corrigenda temeritas, quam persoluenda promissio. Neque enim Deus exigit, si quis  ex alieno aliquid uouerit, sed potius usurpare uetat alienum. Sanctus Gregorius Magnus lib. IX, ep. 39: »Si enim dicunt religionis causa coniugia debere dissolui, sciendum est quia etsi lex humana hoc concessit, lex diuina tamen prohibuit. uide Egbertum Eboracensem in Excerpt., c. 119; concilium uermeriense, can. 4; Concil. Compendiense, can. 3: »Mulier si sine commeatu uiri sui uelum in caput miserit, si uiro placuerit, recipiat eam iterum ad coniugium.« Que conueniunt cum eo quod Theodorus dicit cap. 18: »uota que maritus facit Deo sine consensu uxoris, stulta esse et importabilia, que frangenda sunt.«

Potest tamen alter alteri licentiam dare accedere ad  seruitutem Dei in monasterio et sibi nubere. uide uarias lectiones, in quibus hic locus refertur citatus et expositus ab Egberto et Reginone. Subiungit Theodorus, et tamen non est canonicum. Quod tamen non longo post tempore comprobauit concilium Compendiense, can. 13: »Si quis uir mulierem suam dimiserit, et dederit commeatum pro religionis causa intra monasterium deseruire, aut foras monasterium dederit licentiam uelare, sicut diximus, propter Deum, uir illius accipiat mulierem legitimam: similiter et mulier faciat: Georgius consensit.«

Diaconi autem relicte non licet. Concil. Toletanum I, cap. 18: »Si qua uidua episcopi, siue presbyteri, aut diaconi, maritum acceperit, nullus clericus, nulla religiosa cum ea conuiuium sumat, nunquam communicet,  morienti tantum ei sacramentum subueniat.« Concil. Aurelianense I, cap. 13: »Si se cuicunque mulier duplici coniugio presbyteri uel diaconi relicta coniunxerit, aut castigati separentur, aut certe, si in criminum intentione perstiterint, pari excommunicatione plectantur.« Concil. Epaonense, can. 32: Relicta presbyteri, siue diaconi, si cuicunque renupserit, eatenus ab Ecclesia depellatur, donec a coniunctione illicita separetur: marito quoque eius simili usque ad correctionem seueritatem plectendo.« Idem habet concilium Antisiodorense, c. 22; concil. Matisconense II, can. 14.

Sed ille infirmatus, seu illa infirmata. Si consensu amborum separentur, qui non potest se continere, quid ei agendum? Sic respondet Gregorius II, epist.  13, ad Bonifacium episcopum, can. 2: »Nam quod proposuisti, quod si mulier infirmitate correpta non ualuerit debitum uiro reddere, quid eius faciat coniugalis? Bonum esset si sic permaneret, ut abstinentie uacaret. Sed quia hoc magnorum est, ille qui se non poterit continere, nubat magis: non tamen omnem subsidii opem subtrahat ab illa, quam infirmitas prepedit, et non detestabilis culpa excludit.« Egbertus Eboracensis in responsione ad interrogationem 13: »Nemo contra Euangelium, nemo contra Apostolum sine uindicta facit: idcirco consensum minime prebemus adulteris. Onera tamen que sine periculo portari non possunt, nemini imponimus; ea uero que Dei sunt mandata confidenter indicimus. Quem autem infirmitas implendi prepedit,  uno profecto multum reseruamus iudicio Dei. Igitur ne forte uideamur silentio fouere adulteros, aut diabolus qui decipit adulteros de adulteris exsultet, ultoribus audi: Quod Deus coniunxit, homo non separet, et item: Qui potest capere capiat. Sepe namque temporum permutatione necessitas legem frangit. Quid enim fecit Dauid quando esuriit? Et tamen sine peccato est. Ergo in ambiguis non est ferenda sententia, sed consilia necesse est periclitari pro salute aliorum; hac conditione interposita, ut ei qui se continentie deuouit, nullo modo concedatur secundas inire nuptias, uiuente priore.« Concil. Compendiense, can. 16: »Si uir leprosus mulierem habeat sanam, si uult ei donare commeatum ut accipiat  uirum, ipsa femina, si uult, accipiat: similiter et uir.« Sed cum Augustino pluribus in locis, et maxime lib. de Bono coniugali cap. 15 et lib. II de adulterinis Coniugiis, cap. 11. Patres concilii Aurelianensis II minime indulgent. Sic enim can. 11: »Contracta matrimonia accedente infirmitate nulla uoluntatis contrarietate soluantur. Quod si qui ex coniugibus fecerint, nouerint communione priuandos.«

Mulier que uouit post mortem uiri, iterumque nupta. Sanctus Basilius testatur in epistola ad Amphilochium, can. 18, Patres erga lapsas uirgines, que uitam in honestate Domino professe erant, clementer se gessisse. »De lapsis, inquit, uirginibus, que uitam in honestate Domino professe sunt, sua pacta  conuenta infirmarunt, Patres quidem clementer et leniter in eorum qui labuntur infirmitatem, se gerentes, esse admittendas censuerunt post annum, ad similitudinem digamorum decernentes.« Inter illos Patres, de quibus sanctus Basilius loquitur, annumerandus est sanctus Cyprianus, qui ita in epistola 62, ad Pomponium: »Quod si ex fide se Christo dicauerunt, pudice et caste sine ulla fabula perseuerent, ita fortes et stabiles premium uirginitatis exspectent. Si autem perseuerare nolunt, uel non possunt, melius est ut nubant quam in ignem delictis suis cadant.« Sed in hunc numerum recenseri precipue debent Patres concilii Ancyrani, ad quorum uerba sanctus Basilius uidetur spectasse. Sic uero can. 19: »Quicunque uirginitatem profitentes, professionem  suam irritam reddunt, ii bigamorum definitionem impleant.« At sanctus Basilius dicit, cum numerus uirginum Deo dicatarum augeretur, et uotum iam solemne esset et publicum, hanc priorem disciplinam esse immutandam. Quamobrem aliud se primum statuisse ita declarat can. 18: »Mihi, inquit, uidetur quod quoniam Dei gratia procedens Ecclesia fit fortior, et ordo uirginum augetur, est adhibendus animus rei que per intelligentiam cernitur, et sententie Scripture, que potest ex consequentia inueniri . . . . uirgo adultere iudicio subiicitur, si eum qui cum aliena muliere cohabitat, adulterum nominamus, eum non prius ad communionem admittentes, quam a peccato cessauerit: ita uidelicet et in eo qui uirginem habet, afficiemur.« Et iam sanxerat  can. 6 huiusmodi coniunctiones esse fornicationes que, ut ait, pro matrimonio reputari non possunt, atque eas omnino esse diuellendas. Cui sententie suffragantur Patres concilii ualentini I, can. 2; Statuta Ecclesie antiqua, can. 103: »Nam si adultere coniuges reatu sunt uiris suis obnoxie, quanto magis uidue que religiositatem mutauerunt, crimine adulterii notabuntur, si deuotionem, quam Deo sponte non coacte obtulerunt, libidinosa corruperint uoluptate, atque ad secundas nuptias transitum fecerint!« Concilium Toletanum I, can. 19; Siricius in epistola ad Himerium Tarraconensem, can. 6; sanctus Ioannes Chrysostomus in lib. II ad Theododorum lapsum cum dicit: »Sed tibi iam non est integrum  iura connubii seruare, celesti enim sponso semel iunctum, illum relinquere, et uxoris laqueis implicari, adulterii crimen incurrere est: quamuis millies hoc ipsum nuptias uocet, ego tamen et adulterio illud tanto peius affirmo, quanto maior ac melior mortalibus Deus.« Innocentius I, in epistola ad uictricium episcopum Rothomagensem, cap. 12, uocat quidem adulteras eas que a sacerdote fuerant uelate. Sed cap. 13 statuit tantum ut que in proposito uirginali semper manere promiserunt, et que necdum sacro uelamine tecte sunt, si nupserint, penitentiam aliquanto tempore debeant peragere. Idem statuunt antiqui canones Romanorum quos uir cl. I. Sirmondus subiecit epistolis Innocentii I. uide can. 1 et 2. Sed hanc questionem  mirifice tractat sanctus Augustinus lib. de Bono uiduitatis, cui uidetur non satis acute ac diligenter considerare quid dicant, qui hoc obiicerent argumentum: »Si uiro suo uiuo, que alteri nubit, adultera est, sicut ipse Dominus in Euangelio definit: uiuo ergo Christo, cui mors ultra non dominatur, que coniugium eius elegerat, si homini nubit, adultera est. Qui hoc dicunt, inquit sanctus Augustinus, acute quidem mouentur, sed parum attendunt hanc argumentationem, quanta rerum sequatur absurditas. Cum enim laudabiliter etiam uiuente uiro ex eius consensu continentiam femina Christo uoueat, iam secundum istorum rationem nulla hoc facere debet, ne ipsum Christum, quod sentire nefas est, adulterum faciat, cui uiuente uiro  nubit, etc.« uide post sanctum Augustinum sanctum Leonem in responsionibus ad inquisitionem 15 Rustici Narbonensis; concilium Arausicanum I, can. 24-28; synodum sancti Patricii, can. 17; concilium Chalcedonense, can. 16; concilium Arelatense II, can 51; concilium Andegauense, can. 5; concilium Turonicum I, can. 6, ex c. 7; concilii Arelatensis Iu apud Iuonem libro III, et Grat. XXuII, q. 1; Symmachum papam in epistola 7, ad Cesarium episcopum Arelatensem, can. 4 et 5; concilium Parisiense III, can. 5; concilium Turonense II, can. 15 et 20, ubi plures canones supra citati referuntur.

Ergo unam licentiam dedit Theodorus. Sic Theodorus se ipsum citat cap. 12: »Theodorus dicit: Nos uero per misericordiam, etc.« Et in concilio  Herutfordiensi, apud Bedam lib. Hist. Iu, cap. 3, et apud Burchardum, lib. XuII, c. 39.

Ipse episcopus habet potestatem mutare. Maxime si uotum est aut ineptum, aut noxium. Sanctus Basilius de uotis ineptis, in ep. ad Amphilochium can. 28: »Illud quidem mihi uisum est ridiculum, uouere aliquem a carnibus suillis abstinere. Quamobrem dignare eos docere ut ab ineptis uotis et promissis abstineant, usum quidem esse indifferentem permitte. Nulla enim Dei creatura est reiicienda, que cum gratiarum actione accipitur. Quare uotum est ridiculum, abstinentia non est necessaria.« Sic sanctus Basilius hortatur Amphilochium episcopum ut mutet et soluat uota ista inepta et ridicula. De  uotis uero noxiis ita sanctus Ambrosius lib. I Officiorum, cap. 50: »Est etiam contra officium nonnunquam soluere promissum, sacramentum custodire ut Herodes.« uide supra.

Ergo cuius uxor infidelis et gentilis et non potest conuerti, demutetur. Sanctus Ambrosius, lib. uIII in Luc., cap. 16: »Ceteris, inquit, ego dico, non Dominus; si quis frater infidelem habet uxorem, etc. Itaque ubi est impar coniugium, lex Dei non est.« Et addidit: »Quod si infidelis discedit, discedat, etc.« Sanctus Augustinus, lib. I de adulterinis Coniugiis, cap. 13: »Quia enim coniux fidelis relinquere coniugem licite potuit infidelem, ideo fieri hoc non Dominus, sed Apostolus prohibet. Quod enim Dominus prohibet, fieri omnino non licet, etc. Tibi  autem uidetur infideles quoque dimitti a fidelibus non licere, quia hoc uetat Apostolus: cum ego dicam licere, quia hoc non uetat Dominus: non tamen expedire, quia hoc ut non fiat monet Apostolus: qui reddit etiam rationem cur fieri non expediat, quamuis liceat.« Auctor Commentar. ep. I ad Cor., cap. uII, apud Ambrosium: »Propositum religionis custodit precipiendo ne Christiani relinquant coniugia: sed si infidelis odio Dei discedit, fidelis non erit reus dissoluti matrimonii, etc. Non enim ratum est matrimonium quod sine Dei deuotione est, ac per hoc non est peccatum ei qui dimittitur propter Deum, si alii se iunxerit. Contumelia enim Creatoris soluit ius matrimonii circa eum qui relinquitur, ne accusetur alii copulatus.«

 Si mulier discesserit a uiro suo despiciens eum, et nolens reuertere . . . aliam accipere liceat uxorem. Quod idem habent Excerptiones Egberti Eborac. archiepiscopi, c. 122; concilium uermeriense, can. 11: »Si quis necessitate ineuitabili cogente in alium ducatum seu prouinciam fugerit, aut seniorem suum, cui fidem mentiri non poterat, secutus fuerit, et uxor eius, cum ualet et potest, amore parentum aut rerum suarum, eum sequi noluerit, ipsa omni tempore, quandiu uir eius, quem secuta non fuit, uiuit, semper innupta permaneat. Nam ille uir eius qui necessitate cogente in alium locum fugit, si se abstinere non potest, aliam uxorem cum penitentia potest accipere.« Ratio quam affert Egbertus Eboracensis can. supracitato, illa est: »Cum consensu episcopi,  inquit, ipse aliam accipiat uxorem, si continens esse non poterit, et peniteat tres annos, uel etiam quandiu uixerit, quia iuxta sententiam Domini mechus comprobatur.«

Si in captiuitate per uim ducta redimi non potest, post annum alteram accipere. Quod confirmant Excerptiones Egberti Eboracensis, can. 122; sed ab hoc dissentiunt plures Patres. Sanctus Basilius in epistola canonica ad Amphilochium, c. 31; Theophilus Alexandrinus in Responsion. ad interrogat. 15; sanctus Augustin., lib. II de adulterinis Coniugiis; concilium Aurelianense II, can. 11.

Posteriorem dimittat. Innocentius I in epist. ad Probum: »Cum enim, inquit, in captiuitate predicta  Ursa mulier teneretur, aliud coniugium cum restituta Fortunius memoratus inisse cognoscitur. Sed fauore Domini, reuersa Ursa nos adiit, et nullo diffitente, uxorem se memorati esse perdocuit. Qua de re, domine fili, merito illustris, statuimus, fide catholica suffragante, illud esse coniugium quod primitus erat gratia diuina fundatum: conuentumque secunde mulieris, priore superstite, nec diuortio eiecta, nullo pacto posse esse legitimum.« Cui responsioni fauet Leo I in epist. ad Nicetam episcopum Aquileiensem, cap. 1-4.

In tertia propinquitate carnis. Hunc locum Rabanus in epistola ad Humbertum episcopum preclare exponit his uerbis: »Similiter et in Theodori archiepiscopi gestis Anglorum capitulis, que de necessariis  conscripsit rebus, inuenimus quod in tertia propinquitate carnis secundum Grecos liceat nubere, in quinta secundum Romanos. Qui tamen coniugia in tertia propinquitate facta non soluerent, si antea ab inscientibus comparata fuissent, equaliterque coniungeretur uir in matrimonio his qui sibi consanguinei sunt, et uxoris sue consanguineis post mortem uxoris, etc. Igitur quia a mea paruitate uoluisti quid sentirem de hac re, tibi rescribi, propter fragilitatem presentis temporis reor hoc quod Theodorus episcopus, inter Gregorium et Isidorum medius incedens, in suis capitulis definiuit magis sequendum, ut quinta generatione iam licitum connubium fiat: quia non lex diuina huic contradicit, nec etiam sanctorum Patrum dicta hoc prohibent. Si autem et in  quinta ab insciis fuerit copula peracta, melius mihi uidetur, ut cum penitentie humilitatione, si se uxoratus continere non uult, Deo satisfaciat.« uide Reginonem lib. II de ecclesiasticis Disciplinis, cap. 200. Sed presertim consule Hugonem de Sancto uictore in lib. II Sacramentorum parte XI, ubi eamdem questionem probat plurimis Patrum, pontificum Romanorum et aliorum testimoniis, quibus addi potest quod docet in suo Penitentiali magister Robertus de Flamesbure.



Excerpta ex Penitentiali magistri Roberti de Flamesbure, lib. II.

Cognatio impedit et dirimit matrimonium, non in linea ascendente uel descendente, que eadem est in infinitum, quia si hodie uiueret Adam, cum nulla  posset contrahere. In linea uero transuersa, etiam in septimo gradu dirimitur matrimonium. Dispensari tamen potest, sed a solo papa: et tantum ultra tertium gradum, quia in lege inhibetur contractus in primo, secundo et tertio gradu. Papa autem contra legem et Euangelium, ut superius dictum est, dispensare non potest.

Lauet se antequam intret in ecclesiam. Gregorius I in responsione 10 ad interrogationem Augusti: »uir autem cum propria coniuge dormiens, nisi lotus aqua intrare ecclesiam non debet, sed neque lotus intrare statim debet, etc.« Et paulo post declarat Romanorum esse usum ab antiquioribus acceptum. »Romanorum tamen semper ab antiquioribus usus fuit, post  admistionem proprie coniugis, et lauacri purificationem querere, et ab ingressu ecclesie paululum reuerenter abstinere: nec hec dicentes deputamus culpam esse coniugium: sed quia ipsa licita commistio coniugum sine uoluptate carnis fieri non potest, a sacri loci ingressu abstinendum est, quia uoluptas ipsa esse sine culpa nullatenus potest.«

Et postea dixerit mulier de uiro suo non posse. uide concilium uermeriense, can. 17; concilium Compendiense, can. 17; epistolam Rabani ad Heribaldum, c. 29: »Quod autem interrogasti de his qui matrimonio iuncti sunt et coire non possunt, an ille aliam uel illa alium ducere possit. Quibus scriptum est: uir et mulier si se coniunxerint, et postea  dixerit mulier de uiro quod non possit coire cum eo, si potest probare per iustum iudicium quod uerum sit, accipiat alium.« uide Reginon., lib. II de ecclesiasticis Disciplinis, cap. 242; lib. uI Capitular., c. 55.

Puellam desponsatam non licet parentibus dare alii uiro. Concil. Eliberitanum, c. 54: »Si qui parentes fidem fregerint sponsaliorum, triennii tempore abstineantur. Si tamen iidem sponsus uel sponsa in graui crimine fuerint deprehensi, excusati erunt parentes: si in eisdem fuerit uitium, et polluerint se, superior sententia seruetur:« Siricius papa huiusce rei istam rationem profert in ep. ad Himerium Tarraconensem, can. 4: »De coniugali autem uiolatione requisisti, si desponsatam alii puellam alter  in matrimonium possit accipere. Hoc ne fiat omnibus modis inhibemus: quia illa benedictio quam nupture sacerdos imponit, apud fideles cuiusdam sacrilegii instar est, si ulla transgressione uioletur.«

Illa autem si non uult habitare cum eo uiro cui est desponsata, reddatur ei pecunia quam dedit, et tertia pars addatur. Tamen sanctus Gregorius Magnus docet lib. uI, ep. 20, desponsatam in monasterio conuersam nullo damno multandam. »Quia, inquit, decreta legalia desponsatam, si conuerti uoluerit, nullo omnino censuerunt damno multari in codice de episcopis et clericis, lege 36, quid nostre mansuetudini religionis contrarium esse uisum est.«

Puer usque ad quindecim annos sit . . . tunc se ipsum potest monachum facere: puella uero sexdecim,  uel septemdecim. Sanctus Basilius in epist. ad Amphilochium, can. 18: »Professiones autem ab eo tempore iudicamus, quo etas rationis complementum habuerit. Non enim pueriles uoces omnino in his esse ratas existimare oportet: sed eam que supra sexdecim uel septemdecim annos nata fuerit, rationisque compos et diu examinata probataque perseuerauerit, et ut admittatur precibus contendit, tum oportet in sacrarum uirginum catalogum referri, eiusque confessionem comprobare, et illius infirmationem inexorabiliter punire. Multas enim parentes et fratres offerunt, et quidam eorum qui eas cognatione attingunt, ante etatem non ex se ipsis ad celibatum incitatas, sed aliquid quod ad uictum  suum pertinet procurantes, quas non facile admittere oportet, donec aperte propriam suam sententiam perscrutati fuerimus.« Qui canon citatur a concilio Quinisexto, can. 40. Sanctus Ambrosius, lib. III de uirginibus: »Aiunt etiam plerique maturioris etatis uirgines esse uelandas. Neque ego ab uno, sacerdotalis esse cautionis debere, ut non temere puella ueletur. Spectet plane, spectet etatem sacerdos, sed fidei uel pudoris; spectet et maturitatem uerecundie; examinet grauitatis canitiem, morum senectam, pudicitie annos, animos castitatis. Tamen deinde si matris tuta custodia, comitum sobria sedulitas; si hec presto sunt, non deest uirgini longeua canities; si hec desunt, differatur puella potius moribus quam annis. Non ergo etas  reiicitur florentior, sed animus examinatur.« Concilium Cesaraugustanum, c. 8: »Item lectum est, non uelandas esse uirgines que se Deo uouerint, nisi quadraginta annorum probata etate, quam sacerdos comprobauerit. Ab uniuersis episcopis dictum est, Placet.« Concilium III Carthaginense, can. 3: »Item placuit ut ante uiginti quinque annos nec diaconi ordinentur, nec uirgines consecrentur.« Concil. Mileuitanum II, c. 26: »Item placuit ut quicunque episcoporum, necessitate periclitantis pudicitie uirginalis , uelauerit uirginem, seu uelauit intra  uiginti quinque annos etatis, non ei obsit concilium, quod de isto annorum numero constitutum est.« Qui canon refertur in integro codice Ecclesie Africane, can. 126. Concilium Agathense, can. 19: »Sanctimoniales, quamlibet uita earum et mores probati sint, ante annum etatis sue quadragesimum non uelentur.« Sanctus Gregorius in lib. III, ep. 11: »Nullam igitur fraternitas tua, nisi sexagenariam uirginem, cuius etas hoc atque mores exegerint, uelari permittat.« Ex quibus omnibus manifeste colligi potest de huiusmodi rebus pro uariis circumstantiis religiose esse iudicandum; at maxime cauendum ne infantule etatis puellule uelentur, antequam ille eligere sciant quid uelint, ut precipiunt Caroli Magni ecclesiastica Capitula, cap. 14, et Ludouici Pii imperatoris  Capitulare 1, cap. 26, ubi quidam canones supra citati referuntur.

Post autem hanc etatem patri non licet filiam suam contra eius uoluntatem in matrimonium dare. Ergo ante hanc etatem licebat. Quam disciplinam uidetur indicare Theodoretus, qui sic exponit illa uerba epistole I ad Corinth.: »Si quis autem turpem se uideri existimat super uirgine sua, quod sit superadulta, et ita oportet fieri, quod uult faciat: non peccat, si nubat. Qui uero, inquit, celibatum dedecori ducit, et ea de causa uult filiam marito iungere, faciat quod uidetur.« Sed aliter exponunt alii. Hilarius diaconus in Epistolam ad Corinth. I, cap. uII: »Si ergo aliqua in desiderio  nuptiarum est, iam matura ad usum, melius esse ut secundum concessam legem publice nubat, quam occulte turpiter agat istud, et erubescatur illa, etc.« Et paulo post: »Hoc dicit, ut qui uirginem habet cui animus ad nuptias non est, seruet illam: nec illi ingerat fomitem nuptiarum, quam uidet nubendi uoluntatem non habere. Beneficia enim si prestanda sunt, quanto magis minime auferenda.« Sanctus Hieronymus in eadem uerba: »Hoc loco non parentes dicit uirginum filiarum: neque enim potestatis illorum potest esse propositum aliene continentie: sed unumquemque habere proprie carnis arbitrium eam incorruptam seruare, etc., ille firmus statuit, cuius puelle consensus patris firmauerit uoluntatem.« Synodus sancti Patricii, can.  27: Quod uult pater, faciat uirgo, quia caput mulieris uir. Sed requirenda est a patre uoluntas uirginis, dum Deus reliquit hominem in manu consilii sui.«



CAPUT XII. De seruis et ancillis.

Si non potest redimi que in seruitio est, libero licet ingenuam coniungere. Concil. uermeriense, can. 6: »Si quis ingenuus homo ancillam uxorem acceperit pro ingenua, si ipsa femina postea fuerit inseruita, si redimi non potest, si ita uoluerit, liceat ei aliam accipere. Similiter et mulier ingenua si seruum accipiat pro ingenuo, et postea pro qualicunque causa inseruitus fuerit; nisi pro inopia, fame cogente, se uendiderit, et ipsa hoc consenserit, et de pretio uiri sui a fame liberata fuerit;  si uoluerit, potest eum dimittere, et si se continere non potest, alium ducere. Similiter et de muliere si se uendiderit, et uir eius ita consenserit, taliter potest stare, si se separauerint. Penitentia tamen amborum necessaria est. Nam qui de pretio paris sui de tali necessitate liberatus fuerit, in tali coniugio debet permanere, et non separari. Concil. Compendiense, can. 5: »Si Francus homo accepit mulierem, et sperat quod ingenua sit, et postea inuenit quod non est ingenua, dimittat eam si uult, et accipiat aliam.

Liber est ex ea generatus. Etenim iuxta Iustiniani Instit. lib. I, titul. 4: »Sufficit liberam fuisse matrem eo tempore quo nascitur, licet ancilla conceperit.« Leges, quantum fieri potest, iuri naturali  fauent, quia ut dicitur titulo 2, »iure naturali omnes homines ab initio liberi nascebantur.« Et titulo 3 ita definitur seruitus: »Est constitutio iuris gentium, qua quis domino contra naturam subiicitur.« Unde contrarium non recte legitur in cap. 74 quod sic a R. D. Luca Acherio editum est: »qui generatus est, seruus.«



CAPUT XIII. De diuersis Questionibus.

Ieiunia legitima . . . ante Natale Domini. uide Egberti Eboracensis archiepiscopi Dialogum, qui in responsione ad interrogationem 16 testatur a temporibus uitaliani pape et Theodori inoleuisse in Ecclesia Anglorum hanc consuetudinem. »Nam hec, inquit   a temporibus uitaliani pape et Theodori Dorobernensis archiepiscopi inoleuit in Ecclesia Anglorum consuetudo, et quasi legitima tenebatur, ut non solum clerici in monasteriis, sed etiam laici cum coniugibus et familiis suis ad confessores suos peruenirent, et se fletibus a carnalis concupiscentie consortio his duodecim diebus cum eleemosynarum largitione mundarent; quatenus puriores Dominice communionis perceptionem in Natale Domini perciperent; preter hec namque constituta ieiunia, quarta et sexta feria propter passionem Christi, et sabbato, propter quod ipso die iacuit in sepulcro plerique ieiunauerunt.«

Seruo Dei nullatenus licet pugnare, multorum licet sit consilio seruorum Dei. Rectius sane quam  quod habet capit. 42, a R. D. Luca Acherio sic editum: »Clericis nullatenus pugnare licet, nisi in multitudine, aut consilio seruorum Dei.« Que lectio omnino pugnat canonibus conciliorum, tam que precedunt, quam que subsequuntur. Concil. Chalcedonense, c. 7: »Eos qui in clero semel ordinati sunt, et itidem monachos, statuimus nec ad militarem expeditionem, nec ad secularem dignitatem posse uenire. Qui autem hoc audent, et non penitentia ducti ad id reuertuntur, quod propter Deum prius elegerant, anathematizari.« Concil. Andegauense, can. 7: »Clerici quoque, qui relicto clero se ad secularem militiam et ad laicos contulerint, non iniuste ab Ecclesia, quam reliquerunt, amouentur.« Concil. Toletanum Iu, c. 4: »Clerici  in quacunque seditione arma uolentes sumpserint, uel sumpserunt, reperti, amisso ordinis sui gradu in monasterium penitentie contradantur.« Concil. Germanicum I, c. 2: »Seruis Dei per omnia armaturam portare, uel pugnare, aut in exercitum et in hostem pergere omnino prohibuimus.« Synodus Metensis, can. 16: »Ut arma clerici non portent.« Caroli Magni capitula ecclesiastica, cap. 4: »Secunda uice propter ampliorem obseruantiam apostolica auctoritate, et multorum episcoporum admonitione instructi, sanctorumque canonum regulis edocti, consultu uidelicet omnium nobilium nostrorum, nosmetipsos corrigentes, posterisque nostris exemplum dantes, uolumus ut nullus sacerdos  in hostem pergat, etc.« Et paulo post: »Hi uero nec arma ferant, nec ad pugnam pergant, nec effusores sanguinum, uel agitatores fiant: sed tantum sanctorum pignora et sacra ministeria ferant, et orationibus pro uiribus insistant, ut populus qui pugnare debet, auxiliante Domino, uictor existat, et non sit sacerdos sicut et populus.« Si Carolus Magnus dicat se canonum regulis edoctum seipsum corrigere quod iussisset contra ipsos, ut sacerdotes pugnarent, quomodo Theodorus, canonum regulis addictissimus, potuisset statuere licere clericis pugnare cum consilio multorum seruorum Dei. Denique ex capitulis Heraldi Turonensis manifestum est, ita deponi, ut nec laicam communionem habeant, c. 50: »Ut presbyteri et diaconi, si in  bella cum armis processerint, ita deponantur, ut nec laicam communionem habeant.« Ergo legi debet sicut habent duo codices Penitentialis Theodori: »Seruo Dei nullatenus licet pugnare, multorum licet sit consilio seruorum Dei.«

Infantem pro infante potest dari ad monasterium Deo. Infantes perpetue uirginitati dicare hoc satis esse antiquum in Ecclesia declarat exemplum, quod Sulpitius Seuerus refert in Historia sancti Martini, cap. 20: »Que res, inquit, apud Arborium in tantum ualuit, ut statim puellam Deo uouerit, et perpetue uirginitati dicarit, etc.« Sanctus Augustinus, lib. de Quantitate anime, cap. 36: »Iam uero etiam puerorum infantium consecrationes quantum prosint, obscurissima questio  est, nonnichil tamen prodesse credendum est. Inueniet hoc ratio, cum queri oportuerit: quanquam et alia multa iam diu querenda tibi potius quam cognoscenda protulerim. Quod fiet utilissime, si duce pietate requirantur.« Post sanctum Basilium Theodorus iudicabat huiusmodi consecrationes facile solui. Sic enim cap. 120 Basilius iudicauit pueris licentiam nubere ante sexdecim annos, si abstinere non potuerint, quamuis monachi fuissent. uide quoque quod retulimus supra.

De mortuo autem Dei solius est notitia. Anastasius II, in epist. 1, ad Anastasium Augustum, cap. 2: »Itaque monente nos beatissimo Paulo apostolo, ne quod sit in hoc offendiculum in Ecclesia, dum, quod facere non possumus, de his qui iam transierunt,  iudicare conemur, obseruandum esse tranquillitas tua cognoscat. Ait enim de his qui de rebus ad Deum solum pertinentibus iudicare presumunt: Nemo enim nostrum sibi uiuit, et nemo sibi moritur, etc.« Alia Patrum testimonia de hac re legere est in constituto uigilii pape de tribus Capitulis. Sed de eadem questione plurimum a Patribus synodi Constantinopolitane II discussa. uide epistolam imperatoris Iustiniani ad synodum II Constantinopolitanam; Cyrilli epist. ad sanctum Proclum; Procli epist. ad Ioannem Antiochenum; Collationem uIII concilii Constantinopolitani II; Pelagii II epistolam ad Eliam Aquileiensem et alios Istrie episcopos, et Iustiniani imperatoris edictum aduersus tria Capitula.



CAPUT XIu. De reconciliatione.


Romani reconciliant hominem intra absidem. Concilium Carthag. II, can. 32: »Cuiuscunque autem penitentis publicum et uulgatissimum crimen est, quod uniuersa Ecclesia nouerit, ante absidem manus ei imponatur.« Cum Theodorus dicat, intra absidem, necesse est absidem non solum interpretari de sede et throno episcopi, sed potius de spatio illo quod propinquum est are maiori, et cancellis separatum est a reliqua ecclesia: sicut erudite animaduertit Stephanus Baluzius in suis notis ad Reginonem, et probat testimonio Anastasii in uita Leonis III.





THEODORI SANCTISSIMI AC DOCTISSIMI ARCHIEPISCOPI CANTUARIENSIS DOCTRINA DE PeNITENTIA Ab omni nouitatis suspicione uindicata.

 Ioannes Morinus, uir doctissimus, lib. X Penitentie, cap. 17, Theodorum tanquam nouatorem ecclesiastice discipline de penitentia sic exhibet: »Hoc concesso, inquit, prima istius moris fundamenta iacta sunt in Anglia uersus annum 680, illoque Theodorus, homo Grecus, qui primus aperte morem sustulit publice de criminibus occultis penitendi, etc.« Quem morem quam plurimis conciliorum canonibus sancitum esse profitetur lib. u, cap. 9, his uerbis: »Tot sunt huius antique praxis argumenta, quot fere canones ante mille annos in criminum reos conditi.« Idem affirmat ipse Morinus quibusdam aliis argumentis, que suo loco examinanda sunt. Sed ad probandum nequidem a Theodoro potuisse hac in re aliquid noui contra canones  introduci, tria prius ostendam: 1. Patres plane negare, hunc morem fuisse Ecclesie decreto sancitum, publice de peccatis occultis penitendi; 2. eosdem affirmare de peccatis occultis morem Ecclesie fuisse secreto penitendi; 3. penitentiam publicam pro publicis tantum criminibus ab Ecclesia fuisse statutam.



CAPUT PRIMUM. Patres negant morem fuisse Ecclesie decreto sancitum de peccatis occultis publice penitendi.

Origenes in Leuitic. cap. III, homil. 3: »uis autem scire quia consentiant hec etiam euangelicis preceptis? Ipse Dominus dicit: »Si uideris fratrem tuum peccare, argue eum inter te et ipsum solum. Si  te audierit, lucratus es fratrem tuum. Quod si te non audierit, adhibe tecum alios duos, uel tres. Quod si nec ipsos audierit, dic Ecclesie. Si uero nec Ecclesiam audierit, sit tibi sicut ethnicus et publicanus.« Sed euangelicum preceptum in eo perfectius datum est, quod indicandi peccatum modum disciplinamque constituit. Non uult enim te, si forte peccatum uideris fratris tui, continuo euolare ad publicum, et proclamare passim, ac diuulgare aliena peccata: quod esset utique non corrigentis, sed potius infamantis. Solus, inquit, inter te et ipsum solum corripe eum. Ubi enim seruare sibi mysterium uiderit ille qui peccauerit, seruabit et ipse emendationis pudorem. Si uero diffamari se uideat, illico ad denegandi impudentiam conuertetur: et non solum non emendaueris peccatum, sed et duplicaueris. Disce ergo ex Euangeliis ordinem. Primo, inquit, solus inter te et ipsum; secundo adhibe tecum alios duos,  uel tres. Quare duos, uel tres? In ore enim, inquit, duorum uel trium testium stabit omne uerbum. Quoniam quidem tertio correptionem mandat ad Ecclesiam deferendam, secundo uult duos, uel tres testes adhiberi: quibus presentibus correptus, si emendare se non uult, cum ad Ecclesiam delatum fuerit eius peccatum, possit duobus adhibitis testibus confutari.« Quot dogmata, tot argumenta, quibus Origenes aperte negat morem fuisse Ecclesie publice de peccatis occultis penitendi. 1. Euangelicum preceptum dicit in eo perfectius datum esse, quod indicandi peccatum modum disciplinamque constituit. Atqui liquet, hunc modum indicandi peccata disciplinamque prorsus euertere penitentiam publicam pro peccatis occultis; 2. affirmat Christum  euangelico precepto prohibere ne diuulgentur peccata occulta: Quid uero magis euulgat peccata occulta, quam penitentia publica, que idcirco a Patribus exomologesis uocatur? Quamuis enim a confessione publica distinguant penitentiam publicam: illa tamen in publicum adeo proferebat reum; ut tunc temporis cuique liceret iudicare aut homicidii aut adulterii aut idololatrie labe pollutum esse; 3. asserit hoc esse utique non corrigentis, sed potius infamantis; sed quis crederet temporibus Origenis morem fuisse Ecclesie, non corrigendi peccatores, sed potius infamandi: aut saltem illud credidisse Origenem? 4. »Ubi, inquit Origenes, seruare sibi mysterium uiderit ille qui peccauerit, seruabit et ipse emendationis pudorem: porro ubinam illud mysterium  peccatorum? Quisnam emendationis pudor, quem seruat penitentia publica?« 5. Origenes profitetur, non seruato mysterio peccatorum, neque emendationis pudore, ad impudentiam conuerti peccatorem: Hoc igitur modo »non solum, inquit, non emendaueris peccatum, sed et duplicaueris.« 6. Denique proponit ordinem caritatis a Christo in Euangeliis prescriptum, ut qui de peccato occulto ab uno correptus se emendat, a duobus non debeat corripi: si a duobus, et quidem a tribus correptus sese emendet, non debet apud Ecclesiam accusari, neque ab ecclesia eiici, nec proinde penitentia publica plecti. Unde constat Origenem pluribus argumentis negare morem fuisse Ecclesie publice de peccatis occultis penitendi.

Origenes, in Comment. Matth., edit. Huet., tom. I, p. 335. »Postquam uerba hec: Lucratus eris fratrem, ad eum solummodo qui obtemperauit pertinere  declarauit, uerbum non idem pro eo amplius repetiit qui bis terue obiurgatus fuerit, etc. »Si autem te non audierit, adhibe tecum adhuc unum, uel duos, ut in ore duorum uel trium testium stet omne uerbum. Quid ergo bis obiurgato continget, postquam in ore duorum, uel trium testium steterit omne uerbum, nobis cogitandum relinquit: et rursum: Quod si non audierit eos, testes uidelicet ante adhibitos, dic, inquit, Ecclesie: nec adiecit quid fiet si Ecclesiam non audierit, sed docuit pro ethnico hunc deinceps et publicano ab eo habendum esse qui ter illum arguerit, nec fuerit auditus, si Ecclesie morem non gesserit.« Si hec uerba, lucratus eris fratrem, ad eum pertineant qui obtemperauit; nec ille debeat apud Ecclesiam accusari, neque ab Ecclesia eiici:  manifestum est Origenem hac expositione penitus negare morem fuisse Ecclesie publice de peccatis occultis penitendi.

uetus auctor Constitutionum apostolicarum, quarum Eusebius meminit lib. III Hist. eccles., cap. 25, disciplinam Ecclesie a Christo institutam sic refert lib. II, cap. 37: »Tu igitur considera eum qui accusatus est, sapienter animaduertens que eius uita sit, et qualis, et si repereris accusatorem dicere uerum, fac ut Dominus faciendum esse docuit, conueni accusatum seorsum, et argue eum nemine presente, ut eum peniteat: si autem non paruerit, adhibito uno aut altero, indica ei erratum, monens eum adhibitis mansuetudine et disciplina, quoniam in corde bono requiescit sapientia, in corde autem insipientium  dignoscitur.« Et cap. 38: »Si igitur uobis tribus crediderit, bene habet; sin aliquis durus obstinatusque erit, dic Ecclesie: hanc si contempserit, neque audire uoluerit, sit tibi ut ethnicus et publicanus, et ne eum ad Ecclesiam tanquam Christianum admittas, imo tanquam publicanum deuita.« Peccator ab uno seorsum corripiendus est, nemine alio presente: et si non paruerit, adhibentur duo aut tres, quibus si crediderit, res bene se habet; non necesse est illum apud Ecclesiam accusare, neque ab Ecclesia eiicere, nisi postea durus et obstinatus effectus crimen publicum reddat. Illa est Ecclesie disciplina, quam quis non potest ita proponere, quin aperte neget morem fuisse Ecclesie publice de peccatis occultis penitendi.

 Hilarius Pictauorum episcopus in Comment. Matth., canone 18: »Quod si peccauerit in te frater tuus, uade et corripe eum, etc. Eum ordinem continende caritatis nobis Dominus imposuit, quem ipse in conseruando Isrel tenuerat: Iubet enim peccantem fratrem ab eo solo in quem peccauerit, corripi atque obiurgari. Ipse enim sacrificantem diis alienis populum Iudaicum, maiestatis sue aduentu, et toto presentis potestatis terrore corripuit: tum cum idem populus Dei propinquantis aduentum, extra montem licet positus, ferre non potuit in obedientiam, unum atque duos iussit adhiberi, ut in ore duum testium fides uerbi ac ueritas maneat. Quia insolenti Isrel lex et prophete et Ioannes est missus, testibusque  istis ut peccare desineret, conuentus est. Tertio ipso Domini aduentu, tanquam cetu Ecclesie inspectantis admonitus est: frustraque habitis his obiurgationibus, publicani aut ethnici uilitate negligitur. Ad terrorem autem metus maximi, quo in presens omnes continerentur, immobile seueritatis apostolice iudicium premisit: ut quos in terris ligauerint, id est, peccatorum nodis innexos reliquerint, et quos soluerint, confessione uidelicet uenie, receperint in salutem.« Sanctus Hilarius affirmat eum esse ordinem caritatis continende, quem Deus erga populum Isrel tenuit, et Christus in Euangelio precepit, ut peccatores seorsum corripiantur; deinde sub duobus aut tribus testibus: nec debeant publice obiurgari, nisi pertinaces in cetu Ecclesie accusati condemnentur.  Quare plane negat Hilarius morem fuisse Ecclesie decreto sancitum publice de peccatis occultis penitendi.

Ioannes Chrysostomus in homilia 61, in cap. XuIII Matthei: »Si autem peccauerit in te frater tuus, uade et corripe eum inter te et ipsum solum; si te audierit, lucratus eris fratrem tuum. Quoniam acri oratione aduersus scandalizantes usus, multis eos argumentis terruit, ne supini atque desides hac ratione fiant hi quibus scandala inferuntur; et ne putantes totam in alios culpam esse reiectam, ad mollitiei uitium delabantur, et quasi omni fauore digni in arrogantiam incidant: perspice quomodo ipsos etiam comprimit atque cercet, et inter duos solummodo redargutionem fieri iubet, ne scilicet testimonio multitudinis  grauiore accusatione uisa, dedignatus ille duriorem se ad corrigendum prebeat: ideo dicit, inter te et ipsum solum, et si quidem te audierit, lucratus es fratrem tuum. Quid est, si te audierit? Si persuasus uidelicet abs te, peccati se condemnabit, lucratus es fratrem tuum, etc. Quid igitur, inquies, faciam si durus ac pertinax fuerit? Assume tecum, inquit, unum aut duos: ut in ore duorum aut trium testium stet omne uerbum. Nam quanto ille impudentior, atque pertinacior fuerit, tanto magis ad emendationem eius absque ira et molestia nobis studendum est. Nam et medicus cum grauiorem uiderit morbum, non desistit, nec molestia oppressus deficit, sed ad ferenda remedia diligentius se accingit, quod nos quoque facere iubet, etc. Et si pertinacia  obduratus est, etiam Ecclesiam ad hunc egrotum adducat: Dic enim Ecclesie, etc. uides non supplicii, sed emendationis gratia id fieri; propterea nullos sibi initio prebet, sed cum ipse per se nichil effecerit, neque tunc multitudini committendam rem precipit, sed unum aut ad summum alterum addidit: quos si propter suam proteruiam despexerit, tunc tandem ad Ecclesiam offerendam rem censuit. Ita magnum sibi est studium, ne proximorum delicta, nisi post primam et alteram admonitionem efferantur. Quid autem sibi uult, in ore duorum uel trium testium stabit omne uerbum? Habes iam testes, inquit, opus abs te tuum ita esse confectum, ut nichil quod ad te pertineat, reliquum esse uideatur. Si  autem eos non audierit, dic Ecclesie, presulibus scilicet ac presidentibus, etc. Quecunque alligaueritis super terram, erunt ligata et in celis, etc. Nam cum hec sciat, quamuis primo ingressu minus fecerit, multitudine tamen iudiciorum conuictus, iram fortasse deponet. Hac enim de causa non confestim abscindit, sed ad tertium usque iudicium progressus est: ut si primo non paruerit, obtemperet alteri.« Sic sanctus I. Chrysostomus negat morem fuisse Ecclesie decreto sancitum, publice de peccatis occultis penitendi; quem repudiat ueluti caritati omnino contrarium. »Neque tunc, inquit, multitudini committendam rem precipit. Hac de causa non confestim abscindit, sed ad tertium usque iudicium progressus est, ne scilicet testimonio multitudinis  grauiore accusatione uisa dedignatus ille duriorem se ad corrigendum prebeat.« I. Chrysostomus in homilia 29, in Epist. ad Corinth. II. »Ecce tertio hoc uenio ad uos: In ore duorum ac trium testium stabit omne uerbum. Cum aliunde etiam multis ex rebus, tum uel hinc maxime Pauli sapientiam, paternumque affectum perspicere licet: nimirum quam in denuntiandis quidem suppliciis multus ac uehemens, in inferendis autem segnis ac tardus sit. Neque enim de iis qui peccabant, penas statim sumpsit: sed semel atque iterum admonuit. Ac ne sic quidem in contumaces animaduertit: sed rursus admonet ac denuntiat dicens, Tertio hoc uenio ad uos: ac priusquam adsim, rursus scribo. Postea ne cunctatio segnitiem illis pariat, uide quo pacto hic quoque  eos corrigat, assidue nempe interminans, ac plagas intentans, atque hisce uerbis utens, Si uenero iterum, non parcam. Et ne, cum uenero, lugeam multos. Hec porro idcirco facit ac loquitur, ut hac quoque parte omnium Dominum imitetur. Nam et Deus assidue quidem comminatur, ac sepe penas denuntiat: sed non sepe punit et cruciatum infert. Hoc itaque ipse quoque facit. Ob idque etiam ante dicebat, parcens uobis, non ultra ueni Corinthum: Quid est, parcens uobis? hoc est, ne uos sceleribus deuinctos inueniens, ac sine ulla emendatione in his perstantes, pena et cruciatu uos afficiam, etc. Quod autem ait, hanc sententiam habet: semel dixi, atque iterum, cum ad uos accessi: et nunc item per litteras dico. Ac si quidem me audieritis, quod cupiebam contigit. Sin  autem uerba mea contempseritis, deinceps necesse erit, ut prestem que dixi ac supplicium irrogem, etc. uides paternam curam ac sollicitudinem? uides magistro congruentem prouidentiam? Nec tacuit, nec rursus penam intulit. uerum sepius quoque predicit, atque in interminatione constanter permanet, ac supplicium differt. Quod si in peccatis obstinati maneant, tum demum reipsa penam se inflicturum minatur. Quid autem predixisti, ac nunc etiam presens scribis? Quod si uenero iterum, non parcam. Posteaquam superius se hoc, nisi necessitate coactum, facere non posse ostendit, ac luctum et humiliationem eam rem appellauit, ne cum uenero, inquit, humiliet me Deus apud uos, et lugeam eos qui ante  peccauerunt, et non egerunt penitentiam, ac sese ipsis excusans, semel et iterum ac tertio predixisse asseruit, quodque nichil non agat ac moliatur quo supplicium atque animaduersionem propulset, eosque uerborum terrore meliores efficiat, tum uero graue illud et horrendum collocat, dicens: Si uenero iterum, non parcam. Non dixit: Puniam ac uindicabo, penasque expetam: uerum paternis uerbis supplicium ponit, hinc nimirum uiscera sua, animumque ipsis condolescentem ostendens, quod pro sua erga eos indulgentia, semper supplicium infligere differret. Postea autem ne nunc quoque ita existimarent, eum rursus dilatione uti, ac uerborum tantum minas adhibere, ob eam causam prius quoque dixit, in ore duorum uel trium testium stabit omne uerbum. Et, si uenero iterum,  non parcam. Quod autem ait, est eiusmodi: Non iam diutius cunctabor, si uos, quod Deus auertat, emendationis expertes inuenero, sed penas haud dubie inferam, ac quod dixi, prestabo.« Cum diuus Paulus, Dominum imitans, penas non statim sumpserit de immunditia, et fornicatione et impudicitia quam multi gesserant: sed semel atque iterum eos admonuerit; cumque tot minas intenderit, ut uitia sua corrigerent, atque ipsorum contumacia non cogeretur illos ab Ecclesia expellere, neque supplicio afficere: nonne omnibus Ecclesie prelatis egregium patientie prebuit exemplum? Quod a Ioanne Chrysostomo adeo luculenter expositum, satis declarat morem non fuisse Ecclesie decreto sancitum de criminibus occultis et iis que peccantium contumacia  non reddit publica, publice penitendi.

Hieronymus in eadem uerba Matth. Corripe eum, etc: »Corripiendus est autem frater seorsum: ne si semel pudorem ac uerecundiam amiserit, remaneat in peccato. Et siquidem audierit, lucrifacimus animam eius, et per alterius salutem, nobis quoque acquiritur salus. Sin autem audire noluerit, adhibeatur frater. Quod si nec illum audierit, adhibeatur et tertius, uel corrigendi studio uel conueniendi sub testibus. Porro si nec illos audire uoluerit, tunc multis dicendum est, ut detestationi eum habeant; et qui non potuit pudore saluari, saluetur opprobriis. Quando autem dicitur: Sit tibi sicut ethnicus et publicanus, ostenditur maioris esse detestationis qui sub nomine fidelis agit opera infidelium, quam hi  qui aperte gentiles sunt, etc. Amen dico uobis: quecunque alligaueritis, etc., potestatem tribuit apostolis, ut sciant qui a talibus condemnantur, humanam sententiam diuina sententia roborari: et quodcunque ligatum fuerit in terra, ligari pariter et in celo.« Si igitur iuxta Hieronymi sententiam, cum ille trium testimonium audire noluerit, tunc multis dicendum sit, ut qui non potuerit pudore saluari saluetur opprobriis; procul dubio si sub trium testimonio fuisset emendatus, tunc non multis dicendum fuisset; et qui potuisset pudore sanari, non sanaretur opprobriis publice penitentie. Itaque Hieronymus negat morem fuisse Ecclesie decreto sancitum, publice do peccatis occultis penitendi.

 Bacchiarius in epist. ad Ianuarium de recipiendis lapsis: »Ecce prohibetur ne in terminis Geth, neque in finibus Ascalonis, hoc est, in notitiam secularium siue hominum mundanorum, casus fratris uel ruina seminetur: et nos passi sumus, non solum ipsam quam incolit ciuitatem, sed etiam totum orbem, fame ipsius desperatione compleri? Nonne huic precepto coheret etiam ille euangelicus sermo, qui dicit: Si peccauerit in te frater tuus, corripe eum solus; quod si te non audierit, adhibe tecum duos uel tres testes, et reliqua que continet sermo precepti, etc.« Cum Bacchiarius increpet quorumdam temeritatem, qui peccata occulta publicauerant, liquido negat morem fuisse Ecclesie decreto sancitum publice de criminibus occultis penitendi.

 Augustinus serm. 16 de uerbis Domini. »Ergo corripe inter te et ipsum solum, intuens correctioni, parcens pudori. Forte enim pre uerecundia incipit defendere peccatum suum, et quem uis correctiorem, facis peiorem. Corripe ergo inter te, et ipsum solum. Si te audierit, lucratus es fratrem tuum, quia perierat nisi faceres. Si autem non te audierit, id est, peccatum suum quasi iustitiam defenderit, adhibe illi duos uel tres, quia in ore duorum uel trium testium stet omne uerbum. Si nec ipsos audierit, refer ad Ecclesiam: si nec Ecclesiam audierit, sit tibi sicut ethnicus et publicanus. Noli illum deputare iam in numero fratrum tuorum, nec ideo tamen salus eius negligenda est, etc.« Et infra: »Si peccauerit in te frater tuus, corripe eum inter te et ipsum solum. Quare?  quia peccauit in te. Quid est, in te peccauit? Tu scis, quia peccauit. Quia enim secretum fuit, quando in te peccauit, secretum quere, cum corrigis quod in te peccauit. Nam si solus nosti quia peccauit in te, et eum uis coram omnibus arguere, non es correptor sed proditor, etc. Ergo ipsa corripienda sunt coram omnibus, que peccantur coram omnibus. Ipsa uero corripienda sunt secretius, que peccantur secretius.« Profecto his uerbis negat sanctus Augustinus morem fuisse Ecclesie decreto sancitum publice de peccatis occultis penitendi.

Iulianus Pomerius, lib. II de uita contemplatiua, cap. 5. »Ceterum si Ecclesie communione priuentur infirmi, qui curari adhibita increpatione non possunt, aut intolerabilis mole tristitie supra modum grauati  succumbunt, et sanctorum omnium uultus, per quos possent restitui Deo refugiunt: aut certe ad omnem peccandi impudentiam, si fuerint exacerbati, prosiliunt: et quidquid mali occulte faciebant, publice perpetrabunt: in tantam uesaniam reparande salutis desperatione prolapsi ut seria uerba corripientium in iocos exitiabiles impudenti urbanitate conuertant, ac maledicaces in se ex ipsa iactatione turpitudinis sue turpiter uiuentium maleuolas letitias pascant. Propter hoc ergo, blanda pietate portandi sunt qui increpari pro sua infirmitate non possunt. Et reuera, si peccanti salubrem pudorem, dum pro eo erubescis, incutias, ac uerecundiam, quam pro peccatis eius assumis, in eum pia animi compassione transfundas,  facile in illo reprimis omnem peccandi licentiam: atque ei totam impudentiam demis licentiose turpitudinis hortatricem. Tunc mores eius uerecundia custos integritatis ornabit, ut ei placeat quod ante sordebat, quando in sordibus erat: ut sordeat, quod ante placebat, quando ipse bonis omnibus displicebat. Sanctos uiros amando sectabitur, et sectando in eorum similitudinem paulatim uite prioris emendatione formabitur, ut ei quam laboriosum fuit in sublimitatem uirtutis euadere, tam deforme sit in uitia rursus, quibus se gaudet caruisse, descendere: quia sicut uirtus onerosa est uitioso, ita uirtutis amico uitiosa uoluptas amara est. Ecce quomodo peccantes omnes blande tractat aut increpat, qui nichil aliud, nisi eorum salutem, quibus uult prodesse, considerat.«  Iulianus Pomerius ostendit primo quam perniciosa sit infirmis increpatio publica, adeo ut timendum sit ne quidquid mali occulte faciebant, publice perpetrent: deinde declarat quam utilis sit ac prorsus necessaria penitentia secreta pro peccatis occultis. Ergo plane negat cum ceteris Patribus morem fuisse Ecclesie decreto sancitum publice de peccatis occultis penitendi.



CAPUT II. Patres affirmant pro peccatis occultis penitentiam secreto factam sufficere; atque de illis morem Ecclesie fuisse secreto penitendi.

Argumenta quibus Patres negant morem fuisse Ecclesie decreto sancitum, publice de peccatis occultis penitendi, eadem probant pro peccatis occultis penitentiam  secreto factam sufficere. Etenim si qui ab uno correptus sese emendauerit, ille non debeat a duobus aut tribus corripi: et qui primo non obtemperans, sed duobus aut tribus paruerit, ille non debeat ab Ecclesia eiici, id est penitentia publica plecti; cum omnino necessaria sit penitentia, necesse est quoque ipsi penitentiam secreto factam sufficere. Unde patet morem Ecclesie fuisse de peccatis occultis secreto penitendi. Eamdem tamen questionem aliis argumentis manifestis demonstrabimus, ut omnis tollatur dubitatio.

Origenes in psalmum XXXuIII, homil. 2: »Si autem ipse sui accusator fiat, dum accusat semetipsum, et confitetur, simul euomit et delictum, atque omnem morbi digerit causam. Tantummodo circumspice  diligentius cui debeas confiteri peccatum tuum. Proba prius medicum cui debeas causam languoris exponere, qui sciat infirmari cum infirmante, flere cum flente, qui condolendi et compatiendi nouerit disciplinam: ut ita demum si quid ille dixerit, qui se prius et eruditum medicum ostenderit, et misericordem, si quid consilii dederit, facias, et sequaris: si intellexerit, et preuiderit talem esse languorem tuum, qui in conuentu totius Ecclesie exponi debeat, et curari, ex quo fortassis et ceteri edificari poterunt, et tu ipse facile sanari, multa hoc deliberatione, et satis perito medici illius consilio procurandum est.« En tria argumenta quibus Origenes affirmat morem Ecclesie fuisse de peccatis  occultis secreto penitendi.« 1. Non probat Origenes coram omnibus se reum confiteri, sed tantum coram medico perito et probato. Nunquid uero probandus esset medicus? Nunquid circumspiciendum esset peccatori, cui confiteretur peccatum, nisi mos Ecclesie fuisset secreto penitendi? Frustra respondetur, confessionem publicam a publica penitentia distingui: non minus enim pudori parceret penitentia publica, ex qua tunc temporis cuique licuisset, iudicare, aut homicidii crimen, aut adulterii, aut idololatrie commissum esse. 2. Iste medicus probatus dat consilium publice penitendi, et non preceptum: ergo nondum Ecclesie decreto sancita erat pro criminibus occultis publica penitentia: sed potius mos erat secreto penitendi: quia, ut ait Hieronymus  lib. I aduersus Iouinianum: »Ubi consilium datur, offerentis arbitrium est; ubi preceptum, necessitas est seruientis.« 3. Publice penitendi consilium datur solummodo in casu singulari: atqui, sicut exceptio firmat regulam, ita morem Ecclesie secreto penitendi pro criminibus occultis demonstrat casus singularis. Patres concilii Neocesariensis, can. 4: »Si quis proposuerit concupiscere mulierem ad dormiendum cum ipsa, eius autem desiderium ad opus non uenerit, uidetur esse a gratia liberatus.« Graue crimen est adulterium in corde commissum, et tamen Patres declarant penitentiam secreto factam sufficere, ac proinde morem fuisse Ecclesie de criminibus occultis secreto penitendi.

Hilarius Pictauorum episcopus in psalm. LI enarratione.  »Non enim confessio peccatorum nisi in huius seculi tempore est: dum uoluntati sue unusquisque permissus est, et per uite licentiam habet confessionis arbitrium, etc.« Confessionis autem causam addidit dicens: quia fecisti: auctorem scilicet uniuersitatis huius Dominum esse confessus, nulli alii docens confitendum quam qui fecit oliuam fructiferam spei misericordia in seculum seculi.

Basilius Magnus in homilia in psalmum XXXuII: »Proprium est hominum prudentium, ob ea que peccando admiserint presumpta quapiam cogitatione aut subreptione inimici non se efferre, sed pudore aspergi potius et erubescere, et ueluti stimulis conscientiam pertundere seque gerere submissius atque humiliari. Dauid igitur post hec ait: Rugiebam a  gemitu cordis mei, uel, secundum Aquilam, Fremebam a fremitu cordis mei. Non ut multis manifestus fiam, ore fatear, sed corde ipso clausis oculis tibi soli respicienti arcana mecum ipse rugiens, ostendo meos gemitus; non enim multis uerbis mihi opus ad confessionem, ad quam et cordis mei suspiria, et ex anime penetralibus imis ad te Deum meum transmissi questus satis existunt.«

Basilius in Regulis breuioribus, resp. ad interrogat. 229: »Omnino in peccatorum confessione eadem ratio est, que etiam in apertione uitiorum corporis. Ut igitur uitia corporis nequaquam quibusuis temere homines aperiunt, sed iis tantummodo etiam peccatorum confessio fieri debet, apud eos uidelicet  qui ea possint curare; consentaneum in modum illi quod scriptum est, uos qui firmiores estis, imbecillitates infirmiorum portate, hoc est tollite diligentia et cura uestra. Sic sanctus Hilarius et Basilius adeo secretam esse uolunt confessionem et penitentiam, ut coram Deo solo, et coram iis tantum qui curare possint, eam agendam esse dicant. Quare aperte affirmant morem Ecclesie fuisse de peccatis occultis secreto penitendi.

Gregorius Nyssenus in epistola canonica ad Letoium episcopum Melitinensem: »Qui autem latenti ablatione sibi alienum usurpat, si deinde per enuntiationem peccatum suum sacerdoti aperuerit, uitii studio in contrarium mutato egritudinem curabit: dico autem: largiendo que habet, ut dum que  habet profundit, se ab auaritie morbo liberum aperte ostendat. Sin autem nichil aliud, preterquam solum corpus habeat, iubet Apostolus per laborem corporalem ei morbo mederi. Dictionis autem ita habet contextus: Qui furabatur non amplius furetur: sed potius laboret bonum operans, ut possit ei largiri qui indiget.« Sanctus Gregorius Nyssenus in hac epistola canonica non suam, sed suorum patrum sententiam, atque canonicam referre testatur. Cur igitur qui latenti ablatione sibi alienum usurpauit, secundum canones non plectitur penitentia publica, sed ei sufficit penitentia secreto facta, nisi quia mos erat Ecclesie de peccatis occultis secreto penitendi?

Hilarius diaconus auctor sub Damaso papa in  Questionibus ex ueteri et Nouo Testamento utroque mixtim, quest. 52: »Et adhuc est aliquid quod deprehendit Nouatianus: Cur, inquit, corpus Domini tradunt eis quos nouerunt peccatores? Quasi possint ipsi accusatores esse, qui sunt iudices. Si autem accusati fuerint et manifestati, potuerunt abiici. Nam quis iudex accusantis sumat personam? Nam si ipse Dominus Iudam passus est quem sciebat furem esse, et ea que mittebantur exportare, nec eum qui accusatus non est, abiecit: hoc exemplo uti oportet, ut eum abiicere non liceat, qui publice detectus non fuerit. Nam nec iusto uiro competit aliquem accusare. Unde Mattheus, Ioseph cum esset, inquit, homo iustus, et nollet eam traducere, uoluit eam occulte dimittere. Iudas ergo cum esset inter discipulos,  contagione sua non eos maculauit, dissentientes utique a furtis eius, et Eucaristiam inter eos accipiens non polluit innocentes. Nec Dominus ei quem latronem sciebat, corpus suum denegabat, quia secundum Apostolum, Qui indigne sumit, gladium sibi sumit.« Hilarius diaconus contra Nouatianos morem Ecclesie catholice confirmat exemplo Christi, ut eum abiicere non liceat, qui publice detectus non fuerit: ergo mos erat Ecclesie de peccatis occultis secreto penitendi.

Ambrosius in psalmum XXXuII enarrat.: »Accusabatur et tacebat. Ducebatur ad mortem, et silentio se tegebat, ne nudaret pudorem. Intra se tamen loquebatur Deo, qui eam magis audiuit tacentem. Que si uoluisset loqui, forsitan non esset audita. Et tu ergo  qui proposuisti satisfacere pro delictis Domino Deo tuo, illi soli interiore corde te purga, illum contuere qui potest peccata diluere.« Hac exhortatione uti non potest sanctus Ambrosius, quin affirmet et morem Ecclesie fuisse de peccatis occultis secreto penitendi. Unde auctor ipsius uite testatur hunc morem tam diligenter seruasse, ut ceteris sacerdotibus bonum reliquerit exemplum. Quotiescunque, inquit, illi aliquis ad percipiendam penitentiam lapsus suos confessus esset, ita flebat, ut et illum flere compelleret. uidebatur etiam sibi cum iacente iacere. Causas autem criminum quas illi confitebantur, nulli nisi Domino soli apud quem intercedebat loquebatur: bonum relinquens exemplum posteris sacerdotibus, ut intercessores apud Deum sint, magis quam accusatores  apud homines. Nam et secundum Apostolum circa huiusmodi hominem confirmanda caritas est: quia ipse sui accusator est, nec exspectat accusatorem, sed preuenit, ut confitendo suum alleuet ipse delictum, nec habeat quod aduersarius criminetur. Ideoque Scriptura dicit: Iustus in principio sermonis accusator est sui. uocem enim eripit aduersario, et quasi dentes quosdam paratos ad predam criminationis infeste peccatorum suorum confessione confringit, dans honorem Deo, cui nuda sunt omnia, et qui uult uitam magis peccatoris quam mortem.

Ioannes Chrysostomus in homilia 20 in cap. u Genes.: »Scortator enim, uel adulter, uel qui aliud tale quiddam admisit, etiamsi omnes latere queat, nunquam tamen sic in tranquillitate uiuit, etc. Attamen  qui hec fecit, si uoluerit ut decet uti conscientie adiumento, et ad confessionem facinorum festinare, et medico ostendere ulcus, qui curet et non exprobret, atque ab illo remedia accipere, et soli ei loqui, nullo alio conscio, et omnia dicere cum diligentia, facile peccata sua emendabit. Confessio enim peccatorum abolitio etiam est delictorum.« Quid his uerbis clarius, quibus sanctus Ioannes Chrysostomus affirmat penitentia secreto facta, quelibet crimina, ut scorta, adulteria, et alia eiusdem generis qui alios latent, aboleri? Quidam putant, ita loqui Ioannem Chrysostomum, ex eo quod a predecessore suo Nectario episcopo Constantinopolitano sublatam fuisse penitentiam publicam arbitrentur. Sed primo refelluntur ipsismet I. Chrysostomi testimoniis qui publicam  penitentiam in suis homiliis apud Constantinopolim dictis predicauit, sicut optime demonstratur in ipsius uita Gallicana lingua scripta a Godefrido Hermantio theologo eruditissimo et socio sorbonico. 2. Nullius momenti potest esse ista obiectio, cum non dubium sit quin homilias in Genesim apud Antiochiam recitauerit, sicut homilias in Epist. ad Corinth. ubi penitentiam publicam pro peccatis publicis uiguisse sic declarat in homilia 28 in Ep. II ad Corinth.: »Iterum cum arcemus eos qui non possunt sacre mense participes esse, aliam fieri oportet precem, omnesque similiter humi iacere, etc.«

Sanctus Chrysostomus, in homilia 21, ad populum Antiochenum: »Contrarium Agonotheta noster facit,  non ipsum assumens circumducit, et dicit: Nunquis hunc accusat? Sed clamat, licet demones cum diabolo constituti ipsum accusent de turpissimis et occultis criminibus, non reiicio nec abominor, sed ab accusatoribus ipsum liberans, et ab iniquitate absoluens, sic ad certamina duco: nec immerito, etc. Nec hoc tantum est admirabile quod nobis peccata dimittit, uerum et quod ipsa non reuelat, nec manifesta facit, nec accedentes cogit in medio patrata edicere, sed soli sibi rationem reddere iubet, et sibi confiteri: Etenim ex secularibus iudicibus, si quis alicui captorum latronum, uel eorum qui sepulcra effodiunt diceret, ut peccata confiteretur, et a pena dimitteretur, omni certe promptitudine hoc suscepissent, salutis cupiditate pudorem contemnentes;  hic uero non hoc est, uerum et peccata dimittit, nec cogit presentibus quibusdam ipsa enuntiari: sed unum solum exigit ut ipse remissione fruens doni magnitudinem discat.

I. Chrysostomus in homilia 8 de Penitentia: »Probet autem seipsum homo, et sic de pane illo comedat, et de calice bibat. Non reuelauit ulcus, non in commune theatrum accusationem produxit. Non delictorum testes statuit: intus in conscientia astante nemine, preter eum, qui cuncta uidet, Deum, qui et scrutatur et de peccatis iudicat, et omnium uitam quasi lance quadam librat, iudicium peccatorum statuens, et uitam omnem recogitans in mentis iudicium peccata deducito, reforma quod deliquisti, atque sic pura conscientia sacram attinge mensam,  particepsque sancti sacrificii fias. Hec mente retinentes, et omnium que de luxuria diximus recordati, quantaque his pena posita sit, qui incontinenter et minus pudice respiciunt in mulieris faciem, et pre gehenna Dei timorem et caritatem habentes ante oculos, nosmetipsos hinc inde purgantes sic sacris mysteriis propinquemus, ne in iudicium damnationemque nobis fiant, sed in salutem et anime sanitatem fiduciamque continuam salutis huius suscipiamus.«

In homilia 10 de Penitentia, que non recte inscribitur 9 in editis: »Quamuis in extrema canitie peccaueris, ingredere, penitentiam age: medicine locus est hic, non iudicii; non penas exigens, sed peccatorum remissionem tribuens. Deo solum dic peccatum tuum: Tibi soli peccaui, et malum coram  te feci, et dimittitur peccatum tuum.«

In sermone de Phariseo et publicano: »Itaque admoneo ut confitearis peccata tua. Neque enim te ad theatrum conseruorum tuorum, nec te cogo ea hominibus enuntiare: conscientiam tuam Deo expone, ei ostende facta et uulnera et ab eo medicinam pete: ostende te non exprobranti, sed curanti.«

In homilia 31 in Ep. ad Hebreos: »Ne nos tantum dicamus peccatores, sed etiam peccata recenseamus, unumquodque enumerantes. Non tibi dico ut ea in publicum proferas, neque apud alios accuses, sed ut pareas Prophete dicenti: Reuela Domino uiam tuam, apud Deum confitere peccata tua.«

In homilia 36, in Actus apostolorum: »Quid igitur  si grauiter offenderim? Cessa offendere, et lacrymas funde, et ita accede, et statim inprimis inuenies illum propitium. Dic solum, offendi, dic ex animo, et pura mente: et soluta sunt omnia. Non adeo cupis dimitti peccata tua, sicut illa cupit peccata tua dimitti.« uide eadem in homilia 5, de incomprehensibili Dei Natura; conc. 4, de Lazaro; homil. 2 in psal. L, et in homilia, Quod non peccata euulganda sunt. uide quoque Cassianum I. Chrys. discipulum in collat. XX, cap. 8. Que omnia demonstrant morem fuisse Ecclesie, de peccatis occultis secreto penitendi.

Innocentius I, in epistola ad Exuperium episcopum Tolosanum, cap. 4: »Et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum  uirorum manere uideantur. Super hoc Christiana religio adulterium in utroque sexu pari ratione condemnat. Sed uiros suos mulieres non facile de adulterio accusant, et non habent latentia peccata uindictam: uiri autem liberius uxores adulteras apud sacerdotes deferre consueuerunt, et ideo mulieribus prodito earum crimine denegatur: uirorum autem latente commisso, non facile quisquam ex suspicionibus abstinetur. Qui utique submouebitur, si eius flagitium detegatur. Cum ergo par sit causa, interdum, probatione cessante, uindicte ratio conquiescit.« Quare plures uiri adulterantes penitentia publica non plectuntur? Quia non habent, inquit, latentia peccata uindictam, uirorum latente commisso. Ergo mos erat Ecclesie de peccatis occultis secreto  penitendi.

Bacchiarius in epistola ad Ianuarium. »Sed pretermissis his plangatur defunctus, sepeliatur mortuus: id est, partim nostro labore, partim uerecundie sue confusione peccatum eius celetur, et auferatur e medio: nos autem consolationis linteamina, et celestis spei pigmenta tribuamus. Ipse autem intra sepulcrum secreti sui confusus peccati pudore, contineat se: ibi conscientie sue uerme laceretur, qui totus in eo putredines obligat peccatorum.« Nonne illa est penitentia secreto facta? Quam tamen pro adulterio nefando sufficere existimat Bacchiarius, cuius opuscula laudat Gennadius in Catalogo illustrium uirorum.

Augustinus in psalmum XXXI: »Pronuntiabo aduersum  me iniustitias meas Domino, et tu remisisti impietatem cordis mei. Dixi. Quid dixisti? Non iam pronuntiat, sed promittit se pronuntiaturum, et ille iam dimittit. Attendite, fratres: magna res, dixi, Pronuntiabo. Non dixi, Pronuntiaui, et tu dimisisti: quia eo ipso quod dixit, Pronuntiabo, ostendit quia nondum pronuntiauerat, sed corde pronuntiauerat. Hoc ipsum dicere, Pronuntiabo, pronuntiare est: ideo et tu remisisti impietatem cordis mei. Confessio uero mea ad os nondum uenerat. Dixeram enim, Pronuntiabo aduersum me, uerumtamen Deus audiuit uocem cordis mei. uox mea in ore nondum erat, sed auris Dei iam in corde erat.« Nulla secretior penitentia cogitari potest, quam  tamen sufficere arbitratur sanctus Augustinus, cum peccatum a Deo dimissum esse agnoscat.

In serm. 44 in Euangelium Ioannis: Qui uiderit mulierem ad concupiscendum eam, iam mechatus est in corde suo. Nondum accessit corpore, consensit in corde; mortuum intus habet, nondum extulit. Et fit, ut nouimus, ut quotidie homines se experiuntur aliquando audito uerbo Dei, tanquam Domino dicente, Surge, condemnatur consensus ad iniquitatem, respiratur in salutem et iustitiam. Surgit mortuus in domo, reuiuiscit in cogitationis secreto, facta est ista resurrectio anime mortue intus: intra latebras conscientie, tanquam intra domesticos parietes.« Pluribus aliis in locis eodem modo loquitur. uerbi gratia: In sermone 44 de  uerbis Domini: »Si uero adhuc peccatum conceptum est, et non processit in factum, peniteat, corrigatur cogitatio, surgat mortuus intra domum conscientie.« Quomodo fit ista resurrectio anime mortue intus, in cogitationis secreto, intra domum conscientie, intra latebras conscientie, tanquam intra domesticos parietes, nisi penitentia secreto facta? et cur non adhibetur publica? Quia, inquit Augustinus, mortuum intus habet et nondum extulit, id est, crimen nondum est publicum. In sermone 15 de uerbis Domini: »Peccantes coram omnibus corripe, ut ceteri timorem habeant. Certe si quis, quod solum est uerum, distinguit tempora, et soluit questionem, uerum est. Si peccatum in secreto est, secreto corripe. Si peccatum publicum est et apertum,  publice corripe, ut ille emendetur, et ceteri timeant. Et in sermone sequenti quenam sit Ecclesie disciplina manifeste declarat his uerbis: »Ergo corripienda sunt secretius, que peccantur secretius. Distribuite tempora, et concordat Scriptura. Sic agamus, et sic agendum est, non solum quando in nos peccatur, sed quando peccatur ab aliquo, ut ab altero nesciatur, in secreto arguere, ne uolentes publice arguere, prodamus hominem. Nos uolumus corripere, et corrigere, quid si inimicus querit audire quid puniat? Nouit enim nescio quem homicidam episcopus, et alius illum nemo nouit. Ego uolo illum publice corripere, et tu queris inscribere. Prorsus nec prodo, nec negligo. Corripio in secreto, pono ante oculos Dei iudicium, terreo cruentam conscientiam,  persuadeo penitentiam. Hac caritate prediti esse debemus. Unde aliquando homines reprehendunt nos, quod quasi non corripiamus, aut putant nos scire quod nescimus, aut putant nos tacere quod scimus. Sed forte quod scis et ego scio, sed non coram te corripio, quia curare uolo non accusare. Sunt homines adulteri in domibus suis, in secreto peccant, aliquando nobis produntur ab uxoribus suis plerumque zelantibus, aliquando maritorum salutem querentibus. Nos non prodimus palam, sed in secreto arguimus. Ubi contigit malum, ibi moriatur uulnus.« Itaque sanctus Augustinus frequenter docet morem Ecclesie fuisse de criminibus occultis secreto penitendi.

 Cassianus in collat. XX, de fine penit., cap. 5: »Quamobrem uerissimus examinator penitentie et indulgentie iudex in conscientia residet nostra, qui absolutionem reatus nostri ante cognitionis et iudicii diem adhuc nobis in hac carne commorantibus detegit, et satisfactionis ac remissionis gratiam pandit.«

Petrus Chrysologus in sermone 24: »Petrus et Paulus principes fidei Christiane notitiam nominis Christi toto orbe diffuderunt: Mulier accedendi ad Christum prima tradidit disciplinam: mulier prima dedit formam quomodo peccator tacita confessione deleat sine confusione peccatum: quomodo delinquens soli Deo cognitus de reatu nudare apud homines uerecunda conscientia non cogatur: quomodo  homo possit uenia iudicium preuenire.« Hec est Ecclesie disciplina, de peccatis occultis secreto penitendi, cuius mulier prima dedit formam, et quam deinceps Patres unanimi consensu predicarunt.

Patres concilii uasensis II, can. 8: »Quod si se tantum episcopus alieni sceleris conscium nouit, quandiu probare non potest, nichil proferat; sed cum ipso ad compunctionem eius secretis correptionibus elaboret.«

Leo I, in epistola ad uniuersos episcopos per Campaniam, Samnium et Picenum constitutos: »Illam etiam contra apostolicam regulam presumptionem, quam nuper agnoui a quibusdam illicita usurpatione committi, modis omnibus constituo  submoueri; de penitentia uidelicet, que ita a fidelibus postulatur, ne de singulorum peccatorum genere libelli scripta professio publice recitetur: cum reatus conscientiarum sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non ueretur: tamen quia non omnium huiusmodi sunt peccata, ut ea que penitentiam poscunt, non timeant publicare, remoueatur tam improbabilis consuetudo, ne multi a penitentie remediis arceantur, dum aut erubescunt, aut metuunt inimicis suis sua facta reserari, pro quibus possint legum constitutione percelli. Sufficit enim illa confessio que primum Deo offertur, tunc etiam sacerdoti qui pro delictis  penitentium peccator accedit. Tunc enim demum plures ad penitentiam poterunt prouocari, si populi auribus non publicetur conscientia confitentis.« Quamuis sanctus Leo loquatur de confessione publica, hoc tamen simul intelligi debet de penitentia publica, que non minus parcebat pudori quam confessio publica: et que ex occultis crimina tam publica reddebat, ut ab ea eximerentur, quibus timendum esset ne inimicis facta reserarentur, pro quibus poterant legum constitutione percelli; sicut probat canon 34 epistole sancti Basilii ad Amphilochium. Cum igitur eadem prorsus mala oriantur ex confessione et penitentia publica, fatendum est penitentiam publicam pro occultis criminibus a  sancto Leone uocari contra apostolicam regulam presumptionem, et improbabilem consuetudinem, que nullo unquam Ecclesie decreto firmata fuit. Quamobrem constat penitentiam secreto factam pro criminibus occultis sufficere, atque morem Ecclesie fuisse de iis secreto penitendi.

Gennadius lib. de ecclesiasticis Dogmatibus, cap. 53: »Sed et secreta satisfactione solui mortalia crimina non negamus.«

Iulianus Pomerius lib. II de uita contemplatiua, cap. 7: »Porro illi, quorum peccata humanam notitiam latent, nec ab ipsis confessa, nec ab aliis publicata, si ea confiteri aut emendare noluerint, Deum quem habent testem, ipsum habituri sunt et ultorem. Et quid eis prodest humanum uitare  iudicium, cum si in malo suo permanserint, ituri sint in eternum, Deo tribuente, supplicium. Quod si ipsi iudices fiant, et ueluti sue iniquitatis ultores hic in se uoluntariam penam seuerissime animaduersionis exerceant, temporalibus penis mutabunt eterna supplicia: et lacrymis ex uera cordis compunctione fluentibus restinguent eterni ignis incendia.« Quandoquidem si ipsi iudices fiant, preueniunt iudicium Ecclesie de penitentia publica, manifestum est ipsis sufficere penitentiam secreto factam. Illud etiam perspicuum est ex eo quod postea cum clericorum penitentia, quam omnes norunt tunc temporis non fuisse publicam, eorum penitentiam coniungat, atque utramque eodem modo sic describat: »Quapropter Deum sibi facilius placabunt  illi qui non humano conuicti iudicio, sed ultro crimen cognoscunt: qui aut propriis illud confessionibus produnt, aut nescientibus aliis quales occulti sunt, ipsi in se uoluntarie excommunicationis sententiam ferunt, et ab altari cui ministrabant, non animo, sed officio separati, uitam tanquam mortuam plangunt, certi quod reconciliato sibi efficacis penitentie fructibus Deo, non solum amissa recipiant, sed etiam ciues superne ciuitatis effecti, ad gaudia sempiterna perueniant.« Itaque mos erat Ecclesie de peccatis occultis secreto penitendi.

Cesarius Arelatensis episcopus in homilia que inscribitur 44, tom. II Bibl. Patrum, p. 349: »Admoneo, fratres, in conspectu Dei . . . . . Si autem agit penitentiam ex toto corde, sed si agat ueram penitentiam;  ubi Deus uidit sicut cor Dauid, quando increpatus a propheta, grauiter et post comminationes terribiles Dei exclamauit dicens: Peccaui, et mox audiuit, Dominus abstulit peccatum tuum. Quantum ualent tres syllabe? tres enim syllabe sunt: Peccaui: sed in istis tribus syllabis flamma sacrificii cordis eius ad celum ascendit.« Hec homilia in quibusdam codicibus mss. tribuitur Augustino, in aliis Ambrosio. Sed a quocunque auctore catholico hec dicta sint, illa significant pro criminibus etiam grauissimis penitentiam secreto factam sufficere.

Laurentius Nouariensis episcopus in homilia de penitentia: »Si est in te prudentia, si habes consilium et proprium mentis arbitrium: Deus in te est.  Ipse tibi erit penitentia, et fons et baptisma et remissio, qui nunquam in te nec desinit, nec deficit. Quid ambiguus estuas? Quid resolueris animo, et inter inepta tedia conscientie tue fatigatus torpescis? peccasti post fontem, lapsus es post baptisma, fecisti crimen post indulgentiam generalem, quid nunc perit iam spes? nunquid intercepta est retributio? . . . Ex illa die illaque hora qua egressus de lauacro, ipse tibi es fons iugis, et diuturna remissio. Non opus habes doctore, nec dextra sacerdotis. Mox ut ascendisti de sacro fonte, uestitus es ueste alba, et unctus es unguento mystico: facta est super te inuocatio, et uenit super te trina uirtus, que uas nouum hac noua perfudit doctrina. Exinde teipsum statuit tibi iudicem et arbitrum; deditque tibi notitiam,  ut possis ex te discere bonum et malum: id est, inter meritum et peccatum. Et quia non poteras, manens in membris corporisque compage liber existere a peccato, immunisque esse a noxa, post baptisma remedium tuum in te ipso statuit, remissionem in arbitrio tuo posuit, ut non queras sacerdotem, cum necessitas efflagitauerit. Sed ipse iam ac si scitus perspicuusque magister errorem tuum intra te emendes, et peccatum tuum penitudine abluas. Itaque desinat duritia, cesset desperatio, desinat ignauia, fons nunquam deficit, aqua intus est: ablutio in arbitrio est: sanctificatio in solertia est, remissio in rore lacrymarum. Nolite soluere in segnitiem: fons est in homine conseruatus perpetua penitudo. Ibi est penitentia ad uocem Baptiste qui  sic uociferatur in eremo, et penetrabili clamore desertas hominum mentes exaggerat dicens: Penitentiam agite, appropinquabit enim regnum celorum. Nemo potest superni imperii habere apicem, habere fastigium; nisi fuerit penitentie suffragio fultus. Ad regni superni penetrabilia non peruenit quisquam, nisi egerit penitentiam. Repetit adhuc Baptista: Ego, inquit, baptizo uos aqua in penitentiam; sed alter est post me ueniens, qui uos baptizabit in Spiritu sancto et igni. Noli tu iam querere neque Ioannem neque Iordanem. Ipse tibi esto Baptista. Pollutus es post lauacrum, uitiata sunt uiscera tua, contaminata est anima? Tinge te in aqua penitentie, ablue te abundantia lacrymarum, exuberet fons compunctionis  in extis tuis: exundent aque uiue in fibris tuis. Para te uenienti Domino, et ipse baptizabit in Spiritu sancto et igni, habens uentilabrum in manu sua: quod est inspectio uel ponderatio penitudinis ac peccati. Ipse perpendit in te utrumque pondus; ipse conspicit in te molem, et molem: unam penitentie, unam pestilentie. Et penitentie quidem fructus, ac si triticum, congerit in tuum profectum: peccata uero tua, quasi pestilentie paleas, comburit igni inexstinguibili. Hec est priuata remissio, intimo corde prouocata, et penitudine acquisita.« Quot uerba, tot argumenta, quibus probatur penitentiam pro criminibus occultis secreto factam sufficere, atque morem Ecclesie fuisse de peccatis occultis secreto penitendi.

 Gregorius, lib. Iu Moralium, in cap. III B. Iob, cap. 15: »In tenebras ergo diem uertimus, cum nosmetipsos districte punientes, ipsa delectationis praue blandimenta per districta penitentie lamenta cruciamus, et cum flendo insequimur, quidquid in corde taciti ex delectatione peccamus. Quia enim fidelis quisque cogitationes in iudicio exquiri subtiliter non ignorat, Paulo attestante, qui ait: inter se inuicem cogitationum accusantium, aut etiam defendentium; semetipsum introrsus discutiens, ante iudicium uehementer examinat, ut districtus iudex eo iam tranquillius ueniat, quo reatum suum, quem discutere appetit, iam pro culpa punitum cernit.« Deinde hanc penitentiam secreto factam sufficere, satis superque confirmat comparatio quam sanctus  Gregorius in toto capite sequenti instituit inter penitentiam que fiet maxime publica in die extremi iudicii, et aliam spontaneam que tunc in hac uita agitur a plurimis, qui intra latebras conscientie semetipsos diiudicant, ut non utique in die manifestationis a Domino iudicentur.

Gregorius, lib. Pastoralis cure, part. III, admonit. 8: »Aliter admonendi sunt impudentes, atque aliter uerecundi. Illos namque ab impudentie uitio non nisi increpatio dura compescit. Istos autem plerumque ad melius exhortatio modesta componit. Illi se delinquere nesciunt, nisi etiam a pluribus increpentur: istis plerumque ad conuersionem sufficit quod eis doctor mala sua saltem leniter ad memoriam reducit. Illos melius corrigit qui inuehendo  reprehendit; istis autem maior profectus adducitur, si hoc quod in eis reprehenditur, quasi ex latere tangatur. Quod postea ostendit exemplo Dei et Pauli; cuiusque rei hanc affert rationem, ut inquit, et illorum culpas increpatio dura detegeret, et horum negligentiam mollior sermo uelaret.« Publica igitur penitentia impudentibus necessaria est, quorum crimina increpatione dura deteguntur; occulta uero penitentia sufficit uerecundis quorum peccata molliori sermone uelantur.

In admonitione 30: »Sepe enim misericors Deus eo citius peccata cordis abluit, quo hec exire ad opera non permittit: et cogitata nequitia quanto citius soluitur, quia effectu operis districtius non ligatur. Unde recte per Psalmistam dicitur: Dixi:  pronuntiabo aduersum me iniustitias meas Domino, et tu remisisti impietatem cordis mei. Qui enim impietatem cordis subdidit, quia cogitationum iniustitias pronuntiare uellet indicauit. Denique ait, pronuntiabo aduersum me iniustitias meas. Dumque ait: Dixi, Pronuntiabo, atque illico adiunxit, et tu remisisti, quam sit super hec facilis uenia ostendit. Et dum se adhuc petere promittit, hoc quod petere se promittebat, obtinuit: quatenus quia usque ad opus non uenerat culpa, usque ad cruciatum non perueniret penitentia, sed cogitata afflictio mentem tergeret, quam nimirum tantummodo cogitata iniquitas inquinasset.«

In admonitione 32: »Rursumque admonendi  sunt, ut si mali esse non metuunt, erubescant saltem uideri quod sunt. Plerumque enim culpa dum absconditur, effugatur: quia dum mens erubescit uideri quod tamen esse non timuit, erubescit quandoque esse quod fugit uideri.« Sic pluribus testimoniis delarat sanctus Gregorius uerecundis quorum peccata occulta sunt, penitentiam secreto factam competere atque sufficere, et ideo morem Ecclesie fuisse de peccatis occultis secreto penitendi.

Ioannes, abbas Raithu, ad quem scripsit epistolam Ioannes Climacus, in suis Scholiis ad quintum gradum I. Climaci, et in hec uerba: securaque cuiusque sui cura. »Quia, inquit, de nullo terreno curat, sed pro se sibi sollicita, quomodo sibi Deum reconciliet, et salutem perditam per peccatum inueniat,  penitendo et lugendo festinat. Et pro se sollicita, et pro se diiudicata sit, quia omnia que sunt mundi, et se ipsum puniendo contemnit, qui est penitens, et uigilanter ab omni iudicio se dignum cernit. Per se igitur cogitatio diiudicata est, quia aliquo alio ad diiudicationem non eget, sed qui est penitens, ipse sui ipsius iudex et uindex est.«

Eligius, Nouiomensis episcopus, in homilia de filio prodigo: »uos etiam, fratres, post exhortationem quam habuimus ad penitentes, mecum admoneo ut unusquisque nostrum recurrat ad conscientie sue secreta, et interroget semetipsum qualiter per totum annum, maxime his sacris diebus, conuersatus est. Et si inuenerit in corde suo spinas et tribulos delictorum, studeat auxiliante Deo quantocius  euellere, et euellendo eradicare, hisque eradicatis fodiat uomere salutari, ac stercora, id est, bona opera immittat, ut possit facere fructum: et si uel hodie puriter confessus ac deuote conuersus fuerit ut ualeat dignus interesse solemnitati presentis diei, que quia in ea Dominus cum apostolis suis cenauit, Cena uocatur. uideat summopere ut sacramenta corporis et sanguinis Domini digne recipere queat; quatenus potius salutem quam damnationem acquirat, etc. Non ergo abhorreamus penitentes istos propter magnitudinem scelerum suorum; quia potest fieri quod multi sunt inter nos qui peiora commiserint.« Quare igitur qui forsan peiora commisit quam penitentes publici, et qui in corde suo spinas et tribulos delictorum inuenit, si uel hodie  puriter confessus ac deuote conuersus fuerit, dignus ualet interesse solemnitati et quidem cene Domini; nisi quia mos Ecclesie erat de peccatis occultis secreto penitendi?

In homilia 15 de utriusque agni Paschalis esu: »Quicunque ergo uestrum his quadragenum dierum obseruationibus penitentiam et confessionis sue debitum se exercuisse recolit, agat Domino gratias: et quidquid templum Dei uiolando in se destruxerit, non desperet, sed cito de malo iniquitatis sue consurgat. Non enim quod peccat, sed quod in peccato perseuerat, Deo odibilis est. Ut ergo uerbis Domini secundum Marcum utar, quibus dicit: Quod dico, omnibus dico, uigilate: similiter, quod  dico, omnibus uobis dico: clericis, laicis ac sanctimonialibus: ut quidquid se recolit inuidie, aut detractionis, odii quoque et fornicationis siue incestus, uel periurii, ceterorumue uitiorum contagione attactum, saltem hodie per diuine salutis medicamentum, inquantum preualet, se purificare procuret. Confiteatur aduersum se iniustitiam suam Domino ut remittat impietatem cordis sui, et reliquie cogitationum eius diem festum agent Domino. Tunc enim reliquie cogitationis diem festum agunt Domino, quando peccator quilibet post prius datam confessionem, se cohibere pollicetur ab iniquitate sua, totusque prorumpit in lacrymas et in affectionem cordis, quoniam cor contritum et humiliatum Deus non spernit: huiusmodi festiuitas angelis exsultantibus  fit, ueritate attestante que ait: Quoniam gaudium est in celo super uno peccatore coram angelis Dei.« Cum mox sanctus Eligius conuertat sermonem ad publicos penitentes, patet peccatores occultos allocutum esse, et eos quidem quos notat incesti crimen forsan perpetrasse: affirmat nichilominus illo cito posse de malo iniquitatis sue consurgere; ita ut, si confiteantur aduersum se iniustitiam suam Domino, ipse remittet impietatem; reliquie cogitationum diem festum agent Domino, hec festiuitas angelis exultantibus celebranda sit: atque hoc eodem die per diuine salutis medicamentum se purificaturi sint.

Hec sunt testimonia Patrum iuxta seriem temporum usque ad Theodorum archiepiscopum Cantuariensem  deducta; que omnia demonstrant pro peccatis occultis penitentiam secreto factam sufficere, atque morem Ecclesie fuisse de iis secreto penitendi.



CAPUT III. Patres testantur penitentiam publicam pro publicis tantum criminibus ab Ecclesia canonice fuisse statutam.

Non necesse est ostendere Tertullianum in libro de Penitentia, et Cyprianum in suis epistolis, de penitentia publica ut imperata, nonnisi ob publica crimina locutos esse. Quod satis superque declarauit Nicolaus Rigaltius, uir omnium eruditissimus, qui illos Patres suis notis illustrauit.

Origenes in Iosue homil. 21: »Sed sicut dicitur  de zizaniis, ne forte eradicantes zizania simul cum illis eradicetis et triticum: ita etiam super iis dici potest in quibus uel dubia uel occulta peccata sunt. Neque enim dicimus de iis qui manifeste et euidenter criminosi sunt, ut non de Ecclesia expellantur.« Et paulo post: »Ergo quia non possumus eiicere istos qui nos conculcant, eos saltem quos possumus, quorum peccata manifesta sunt. Ubi enim peccatum non est euidens, eiicere de Ecclesia neminem possumus, ne forte eradicantes zizania, eradicemus simul cum ipsis etiam triticum.« Si, ubi peccatum non est euidens, presules de Ecclesia neminem possunt eiicere, liquet id quod supra dixit Origenes, eos solummodo qui manifeste et euidenter criminosi  sunt ab Ecclesia expelli, atque ideo penitentiam publicam pro publicis tantum criminibus ab Ecclesia fuisse statutam.

Origenes in Iudicum cap II, homil. 2: »Et, ut mihi uidetur, dupliciter etiam nunc traduntur homines de Ecclesia in potestatem Zabuli: uno modo quo superius diximus, cum delictum eius manifestum fit Ecclesie, et per sacerdotes de Ecclesia pellitur, ut notatus ab omnibus erubescat, et conuerso eueniat illi quod sequitur, ut spiritus saluus fiat in die Domini nostri Iesu Christi. Alio autem modo quis traditur Zabulo, cum peccatum eius manifestum non fit hominibus, Deus autem qui uidet in occulto, perspiciens eius mentem, et animam uitiis ac passionibus seruientem, et in corde eius non solum amorem  seculi, sed aut auaritiam, aut libidinem, aut iactantiam, uel alia huiusmodi, istum talem ipse Dominus tradit Satane.« Hec manifesta duplicis excommunicationis publice et occulte distinctio, manifeste ostendit publicam penitentiam pro publicis tantum criminibus fuisse statutam.

Origenes in Mattheum tractat. XXXu: »Propter hoc enim et in Ecclesia Christi consuetudo tenuit talis, ut qui manifesti sunt in magnis delictis, eiiciantur ab oratione communi, et ne modicum fermentum non ex corde mundo orantium totam unitatis conspersionem et consensus corrumpat. Talis est igitur consuetudo in Ecclesiis Christi, ut peccatores eiiciantur ab Ecclesia, et agant penitentiam publicam; non quia magna delicta commiserunt, sed  quia manifesti sunt in magnis delictis.« Sic Origenes sepius declarat publicam penitentiam pro publicis tantum criminibus ab Ecclesia fuisse statutam.

Patres concilii Neocesariensis, can. 9: »Quod si de se non fuerit ipse confessus, et argui manifeste nequiuerit, potestatis sue iudicio relinquatur.«

Basilius, in epist. 246: »Necesse est canonibus a Domino sancitis tradi. Scriptum est enim: Si deliquerit frater tuus, inter te et illum, illum corripe; quod si te non audiet, assume tibi alium: quod si ne sic audiet, dic Ecclesie: quod si neque Ecclesiam audiet, sit tibi de cetero tanquam ethnicus et publicanus. Hoc ipsum in ipso factitatum fuit. Simul accusatus et delatus est: coram uno atque altero  reprehensus est: tertio in facie Ecclesie. Quocirca cum simus ipsi contestati, neque nobis acquieuit; deinceps esto excommunicatus, et toti Ecclesie denuntiatur, ne ipsum admittant.« Canonibus a Domino sancitis ille non traditus fuit, nisi cum pertinacia ipsius crimen in publicum protulerit; et hoc non aliter fieri debuisse affirmat sanctus Basilius. Cum ergo canones Ecclesie a canonibus Domini non sint diuersi, fateatur quisque necesse est publicam penitentiam ob crimina tantum publica ab Ecclesia fuisse statutam.

Hilarius diaconus in Epistola Pauli ad Corinthios I cap. u: »Cognito opere isto pellendum illum fuisse de cetu fraternitatis. Omnes enim crimen eius sciebant, et non arguebant, publice enim nouercam  suam loco uxoris habebat. In qua re neque testibus opus erat, neque tergiuersatione aliqua poterat tegi crimen.«

Et in Questionibus ex ueteri et Nouo Testamento, utroque mixtim, quest. 102: »Hinc est unde Apostolus plebem Corinthiorum arguit, propterea quod illum qui publice uxorem patris habebat, non corriperent aut euitarent, ut se emendaret, dicens: Nescitis quia modicum fermentum totam massam corrumpit? Cum enim non esset dux aliquis aut prepositus Ecclesie, plebis erat corripere eum quem uidebant tam turpiter et obscene inter eos conuersari. Ac per hoc quasi consentientes eos crimini eius Apostolus arguit. Nec enim in hac re accusatore opus erat, aut testibus. Publice enim nouercam suam  loco uxoris habebat.« Expressa omnino est publice penitentie ratio, quam Hilarius refert. »Omnes enim, inquit, crimen eius sciebant. Publice nouercam suam loco uxoris habebat. In qua re neque testibus opus erat, neque tergiuersatione aliqua poterat tegi crimen.«

Ioannes Chrysostomus in caput Matth. XII, homil. 82: »Sed facillimum est, dicet aliquis, inuidos accusare: dicendum autem est quomodo hoc morbo liberabimur. Quomodo igitur ne ueneno suo nos inficiat, faciemus? Si dabimus operam ut quemadmodum fornicatori nefas ad ecclesiam ingredi, sic inuido quoque.« I. Chrysostomus inuidiam que ueneno suo alios inficit, id est, que publica est, et aliis scandalo, penitentia publica puniendam esse  contendit, quam tamen non iudicat esse necessariam pro scortis et adulteriis occultis, sicut supra ostendimus. Quare aperte testatur penitentiam publicam pro publicis tantum criminibus ab Ecclesia fuisse statutam.

Augustinus in homilia ultima: »Iudicet ergo seipsum homo in istis uoluntate dum potest, et mores conuertat in melius, ne cum non poterit, etiam preter uoluntatem a Domino iudicetur. Et cum in se protulerit seuerissime medicine sententiam, ueniat ad antistites, per quos illi in Ecclesia claues ministrantur, et tanquam bonus incipiens iam esse filius, maternorum membrorum ordine custodito a prepositis sacrorum accipiat satisfactionis sue modum, ut in offerendo sacrificio cordis contribulati, deuotus  et supplex, id tamen agat quod non solum illi prosit ad recipiendam salutem, sed etiam ceteris ad exemplum: ut si peccatum eius non solum in graui eius malo, sed etiam in scandalo est aliorum, atque hoc expedire utilitati Ecclesie uidetur antistiti, in notitia multorum, uel etiam totius plebis agere penitentiam non recuset: non resistat, non lethali et mortifere plage per pudorem addat tumorem.« Ut igitur antistes penitentiam publicam peccatori indicat, non sufficit ut peccatum eius sit in graui malo, sed etiam in scandalo aliorum, id est publicum.

Augustinus in lib. III contra epistolam Parmeniani, cap. 2: »Ad hoc enim et ipse Apostolus ait, Si  quis frater nominatur. In eo quippe quod ait, Si quis, nichil aliud uidetur significare uoluisse, nisi eum posse tali modo salubriter corrigi, qui inter dissimiles peccat, id est, inter eos quos peccatorum similium pestilentia non corrumpit. In eo uero quod ait, nominatur, hoc nimirum intelligi uoluit, parum esse ut sit quisque talis, nisi etiam nominetur, id est, famosus appareat; ut possit omnibus dignissima uideri, que in eum fuerit anathematis prolata sententia. Ita enim et salua pace corrigitur, et non interfectorie percutitur et medicinaliter uritur.«

Augustinus in sermone 41, de Sanctis: »Pro capitalibus uero criminibus non hoc solum sufficit, sed addende sunt lacryme, rugitus et gemitus, continuata longo tempore ac protracta ieiunia, et largiores  eleemosyne erogande, ultro nos ipsos a communione Ecclesie remouentes, in luctu et in tristitia multo tempore permanentes, et penitentiam etiam publice agentes. Quia iustum est ut qui cum multorum destructione se perdiderit, cum multorum edificatione se redimat.

Augustinus in Enchiridio ad Laurentium, cap. 65. »uerum quia plerumque dolor alterius cordis occultus est alteri, neque in aliorum notitiam per uerba uel quecunque alia signa procedit, cum sit coram illo cui dicitur, Gemitus meus a te non est absconditus; recte constituuntur ab iis qui Ecclesie presunt, tempora penitentie, ut fiat etiam satis Ecclesie, in qua remittuntur ipsa peccata.« Penitentia publica agitur, ut fiat satis Ecclesie. Porro nullus  satisfacere censetur, nisi qui iniuriam intulit, et talem qualis est satisfactio. Si igitur satisfactio debet esse publica, necesse quoque est ut publica fuerit iniuria.

Augustinus, lib. de Correptione et Gratia, cap. 16: »Peccantes coram omnibus corripe, ut ceteri timorem habeant.« Quod de his peccatis accipiendum est que non latent, ne contra Domini sententiam putetur locutus. Itaque frequenter sanctus Augustinus testatur penitentiam publicam pro publicis tantum criminibus ab Ecclesia fuisse statutam.

Iulianus Pomerius, lib. II de uita contemplatiua, cap. 7: »Ea autem crimina quorumlibet si ipsis criminosis confiteri nolentibus undecunque claruerint, quecunque non fuerint patientie leui medicamento  sanata, uelut igni quodam pie increpationis urenda sunt et curanda. Quod si nec sic quidem equanimiter sustinentis ac pie increpantis medela profecerit in eis qui diu portati et salubriter obiurgati corrigi noluerint, tanquam putres corporis partes debent partes debent ferro excommunicationis abscindi: ne sicut caro nobis emortua, si abscissa non fuerit, saltem relique carnis putredinis sue contagione corrumpit: ita isti qui emendari despiciunt, et in suo morbo persistunt, si moribus deprauatis in sanctorum societate permanserint, eos exemplo sue perditionis inficiant.« Propter scandalum quod aliis iniiciunt, ab Ecclesia expelluntur. Ergo quia ipsorum crimen erat publicum. Et quoniam  declarat illos non debere excommunicari, nisi postquam diu portati et salubriter obiurgati noluerint corrigi, et exemplo sue perditionis alios infecerint, clare ostendit penitentiam publicam pro publicis tantum criminibus ab Ecclesia fuisse statutam.

Cesarius Arelatensis in homilia 1: »Si uero quisque conscientiam suam interrogans, facinus aliquod capitale commisit, aut si fidem suam falso testimonio expugnauit ac prodidit, aut sacrum ueritatis nomen uiolauit, si ueram baptismi tunicam, et speciosam uirginitatis holosericam ceno commaculati pudoris infecit, si in semetipso nouum hominem nece hominis occidit, si per augures, et diuinos, atque incantatores captiuum se diabolo tradidit: hec et eiusmodi commissa expiari penitus communi et mediocri,  licet secreta, satisfactione non possunt; sed graues cause grauiores et acriores publicas curas requirunt, ut qui cum plurimorum afflictione se perdidit, simili modo cum plurimorum edificatione se redimat.« Illa est certissima publice penitentie ratio, quam Patres sepissime repetunt, ut qui cum plurimorum afflictione et destructione se perdidit, simili modo cum plurimorum edificatione se redimat. Sicque testantur publicam penitentiam propter crimina publica ab Ecclesia fuisse statutam.

Gregorius Magnus, lib. XII, epist. 32, ad Felicem episcopum Messane: »Manifesta quoque peccata non sunt occulta correctione purganda: sed palam sunt arguendi, qui palam nocent, ut dum aperta obiurgatione sanantur, ii qui eos imitando deliquerant  corrigantur. Dum enim unus corripitur, plurimi emendantur. Et melius est ut pro multorum salute unus condemnetur quam per unius licentiam multi periclitentur.«

Isidorus Hispalensis in Regulis monachorum, cap. 15: »Peccatum palam commissum, palam est arguendum, et dum manifeste peccans emendatur, ii qui eum in malo imitati sunt, corrigantur.«

Eligius Nouiomensis episcopus, in homilia 16: »Duos preterea, fratres mei, alloquimur: quos publica actio criminalis publicam cegit agere penitentiam.« Cum iidem Patres, ut supra ostendimus, affirment morem fuisse Ecclesie de peccatis occultis secreto penitendi, non possunt hanc publice penitentie  rationem referre, quin manifeste declarent pro publicis tantum criminibus publicam penitentiam ab Ecclesia fuisse statutam.

Sed si Patres affirment penitentiam publicam pro publicis tantum criminibus ab Ecclesia fuisse statutam; si Patres testentur de peccatis occultis morem Ecclesie fuisse secreto penitendi; si denique Patres plane negent morem fuisse Ecclesie decreto sancitum publice de peccatis occultis penitendi: mirum quomodo I. Morinus dicere potuit, Theodorum primum esse qui aperte morem sustuli publice de criminibus occultis penitendi; huiusque moris antiqui tot esse argumenta, quod fere canones ante mille annos in criminum reos conditi. Quod ut probet  tria presertim adhibet argumenta, que nunc examinanda suoque momento ponderanda sunt.



CAPUT Iu. Primum argumentum I. Morini proponitur et refellitur.

Ioannes Morinus, uir eruditissimus, ad probandum criminum occultorum capitalium confessione sacerdoti secreto facta, penitentiam secundum canones publice actam fuisse, hoc primum proponit argumentum, lib. u de Administratione sacramenti penitentie, cap. 9: »Tot sunt, inquit, huius antique praxis argumenta, quot fere canones ante mille annos in criminum reos conditi. Quid est enim aliud, imo quid aliud animo fingi potest, quam penitentia publica, cum edicunt canones, qui homicidium perpetrauerit,  qui fornicationem, qui adulterium, qui incestum, qui magos et incantatores consuluerit, etc, in auditione perseueret tot annis, in substratione tot annis; in consistentia tot annis: deinde boni, perfecti, communionis sit particeps? His enim et aliis nominibus reconciliatio cum Deo et Ecclesia ab antiquis uocari solet. Excipiet forsan aliquis negari nullo modo posse penas istas publicas esse: quis enim sui compos hoc diffiteri posset? sed de peccatis publicis tantum esse intelligendas. Qui sic excipit, tria uelim consideret. Primum est, quod recte etiam adnotauit Albaspineus episcopus Aurelianensis in can. 32 concil. Carthag. III, nullum istorum canonum distinguere inter crimen publicum et occultum: Cuius fornicatio est publica stabit inter audientes,  etc.; sed absolute, qui fornicatus fuerit, qui homicidium perpetrauerit. Distinguunt sepe canones homicidium ultro factum, aut casu; fornicationem ab adulterio; adulterium nature ab humano; incestus uarias species, et unicuique conuenientes penas, sed semper publicas imponunt. At nunquam leges, Si crimen istud est publicum, ita punietur; hoc uero modo si occultum.«

Responsio.---Sed nonne aperte distinguunt Patres inter crimina publica et occulta, et penitentiam que utrisque competit, publicis publicam, occultis secretam, quoties negant morem Ecclesie fuisse de peccatis occultis publice penitendi, sicut in primo capite ostendimus: quoties affirmant morem Ecclesie fuisse de criminibus occultis secreto penitendi, sicut in  secundo capite declarauimus; quoties denique asserunt penitentiam publicam pro publicis tantum criminibus ab Ecclesia fuisse statutam, sicut in tertio capite probauimus. Quid aliud est distinguere? quam cum sanctus Augustinus uerbi gratia dicit in sermone de uerbis Domini: »Certe si quis, quod solum est uerum, distinguit tempora, et soluit questionem, uerum est. Si peccatum in secreto est, in secreto corripe. Si peccatum publicum est et apertum, publice corripe, etc.« Et in sermone sequenti: »Ergo ipsa corripienda sunt coram omnibus que peccantur coram omnibus, ipsa uero corripienda sunt secretius que peccantur secretius.« Manifestiorne distinctio afferri potest quam que allata est a Patribus concilii Neocesariensis, qui  crimen adulterii in corde commissum nullo publice penitentie genere puniendum esse decernunt: et a Patribus concilii uasensis II, qui prohibent can. 8 ne quis episcopus, cui crimen occultum detectum est, reum ab Ecclesia eiiciat, et publice puniat, sed secretis, ut aiunt Patres, correptionibus elaboret. Manifeste quoque distinguunt Patres concilii Carthaginensis tertii, can. 3, cuius difficultatem I. Morinus perspiciens, eam ita sibi proponit dissoluendam. »Statim, inquit I. Morinus, forsan obiiciet lector can. 3 concilii Carthag. III: »Cuiuscunque penitentis publicum et uulgatissimum crimen est, quod uniuersa Ecclesia nouerit, ante absidem manus ei imponatur.« Diuersa quedam est lectio in isto canone, sed ad rem nichil facit. uerum, ut bene animaduertit  laudatus a nobis capite precedente Dionysius Petauius, ualidum ex hoc canone cum precedente comparato pro sententia nostra colligitur argumentum. Precedit enim, »Presbyter inconsulto episcopo non reconciliet penitentem nisi absente episcopo, et necessitate cogente;« postea sequitur, »Cuiuscunque autem penitentis publicum, etc.;« euidentissime duas penitentium publicorum species constituit. Unam quorum crimen est publicum, alteram quorum crimen non est publicum, hoc est occultum.«

uerum si his sic inter se comparatis, canon duas penitentium publicorum constituat species, unam quorum crimen est publicum, alteram, quorum crimen non est publicum, hoc est occultum, necessario  inde sequitur, cuiuscunque penitentis crimen est publicum et uulgatissimum, illum inconsulto episcopo non posse a presbytero reconciliari absente episcopo et necessitate cogente. Quod repugnat discipline Africane, etiam temporibus sancti Cypriani, qui in epistola 12, edit. Rigalt., ad clerum scribit, ne uacui exeant lapsi, id est qui quidem idololatrie crimine totam Ecclesiam aduersum se commouerant: »Si incommodo, inquit, aliquo, et infirmitatis periculo occupati fuerint, non exspectata presentia nostra apud presbyterum quemque presentem: uel si presbyter repertus non fuerit, et urgere exitus ceperit, apud diaconum quoque exomologesim facere delicti sui possint; ut manu eis in penitentia imposita ueniant ad Dominum cum pace.«  Deinceps sancitum est pluribus canonibus, ne quis uacuus e uita exeat. Quapropter a uero sensu multum abhorret I. Morini expositio. uerus igitur ac genuinus sensus huiusce canonis sic facile intelligi potest, ut presbyter, inconsulto episcopo, non reconciliet penitentem, nisi absente episcopo, et necessitate cogente: cuiuscunque autem penitentis publicum crimen est, extra necessitatis casum ante absidem manus imponi debeat. Atque hunc sensum certissimum esse demonstrat Penitentiale Theodori, in quo testatur apud Romanos reconciliationem penitentium fieri intra absidem, in Cena Domini, tantum ab episcopo, et consummata penitentia, et si episcopo difficile sit, presbytero posse necessitatis  causa prebere potestatem ut impleat. Eadem testantur Halitgarius in prefatione ad Penitentiale Romanum; Regino, lib. I de ecclesiasticis Disciplinis, cap. 296. Cum igitur quorumlibet publice penitentium apud Romanos extra necessitatis casum reconciliatio fiat intra absidem: cumque Patres concilii Carthaginensis III asserant huiusce reconciliationis publice rationem esse crimen publicum, liquet penitentiam publicam nonnisi ob publica crimina ab Ecclesia fuisse impositam, atque idcirco illa crimina publica distinxisse ob occultis, pro quibus omnes Patres unanimi consensu censuerunt penitentiam secreto factam sufficere.

Hic est ordo caritatis continende, quem Deus erga populum Isrel tenuit: quem Christus in Euangelio  precepit, et tota Patrum traditio comprobauit. Hec est denique lex equitatis publice, et iuris communis ab omnibus sapientibus laudati, ut soluatur quisque eo modo quo funibus peccatorum suorum colligatur.



CAPUT u Secundum argumentum refellitur: et ostenditur, licet fere omnes antiqui canones intelligendi sint de criminibus publicis, non tamen recte a I. Morino concludi, inde sequi Patres antiquos grauissimorum animi morborum sanationem prorsus neglexisse, cum Patres antiqui preter penitentiam publicam, et qualem I. Morinus describit, plura alia proposuerint remedia, que ad sanationem grauissimorum animi morborum omnino sufficere iudicauerint.

»Secundum, inquit I. Morinus, sequetur antiquos Patres de publicis criminibus curam tantum gessisse,  de occultis uero nullam. Si enim canones illi de peccatis publicis intelligendi sunt, de occultis homicidiis, fornicationibus, etc., nulli amplius supersunt. Atqui crimina eiusmodi secreta perpetrantur occulte, dum unum aut alterum publice deprehenditur: consequeretur igitur grauissimorum animi morborum sanationem antiquos Patres prorsus neglexisse; quod cogitare nefas est, nedum dicere. Si penitentie rationem tantum haberent penarum, tolerari forsan hoc posset. uerum cum medicamentorum rationem potissimum induant, hancque rationem Patres pre ceteris spectent, dici non potest ulcerum tam pestiferorum nisi publice et in propatulo serperent, quod quam rarissime et uix contingit, curationem deseruisse, susque deque habuisse, et de leuibus tantum  uenialibusque peccatis sanandis curiosos fuisse et sollicitos.«

Responsio.---Quamuis Patres antiqui in canonibus, qui sunt leges publice iudicii ecclesiastici, non exposuerint remedia quibus crimina occulta diluuntur, non tamen inde recte concluditur a I. Morino Patres antiquos grauissimorum animi morborum sanationem prorsus neglexisse. Etenim alibi preter penitentiam publicam, qualem I. Morinus describit lib. Iu de Administratione sacramenti penitentie, cap. 7, quamque ab ipsis etiam incunabulis Ecclesie constitutam esse dicit in afflictionibus et macerationibus corporis manifestis, Patres antiqui plura alia proposuerunt remedia, que ad sanationem grauissimorum  animi morborum omnino sufficere iudicauerunt. Ut igitur pateat Patres antiquos grauissimorum animi morborum sanationem non neglexisse, licet canones intelligendi sint de criminibus publicis, imo de eorum sanatione maximam gessisse curam; hec remedia proferemus ex antiquissimis Patribus.

Clemens, apostolorum discipulus, in epistola, quam nomine Ecclesie Romane ad Corinthiorum Ecclesiam scripsit, et quam Eusebius lib. III eccles. Histor., cap. 16, testatur ab omnibus unanimi consensu receptam esse, ut pote eximiam ac prorsus admirabilem, hec peccatorum remedia proponit. »Diuine gratie ministri, Spiritu sancto afflati, de penitentia locuti sunt. Ipse etiam rerum omnium Dominus cum iuramento de penitentia locutus est.  uiuo, inquit, Dominus, nolo mortem peccatoris, sicut penitentiam addens insuper dictum egregium: Resipiscite, domus Isrel, ab iniquitate uestra. Dic filiis populi mei, Si peccata uestra a terra ad celum usque multiplicentur, si cocco rubriora et cilicio nigriora fuerint, et ad me ex toto corde conuersi fueritis et dixeritis, Pater, tanquam populo sancto aurem uobis prebebo. Et in alio loco, sic dicit, Lauamini, mundi estote, auferte mala ex animabus uestris ab oculis meis, quiescite a malitiis uestris. Discite facere bonum, querite iudicium, liberate oppressum, iudicate pupillo, et iustificate uiduam. Et uenite colloquamur, dicit Dominus, et si fuerint peccata uestra quasi phenicium, sicut niuem dealbabo, et si fuerint ut coccinum, sicut lanam dealbabo.  Illa sunt remedia penitentie, que diuine gratie ministri Spiritu sancto afflati docuerunt, atque ipse rerum omnium Dominus.« Quis porro negabit sanctum Clementem censuisse, hec remedia ex Scripturis petita ad remissionem criminum grauissimorum sufficere?

Iustinus martyr in dialogo cum Tryphone Iudeo: »Non in hisce beneplacitum consistit Dei nostri. Si quis in uobis est periurus aut fraudator, peccare desinat. Si quis fornicator, a malo resipiscat: et uera letaque Dei sabbata peregerit. Si quis impuras habet manus, lauet, et purus fuerit« Sanctus Iustinus uidetur spectasse uerba Epistole diui Pauli ad Ephesios, cap. Iu et u, ubi Apostolus proponit apta remedia pro quibuslibet fere peccatis, scilicet pro  peccatis mendacii, loqui ueritatem: Propter quod deponentes mendacium, loquimini ueritatem unusquisque cum proximo suo, quoniam sumus inuicem membra. Pro peccatis iracundie et uindicte, mansuetudinem, misericordiam ac remissionem debitorum: Irascimini et nolite peccare: Sol non occidat super iracundiam uestram. Nolite locum dare diabolo, et omnis amaritudo et ira, et indignatio, et clamor et blasphemia tollatur a uobis cum omni malitia; estote autem inuicem benigni, misericordes, donantes inuicem, sicut et Deus in Christo donauit uobis. Pro crimine furti, eleemosynam: Qui furabatur iam non furetur: magis autem laboret, operando manibus suis quod bonum est, ut habeat  unde tribuat necessitatem patienti. Pro peccatis fornicationis, immunditie, aut auaritie: Fornicatio autem et omnis immunditia, aut auaritia ne nominetur in uobis, sicut decet sanctos. Deinde Apostolus describit quinam sint huius penitentie fructus: Eratis enim aliquando tenebre, nunc autem lux in Domino. Ut filii lucis ambulate; fructus enim lucis est in omni bonitate et iustitia et ueritate, probantes quod sit beneplacitum Deo: et nolite communicare operibus infructuosis tenebrarum, magis autem redarguite. Et in Epistola ad Galatas, cap. u, omnia uitia describit, quibus statim apta remedia subiicit: Manifesta sunt autem opera carnis, que sunt fornicatio, immunditia, impudicitia, luxuria, idolorum seruitus, ueneficia, inimicitie, contentiones, emulationes,  ire, rixe, dissensiones, secte, inuidie, homicidia, ebrietates, comessationes, et his similia: que predico uobis, sicut predixi, quoniam qui talia agunt regnum Dei non possidebunt. Fructus autem Spiritus est: caritas, gaudium, pax, patientia, benignitas, bonitas, longanimitas, mansuetudo, fides, modestia, continentia, castitas.« Hec sunt remedia que sanctus Iustinus martyr post Apostolum representat, cumque non alia recenseat, cum diuo Paulo illa sufficere arbitratus est.

Clemens Alexandrinus Pedag. lib. I: »Penitentiam agere est a morbo conualescere.« Lib. II Stromatum, idem pastor dicit etiam penitentiam esse magnam intelligentiam. »Qui enim eorum que fecit ducitur penitentia, non amplius facit, uel dicit,  etc. Est tarda cognitio penitentia, cognitio autem est prima a peccato cessatio. Fidei ergo officium quoque et opus est penitentia. Nisi enim crediderit esse peccatum quo prius tenebatur, non dimouebitur; et nisi crediderit ei quidem qui delinquit impendere supplicium, paratam autem esse salutem ei qui ex preceptis uiuit, ne sic quidem mutabitur.« Lib. Iu Stromatum: »Est autem sufficiens, ut ego opinor, homini purgatio, perfecta firmaque ac stabilis penitentia, si cum de precedentibus nos damnauerimus actionibus, anterius procedamus, postea intelligentes, et mentem immersam amore Dei sustollentes, tam ab iis que per sensum delectant quam prioribus delictis.« Lib. uI Stromatum: »Est duplex penitentia: una quidem communis,  propterea quod peccauerit; altera uero cum peccati naturam didicerit, persuadet ab ipso desistere peccato per principalem rationem cui est consequens ut non peccet.« Libro Quis diues saluandus, cap. 38: »Si quis illam in animum susceperit, quamuis peccatis obnoxius sit, quamuis multa illicita perpetrauerit, adaucta caritate puraque adhibita resipiscentia, errata sua corrigere potest.« Penitentie definitiones quas sanctus Clemens Alexandrinus refert, maxima continent remedia, que ipse affirmat ad remissionem peccatorum grauissimorum sufficere; inter que tamen nullo modo recensetur illa penitentia publica quam I. Morinus dicit ab ipsis incunabulis Ecclesie constitutam fuisse in afflictionibus  et macerationibus corporis manifestis.

Tertullianus, lib. II aduersus Marcionem, cap. 24. »Nam et in Greco sono, penitentie nomen, non ex delicti confessione, sed ex animi demutatione compositum est, quam apud Deum pro rerum uariantium sese occursu regi ostendimus.«

Origenes, lib. III contra Celsum: »Neque iniusto docemus sufficere ad hoc ut a Deo recipiatur, si agnoscat suam miseriam, sed qui damnata preterita sua uita, conuertat se ad meliorem frugem, eum a Deo recipi.«

Lactantius, lib. uI de uero Cultu, cap. 13: »Agere autem penitentiam, nichil aliud est quam profiteri et affirmare se ulterius non peccaturum.« In eodem libro, cap. 24: »Is enim quem facti sui penitet, errorem  suum pristinum intelligit. Ideoque Greci melius, et significantius dicunt, quam nos possimus resipiscentiam dicere, etc. Purgemus igitur conscientiam que oculis Dei peruia est; et ut ait idem, semper ita uiuamus ut rationem reddendam nobis arbitremur; putemusque nos momentis omnibus non in aliquo, ut ille dixit, orbis terre theatro ab hominibus, sed desuper spectari ab eo qui et iudex et testis idem futurus est, cui rationem uite reposcenti, actus suos inficiari non licebit. Ergo satius est aut effugere conscientiam, aut nos ipsos ultro aperire animum, et perniciem rescissis uulneribus effundere; quibus nemo alius mederi potest, nisi solus ille qui gressum claudis, uisum cecis reddidit; maculata membra purgauit, mortuos excitauit.«  Libro de Ira Dei, cap. 21: »Itaque Deus non thure, non hostia, non pretiosis muneribus, que omnia sunt corruptibilia, sed morum emendatione placatur; et qui peccare desinit, iram Dei mortalem facit. Idcirco enim non ad presens noxium quemque punit, ut habeat homo resipiscendi et corrigendi sui facultatem.«

Hilarius Pictauorum episcopus in psalm. II: »Sed hoc irrationabilis materie uas etiam sub alia intelligentia ad rationem humane uoluntatis aptatum est, homines quidem per hec uitia sua cadere: sed si in his peniterent, id est, si ab his desinerent, se quoque Deus in his que ad penam casus huius constituerit penitere.«

 Athanasius in epistola de Interpretatione Psalmorum: »Sunt quidem et in aliis Scripturis sententie prohibitorie, que mala uetant, sed in hoc codice, quomodo abstinendum sit a malis, exprimitur: ut edictum alibi est, penitentiam agendam esse, et penitentiam esse a peccatis desinere.« Quid his remediis ad remissionem criminum occultorum efficacius? Inter que cum nec Tertullianus, nec Origenes, nec Lactantius, nec Hilarius Pictauorum episcopus, neque Athanasius ullo modo commemorent penitentiam publicam; nunquid idcirco dicendum est hos omnes Patres grauissimorum animi morborum curam prorsus neglexisse? Absit uero talis iniuria.

Basilius in homilia in aliquot Scripture locos, ubi  de uariis disserit uitiis: »Hic castus est, ille libidinosus. Utrum horum ditior: qui castitatem seruat, an qui pecuniam ex iniuria possidet? Certe qui castus. Huius memoria sempiterna, illius fragiles sunt diuitie; huius thesaurum fur nullus effodiet, illius diuitie hodie florent, cras marcescent. Igitur respice equalia ac plana, suum cuique tribuens honorem: pretiosiorem rationem habe, ut misericordiam inuenias. Dic, age, estne inter uos quisquam inanis glorie cupidus, qui non sit iracundus? Cupidus es inanis glorie? non uides plana. Iracundus es? cum iracundo ne habites. uides quomodo per breuiloquentiam uitia nostra corrigantur, etc. Accipe remedium. Si accerseris medicum, et uideris apud eum uaria pharmaca uariis contenta tabellis,  considerabis quid tuo morbo conueniat. Non enim qui pede offendit, querit oculi curationem; sed qui oculum habet affectum, commodam opem querit oculo. Itaque quisque sibi ex Scripturis morbo suo conuenientia sumat. Iracundus es? cohibe iram. uir iracundus, inquit, turpis est, disce ex hac Scriptura.«

Gregorius Nazianzenus in oratione 15: »Alius nostrum pauperem oppressit, ac terre partem ipsi abstraxit, maleque uel per fraudem, uel per uim terminum transgressus est, et agrum agro copulauit, ut proximo aliquid eriperet, etc. Alius usuris et fenoribus terram contaminauit, etc. Alius reti suo multa colligenti immolauit, ac pauperis predam domum habens, aut Dei memoriam ex animo aut certe illius male recordatus est, etc.« Et post alia Patrem  sic hortatur, ut suum populum hec doceat remedia, quibus illorum uitia curentur, et ira Dei reprimatur: »His populum tuum instrue. Doce panem esurienti frangere, et pauperes tecto carentes colligere, et nuditatem tegere, nec consanguineos despicere: ac nunc presertim, ut bonum nostrum ex penuria sit, non ex abundantia: quo munere Deus magis quam multis oblationibus magnisque largitionibus delectatur.«

Gregorius Nyssenus in oratione aduersus eos qui alios acerbius condemnant. »Tu uero, cuius animus eger est, cur non ad medicum properas? cur non ei confitendo morbum ostendis tuum? Quid pateris, ut depascatur, ut superet, ut inflammetur? Tandem  aliquando resipisce, ac teipsum nosce. Deum offendisti, procreatorem tuum irritasti, eum qui et presentis uite potestatem habet, et future Dominus ac iudex est. Deliciis indulgens in morbum delapsus es: eum inedia et ieiuniis cura. Animus laborat incontinentia, adhibetur temperantie medicamentum. Multiplici ac nimia pecunie cupiditate in febrim incidisti, liberalitate et eleemosyna depellatur. Hec enim est nimium explete mentis curatio. Lesit te rerum alienarum direptio, que rapta sunt ad proprios dominos reuertantur; mendacium te proxime duxit ad interitum, Perdes enim, inquit, omnes qui loquuntur mendacium, ueritatis studio periculum euitetur, etc. Quid enim aliud est penitentia, nisi dissolutio et euersio preteritorum, que uel re, uel  cogitatione sunt admissa? etc. Ostende mihi amaras atque uberes lacrymas tuas, ut meas ego quoque commisceam. Afflictionis participem et socium sume sacerdotem, ut patrem, etc. Quamobrem maior tibi eo fiducia sit qui te in Deo genuit, quam in illis a quibus corpore procreatus es. Audacter ostende illi que sunt recondita. Animi arcana tanquam occulta uulnera medico retege. Ipse et honoris et ualetudinis tue rationem habebit.«

Ambrosius, lib. II, epistola 7: »Simul enim ac confessus quis fuerit, absoluitur. Denique dixi, Pronuntiabo aduersum me iniustitiam meam Domino, et tu remisisti impietatem cordis mei. Mora ergo absolutionis in confitendo est, confessionem sequitur peccatorum remissio.« Multiplices animi morbos  grauissimos Patres describunt, iisque multiplicia subiiciunt remedia que ad salutem aptissima esse profitentur. Si uero canones publice penitentie intelligendi sint tam de criminibus occultis quam de publicis, cur Patres saluberrimi remedii non meminerint? Cogitare nefas est, nedum dicere, illud a Patribus tanta cum incuria fuisse pretermissum.

Ioannes Chrysostomus in homilia in Psalmum I Iacobo Billio abbate interprete: »Totam tuam iuuentutem probro ac dedecore affecisti, totum uite tue tempus perdidisti? prius scortator eras, postea rapuisti ac suum alteri detraxisti, periurio et blasphemia te obstrinxisti. Quenam tibi salutis spes esse queat? Actum est de te. Nihil aliud superest, quam ut presentis saltem uite uoluptatibus fruaris.  Hec diaboli uerba sunt. At mea contraria: Periisti, ad salutem consequei potes. Stupris ac libidini operam dedisti? at pudicitie studere potes. Adulterium admisisti? at hac labe liberari potes. Cecidisti? at resurgere potes. Exigua penitentia tua est? at magna Domini benignitas. Cedem perpetrasti, suum alteri ademisti? at meliorem mentem indue. Adulterio te deuinxisti? at ab eo te remoue. Sauciatus es? at medicinam adhibe, etc. Diurno tempore id faciendi spatium non habes, uerum et prefectorum metus, et sodalium colloquia et negotiorum cura et alende prolis studium, et uxoris procuratio, et parande mense sollicitudo, ac denique infinite res animum tuum distrahunt. Si in lecto sis, atque in  peccatorum tuorum memoriam uenias, collacryma: atque hac ratione ea delere potes. Deum tuum roga atque obsecra: Sicque corpus somno trade, posteaquam prius peccata tua confessus fueris ac rationes a te ipso exegeris. Sic enim requiem a Deo obtinebis. Molestumne ac graue est in lecto iacentem quotidiana peccata supputare? Cum autem ea supputas, animum tuum suspende, ipsum exspoli, ipsum gehenne metu aperi, ipsi sectionem, que dolore careat adhibe. Horrendum tribunal tibi effice, animum leniorem redde, ut postero die ad perpetranda peccata cunctantius accedas.«

I. Chrysostomus, in homilia 10 in caput III Matthei: »Penitentiam uero dico, non solum ut a malis prioribus desistamus, uerum etiam ut bonorum operum  fructibus impleamur. Facite, inquit, fructus dignos penitentie. Quo autem modo fructificare poterimus, si utique peccatis aduersa faciamus. uerbi gratia, aliena repuisti? incipe donare iam propria. Longo es tempore fornicatus? A legitimo quoque usu suspendere coniugii, ac perpetuam continentiam sepius paucorum dierum castitate medicare. Iniuriam uel opere cuiquam, uel sermone fecisti? refer benedictionis uerba conuiciis: et percutientes te, nunc officiis, tunc etiam beneficiis placare contende. Neque enim uulnerato sufficit ad salutem tantummodo spicula de corpore euellere, sed etiam remedia adhibere uulneribus. Deliciis ante et temulentia diffluebas? ieiunio et aque potu utrumque compensa, ut famem superes imminentem. uidisti impudicis  alienum decorem oculis? feminam iam omnino non uideas, maiore tractus cautione post uulnera. Declina, inquit, a malo, et fac bonum. In homilia 43 in cap. XII Matth.: »Quis ab auaritie crimine mundus: noli enim mihi dicere, te moderate aliena atque timide tetigisse: sed cogita propter hanc rem paruam quam rapuisti, non paruo te cruciatu in eternum esse puniendum. Id inquam cogita et penitentiam age. Quis a conuicio atque obtrectatione liber est? id autem procul dubio intrudit. Quis occulte proximum calumniatus non est? Quis superbia non intumuit? hic etiam ceteris omnibus immundior est. Quis oculos a lasciuo aspectu continuit? quem adulterio deliquisse non dubitamus? quis frustra fratri suo iratus, non consilio atque reatui reus est? Quis  non periurauit? De quo quid possum dicere uidetis, cum qui iurauit, eum a malo esse contendam. Quis aliquando mammone seruus non fuit? qui profecto fecit ne Christi seruus sit. Possum et alia his maiora recensere: sed hec sufficientia duxi ad compunctionem uos inducere, nisi quis ualde lapideus aut insensatus est. Nam si singula istorum ad gehennam deducunt, quid futurum est, si ad unum omnia ceunt? Quomodo igitur, inquies, saluari possibile est? si opposita his adhibeamus remedia, misericordiam in pauperes, orationem compunctionem, penitentiam, humilitatem, contritum cor apprime, contemptum rerum presentium. Mille namque salutis uias Deus nobis proposuit, dummodo diligenter uelimus attendere. Animaduertamus igitur nos, ita medicinam  recipiamus, ut per omnia remedia uulnera nostra curemus, et maculas detergamus: Quod facile facimus, si misericordes simus, si his qui nobis dolori fuerant, nequaquam irascimur; si gratias in omnibus Deo agimus, ieiunantes pro uiribus, orantes assidue, amicos nobis ex mammona iniquitatis facientes. Sic enim certe poterimus et delictorum ueniam impetrare, et futura bona consequi.« In homilia de beato Philogonio: »Proinde et tu nunc quibus rebus prouocasti Deum, per has rursum facito propitium. Prouocasti illum pecuniarum rapina, per easdem illum reconcilia, cumque et rapta restitueris illis quos iniuria affeceras et alia insuper addideris, dicito iuxta Zacheum: Reddo omnium, que rapui,  quadruplum. Prouocasti lingua et maledicentia, multis contumelia affectis, uicissim lingua placato, puras emittens preces, benedicens maledicentibus, laudans uituperantes, gratias agens iniuriam inferentibus. Hec non egent multis diebus annisue, sed solo animi proposito, et unico die perficiuntur. Discede a malo, uirtutem amplectere, desiste a prauitate: Pollicere te posthac ista non commissurum, et istud sufficiet ad excusationem. Ego testificor ac fideiubeo fore, ut si nostrum quisque qui peccatis obnoxii sumus recedens a pristinis malis, ex animo uereque promittat Deo se postea nunquam ad illa rediturum, nichil aliud Deus requirit ad excusationem maiorem, etc. Non necesse est traiicere mare, neque montium superare cacumina, sed domi sedens, si pietatem exhibeas,  multamque cordis compunctionem, potes illum uidere, potes totam diruere maceriem, totum submouere obstaculum, abbreuiare uie longitudinem.« I. Chrysostomus singulis criminibus singula apposuit et idonea remedia, in quibus nullatenus penitentia publica deprehenditur. Si loquatur de lacrymis, statim animaduerti se intelligere lacrymas que in secreto domus sue, et per noctem in lecto effuse crimina delent: si uero de ieiuniis, non ea pro quibuslibet criminibus, sicut in penitentia publica, mandari declarat, sed tantum pro deliciarum et temulentie peccatis. Affirmat denique remedia a se proposita, licet non multis diebus, nec multo labore egeant, ea tamen omnino sufficere, nec aliquid aliud Deum requirere ad excusationem maiorem.

 Hieronymus in epistola ad Rusticum: »Quando ingressus est Dauid ad Bethsabee uxorem Urie Ethei, et a Nathan prophetante correptus, respondit: Peccaui; statimque meruit audire: Et Dominus a te abstulit peccatum, etc. Iustitia iusti non liberabit eum in quacunque die peccauerit. Et iniquitas iniqui non nocebit ei quacunque die conuersus fuerit: unumquemque iudicat, sicut inuenerit. Nec preterita considerat, sed presentia: si tamen uetera crimina nouella conuersione mutentur.

Sulpitius Seuerus in Historia diui Martini, cap. 24: »Testabantur etiam aliqui ex fratribus, audisse se demonem proteruis Martinum uocibus increpantem, cur intra monasterium aliquos ex fratribus, qui olim baptismum diuersis erroribus perdidissent, conuersos  postea recepisset, exponentem crimina singulorum: Martinum diabolo repugnantem respondisse constanter antiqua delicta melioris uite conuersatione purgari: et per misericordiam Domini absoluendos esse peccatis qui peccare desinerent.«

Augustinus, lib. de Fide et Operibus, cap. 26: »Sed nisi essent quedam ita grauia ut etiam excommunicatione plectenda sint, non diceret Apostolus: Congregatis uobis et meo spiritu, tradere eiusmodi hominem Satane in interitum carnis, ut spiritus saluus sit in die Domini Iesu. Unde etiam dicit: Ne lugeam multos ex iis qui ante peccauerunt, et non egerunt penitentiam super immunditiam et fornicationem quam gesserunt. Item nisi essent quedam non ea  humilitate penitentie sananda, qualis in Ecclesia datur eis qui proprie penitentes uocantur, sed quibusdam correptionum medicamentis, non diceret ipse Dominus, Corripe eum inter te et ipsum solum; Et si te audierit lucratus es fratrem tuum. Postremo nisi essent quedam sine quibus hec uita non agitur, non quotidianam medelam poneret in oratione quam docuit, etc.« Sic remedia criminum occultorum non minus aperte distinguuntur a remediis criminum publicorum, id est publici scandali, sicut eodem modo declarat sanctus Augustinus in homilia ultima ex L, cap. 11, quam a remediis peccatorum sine quibus hec uita non agitur et quorum quotidiana medela est.

Cassianus in Collat. XX, de fine penitentie, cap.  10: »Nouerimus autem nos, ut superius diximus, tunc demum pro preteritis satisfecisse peccatis, cum ipsi motus atque affectus, per quos penitenda commisimus fuerint de nostris cordibus amputati. Quod tamen nullus obtinere posse se credat qui non prius ipsas causas atque materias, pro quibus in illa collapsus est crimina, omni spiritus feruore succiderit ut uerbi gratia si in fornicationem uel adulterium perniciosa feminarum familiaritate collapsus est, summa festinatione etiam ipsum earum deuitet aspectum: aut certe si per abundantiam uini epularumque est nimietate succensus, illicientium ciborum crapulam summa districtione castiget. Et rursum, si in periurium, aut furtum, aut homicidium, aut blasphemiam, pecuniarum desiderio atque  amore correptus incurrit, materiam auaritie illectricem sue deceptionis abscidat; si in iracundie uitium superbie passione propellitur, arrogantie ipsius fomitem summa humilitatis uirtute conuellat, etc.«

Fulgentius, de Incarnatione et Gratia Christi: »Nempe cum ipse Saluator noster proprie uocis imperio humanam conuenit uoluntatem dicens: Penitemini, et credite Euangelio, claret tamen quia ut homo in Deum credere incipiat, a Deo accipit penitentiam ad uitam, ita ut omnino credere non possit, nisi penitentiam dono Dei miserantis acceperit: que est autem penitentia hominis, nisi mutatio uoluntatis?« Lib. I de Remissione peccatorum, cap. 13:  »De illis uero qui intra ecclesiam positi malis operibus insistebant, sic ad Corinthios loquitur medicinali sermone: Ne iterum cum uenero, humiliet me Deus apud uos, et lugeam multos ex his qui ante peccauerunt, et non egerunt penitentiam super immunditia, et fornicatione et impudicitia quam gesserunt. Nec istos utique tristis doleret, nec illos humiliatus doleret Apostolus, si impiis et iniquis exacerbantibus diuinam iustitiam sine conuersione cordis remissionem peccatorum crederet conferendam: cum ipsa remissio peccatorum nonnisi in conuersione cordis sortiatur effectum.«---Cap. 15: »Ipsius enim remissionis effectus in cordis conuersione consistit, etc. Quid est enim aliud remissionem peccatorum consequi, nisi a peccati dominatione liberari?«---Cap.  16: »Conuersio autem tunc uera probatur in homine, si impietas, et iniquitas pellatur ex corde.«---Et cap. 17: »Conuersio ergo illa in conspectu Dei grata est et accepta, in qua simul et fidei rectitudo seruatur et uite bone regula custoditur: id est, ut principaliter recta teneatur de Deo sententia, deinde proximo exhibeatur caritas diuinitus imperata.«

Eligius Nouiomensis episcopus, in homilia 2: »Si uero tam pauper quis fuerit ut ueram innocentiam cum simplicitate puri cordis et castitate mentis et corporis offerre nequiuerit: duos saltem turtures, uel duos pullos columbe; id est, duo compunctionis genera, timoris scilicet et amoris, offerat, unum uidelicet, hoc est, timorem pro peccato, pro quo timet  et gemit ne ad tartari supplicia pertrahatur. Postea uero alterum in holocaustum, id est amorem pro celestis patrie desiderio, cum iam ueniam presumens non gemit pro supplicio, sed quia tandiu a desiderato Dei regno differtur.«

In homilia 11: »Duo sunt namque genera compunctionis, quibus semetipsos Domino in arca cordis immolant fideles; nimirum si Dominum sentiens anima prius timore compungitur, uel postea, amore. Prius sese in lacrymis afficit; quia dum peccatorum suorum recordatur, pro his perpeti supplicia eterna pertimescit: at dum longa mortis anxietate fuerit formido consumpta, quedam iam de presumptione uenie securitas nascitur, et in amorem celestium gaudiorum animus inflammatur: et qui prius flebat  ne duceretur ad supplicium; postmodum flere amarissime incipit, quia differtur a regno. Contemplatur etenim mens qui sint illi angelorum chori, que ipsa societas beatorum spirituum, que maiestas eterne uisionis Dei, et amplius plangit quia bonis perennibus deest, quam flebat prius cum mala eterna metuebat. Utramque autem nostre compunctionis hostiam gratanter accipere dignetur Christus; qui et pro peccato lugentibus atque afflictis clementer errata dimittit, et pro ingressu uite celestis tota mentis intentione feruentes, eterna sue uisionis luce reficit iehsu Christus Dominus noster.« Et ne quis existimet duo hec genera compunctionis penitentiam publicam complecti, ipsemet postea conuertens  sermonem ad publicos penitentes, testatur se de alia prius locutum esse, id est de penitentia secreta, que criminibus occultis competit.

Ex his omnibus manifestum est, preter penitentiam publicam, qualem I. Morinus describit, Patres antiquos docuisse tot alia esse remedia, que ad sanationem grauissimorum animi morborum omnino sufficiunt, quot sunt crimina occulta. Unde satis mirari non possum quod uir summe eruditionis affirmauerit, si canones intelligendi sint de criminibus publicis, inde sequi Patres antiquos grauissimorum animi morborum sanationem prorsus neglexisse, et de criminibus occultis nullam curam gessisse. Non solum enim hoc argumentum nimis probat de penitentia publica pro criminibus occultis, sed etiam pro  criminibus publicis, cum Patres testentur antiquos canones penitentie publice non intelligendos esse de omnibus criminibus publicis, atque aliam fuisse penitentiam que ad remissionem quorumdam criminum licet publicorum sufficeret, sicut in sequenti capite demonstramus.



CAPUT uI. Idem argumentum I. Morini refellitur: demonstratur Patres testari antiquos canones penitentie publice intelligendos non esse de omnibus criminibus publicis; atque aliam fuisse penitentiam que ad remissionem minorum criminum publicorum sufficere arbitrarentur. Unde dignoscitur quenam crimina publica publice penitentie obnoxia fuerint.

Origenes in Commentariis in Mattheum, edit.  Huet, tom. I, pag. 334: »Quemadmodum igitur qui talia de omni peccato dicta esse pronuntiat, siue peccatum illud cedes sit, siue ueneficium, siue puerorum stuprum, siue aliquid simile, occasionem prebuit cur summam Christi patientiam et procrastinationem animo comprehenderemus; ita e contrario qui fratrem ab eo qui frater appellatur distinxit, eum qui propter minima peccata quibus obnoxii sunt homines, post reprehensionem non fuerit conuersus, habendum esse docet pro ethnico et publicano, propter peccata que non ad mortem, uel, ut ea in Numeris lex appellat, mortifera non sunt; quod utique nimis crudele uidetur; nec enim facile quemquam reperiri posse arbitror, qui non ter ob idem noxe genus fuerit obiurgatus, maledicti, uerbi  gratia, quo maledici, uel qui ira excandescunt, propinquorum nomini detrahunt; uel uinolentie; uel orationis mendacis et otiose, uel alterius cuiuspiam culpe ex iis que multis inherere solent.« Secundum Apostolum I ad Corinth. cap. uI: Neque molles, neque auari, neque ebriosi, regnum Dei possidebunt; et tamen Origenes testatur morem non fuisse Ecclesie, ut maledicos, nequidem eos qui propinquorum nomini detrahebant, et ebriosos publica penitentia puniret. Si quis obiiciat ab Origene hec minima uocari, attendat Patres horum temporum non aliter locutos esse. Quare apud sanctum Cyprianum idololatrie crimen summum est delictum, grauissimum et extremum: minora uero, adulterium et homicidium.

 Cyprianus in libro de Lapsis: »Studebant augendo patrimonio singuli; et obliti quid credentes, aut sub apostolis ante fecissent, aut semper facere deberent, insatiabili cupiditatis ardore ampliandis facultatibus incubabant. Non in sacerdotibus religio deuota, non in ministris fides integra, non in operibus misericordia, non in moribus disciplina. Corrupta barba in uiris; in feminis forma fucata. Adulterati post Dei manus oculi, capilli mendacio colorati. Ad decipienda corda simplicium callide fraudes, circumueniendis fratribus subdole uoluntates. Iungere cum infidelibus uinculum matrimonii, prostituere gentilibus membra Christi: non iurare tantum temere, sed adhuc etiam peierare: prepositos  superbo tumore contemnere, uenenata sibi ore maledicere, odiis pertinacibus inuicem dissidere: episcopi plurimi, quos et hortamento esse oportet ceteris et exemplo, diuina procuratione contempta, procuratores rerum secularium fieri, derelicta cathedra, plebe deserta, per alienas prouincias oberrantes, negotiationis questuose nundinas aucupari. Esurientes in Ecclesia fratribus non subuenire, habere argentum largiter uelle, fundos insidiosis fraudibus rapere, usuris multiplicantibus fenus augere.« Ex his uerbis sancti Cypriani colligo cum sancto Augustino lib. III contra epistolam Parmeniani, auaros et rapaces qui regnum Dei non possidebunt, temporibus sancti Cypriani in Ecclesia fuisse toleratos; nec morem Ecclesie fuisse ut crimina auaritie,  furti et periurii, publica penitentia plecterentur.

Pacianus in Parenesi ad penitentiam: »Primum igitur, ut diximus, de modo peccantium retractemus, sedulo requirentes que sint peccata, que crimina: ne quis existimet, propter innumera delicta quorum fraudibus nullus immunis est, me, omne hominum genus, indiscreta penitendi lege constringere. Apud Mosen et ueteres, minimi quoque peccati, et quadrantis unius, ut ita dixerim, rei, in eodem infelicitatis estuario uolutati sunt. Et qui sabbata uiolauerant, et qui immunda contigerant, et qui escarum uetita presumpserant, et qui murmurabant, et qui pariete corrupto, et qui ueste maculata templum sumni regis intrauerant, et qui altarium his obnoxii  manu contrectauerant, aut ueste contigerant, ut in celum ascendere citius fuerit, aut emori satius quam hec uniuersa seruare. His igitur nos omnibus multisque preterea carnalibus uitiis ut citius ad destinata quisque perueniat, sanguis Domini liberauit redemptos a seruitute legis, et libertate fidei emancipatos. Ideoque apostolus Paulus; uos autem, inquit, in libertatem uocati estis. Hec illa libertas, quod non omnibus astringimur quibus ueteres tenebantur; sed donata ut ita dixerim silua delictorum et remediorum indulgentia destinata in pauca conclusi sumus et necessaria; que et seruare facillimum esset credentibus, et cauere; ut meritissimo Tartarum non recusaret qui tante donationi  ingratus, ne hec quidem pauca seruasset. Que sint autem ista, uideamus. Post Domini passionem, apostoli tractatis omnibus atque discussis epistolam tradiderunt, his qui ex gentibus crediderant, perferendam. Epistole sententia hec fuit: »Apostoli et presbyteri fratres his qui sunt Antiochie et Syrie, et Cilicie fratribus qui sunt ex gentibus salutem. Quoniam audiuimus quosdam ex nobis exiisse, et conturbasse uos uerbis.« Item infra: »uisum est enim sancto Spiritui et nobis, nullum amplius imponi uobis pondus preterquam hec: necesse est ut abstineatis uos ab idolothytis, et sanguine, et fornicatione, a quibus obseruantes, bene egetis, ualete.« Hec est Noui Testamenti tota conclusio. Despectus in multis Spiritus sanctus, hec  nobis, capitalis periculi conditione, legauit. Reliqua peccata meliorum operum compensatione curantur: hec uero tria crimina, ut basilisci alicuius afflatus, ut ueneni calix, ut letalis arundo, metuenda sunt: non enim uitare animam, sed intercipere nouerunt. Quare tenacitas humanitate redimetur, conuicium satisfactione pensabitur, tristitia iucunditate, asperitas lenitate, grauitate leuitas, honestate peruersitas, et quecunque, contrariis emendata proficiunt. Quid uero faciet contemptor Dei? Quid aget sanguinarius? Quod remedium capiet fornicator? nunquid aut placare Dominum desertor ipsius poterit: aut conseruare sanguinem suum, qui fudit alienum; aut redintegrare Dei templum, qui illud fornicando uiolauit? Ista sunt capitalia, fratres, ista mortalia, etc. Accipite  remedium si desperare cepistis; si miseros uos agnoscitis, si timetis.« Multa sunt in hoc testimonio maxime consideranda: I. Pacianus declarat a se requiri quenam sint crimina publica penitentia plectenda, ne quis existimet se uelle omne genus humanum indiscreta lege penitendi constringere. II. Dicit fideles noue legis ab antiqua lege seruitutis liberatos ad pauca redactos esse et necessaria, que et seruare facillimum esset et cauere. III. Ista que caueri debent, ab apostolis notata esse his uerbis: uisum est Spiritui sancto et nobis, nullum amplius imponi uobis pondus preterquam hec: necesse est ut abstineatis uos ab idolothytis, et sanguine, et fornicatione, etc. Iu. Hec tria crimina uocari capitalia et mortalia, et sola esse que penitentie publice  remedio indigent. u. Reliqua peccata meliorum operum compensatione curari. Non igitur recte I. Morinus concludit, crimina de quibus intelligi non possunt antiqui canones penitentie, ab antiquis Patribus prorsus neglecta fuisse.

Basilius in epistola canonica ad Amphilochium, can. 30: »De his qui rapiunt canonem quidem antiquum non habemus, sed propriam sententiam proferimus, ut ipsi et qui cum eis rapiunt tribus annis sint extra orationes.« Cum sanctus Basilius declaret se primum esse qui penitentiam publicam raptoribus indixerit, nunquid idcirco Patres antiqui crimen raptus prorsus neglexerunt et nullam de eo curam gesserunt. Sed uide Origenis homiliam 3 in  Leuitici cap. uI, ubi asserit omnes raptores, siue mulierum, siue aliarum rerum, non posse regnum Dei possidere, nisi de iis egerint penitentiam.

Basilius in proemio ad librum Ethicorum: »Sine dubio pessima nos decepit consuetudo; sine dubio magnorum in nobis malorum causa exstitit peruersa hominum traditio, que uidelicet ex peccatis partim declinarit, partim nullo discrimine adhibito susceperit: et cum aliis uehementer se assimulet succensere, ueluti homicidio, adulterio et ceteris generis eiusdem, alia ne simplici quidem increpatione digna iudicet, ueluti iracundiam, conuicium, temulentiam, auaritiam, et si qua sunt his similia, aduersus que omnia alibi etiam is, ex cuius ore Christus loquebatur,  Paulus sententiam extulit, cum dixit, dignos morte esse qui talia agunt.« Saltem consuetudinis, quam improbat, ipse testis est sanctus Basilius. Utrum uero mos quem sanctus Pacianus testatur ex traditione apostolorum descendisse, iure reprehendendus sit, sic exponit ipsius frater sanctus Gregorius Nyssenus.

Gregorius Nyssenus in epistola canonica ad Letoium episcopum: »Restat ad hec ut irascentem anime partem examinandam proponamus, quando lapsa a bono ire usu in peccatum ceciderit. Cum autem multa sint que per iram fiunt peccata, et omnis generis mala, placuit omnibus nostris Patribus, in aliis quidem non nimium subtiliter agere, nec nimium in eo studii opereque ponere, ut omnia  que ex ira nascerentur delicta curarent: quamuis Scriptura non solum uulnus prohibeat, sed etiam omne conuicium uel maledictum, et si quid aliud eiusmodi ira efficit: sed solam cedis cautionem suis penis introduxerunt, etc. Altera autem idololatrie species, sic enim diuinus apostolus auaritiam appellat, nescio quomodo absque ulla pene medela a Patribus pretermissa sit. Atqui hoc malum quidem uidetur esse trium animi constitutionum affectio, etc. Et ut in uniuersum dicam, hic morbus cum apostolica auaritie definitione consentit. Diuinus enim apostolus eam non solum idololatriam, sed etiam omnium malorum radicem pronuntiauit, etc. Sed de iis quidem, quoniam id a Patribus pretermissum est, sufficere existimo publica doctrine ratione, ea quomodo  fieri potest curare, ueluti quosdam morbos ex repletione ortos, inexplebilis auaritie affectiones, oratione purgantes. Solum autem furtum, et sepulcrorum effossionem, et sacrilegium uitia existimamus, quod sic a Patrum consequentia, hec nobis traditio facta sit. Atqui apud diuinam Scripturam et fenus et usura sunt prohibita, et per quamdam potentiam, ad suam possessionem aliena traducere, etiamsi sub contractus aut transactionis specie hoc fortasse factum sit. Quoniam ergo nos quidem ad canonum potestatem assequendam fide digni non sumus, in iis que ex confesso prohibita sunt, canonicam sententiam dictis iam adiiciemus.« Sanctus Gregorius Nyssenus non uituperat Ecclesie morem, de tribus tantum criminibus a sancto Paciano supra  notatis publice penitendi: imo existimat sufficere cetera peccata, que licet a regno Dei excludant, aliis remediis curare, et ueluti quosdam morbos ex repletione ortos, inexplebilis auaritie affectiones purgare. Ne quis uero forsan opponeret sententiam sancti Basilii et Gregorii Nazianzeni, qui in oratione 39 sic loquitur: »Quid autem Nouati crudelitatem pro lege habeam, qui auaritiam quidem, hoc est, alterum idololatrie genus, nullo supplicio uindicauit, stuprum autem ita seue acerbeque condemnauit, quasi nuda ipse carnis et corporis parte constaret. ueluti obiectiones preueniens, hec ita se sentire fatetur, quoniam, inquit, nos quidem ad canonum potestatem assequendam fide digni non sumus.«

 Ambrosius lib. II de Penitentia, cap. 10: »Nam si uere agerent penitentiam, iterandam postea non putarent, quia sicut unum baptisma, ita una penitentia, que tamen publice agitur. Nam quotidiani nos debet penitere peccati. Sed hec delictorum grauiorum, illa leuiorum.« Quenam uero sint delicta leuiora, sic declarat in exhortatione ad agendam penitentiam: »Quid est bene uiuere post penitentiam? doce nos. Dico uobis, abstinere ab ebrietate, a concupiscentia, a furto, a malo eloquio, ab ipso immoderato risu, a uerbo otioso, unde reddituri sunt homines rationem in die iudicii. Ecce que leuia dixi, ut tacerem grauia et pestifera.« Itaque Sanctus Ambrosius affirmat morem non fuisse Ecclesie de omnibus peccatis publicis, scilicet ebrietatis,  furti et aliis, publice penitendi. Que peccata non leuia et minora nuncupantur, nisi cum maximis et grauioribus delictis comparata, ut iam ex sancto Cypriano animaduertimus.

Ioannes Chrysostomus non solum crimina grauissima, adulteria, homicidia et alia eiusdem generis, sed inuidiam et iracundiam, et quidem iuramentum publica penitentia puniendum esse censuit. At priuata auctoritate non canonica hoc a se primum statutum esse ipse in homilia 42 ad cap. Matthei XII de inuidia aperte declarat his uerbis: »Quomodo igitur ne ueneno suo nos inficiat, faciemus? Si dabimus operam, ut quemadmodum fornicatori nefas ad ecclesiam ingredi, sic inuido quoque: imo uero multo magis inuidus quam  fornicator a cetu fidelium exterminandus est. Si enim nunc cum id malum indifferens pene uideatur, a nonnullis spernitur: profecto si atrocitas malignitatis eius omnibus patuerit, facile ab ea resiliemus. Lacrymarum igitur fontes in fletibus manare deberent ex oculis. Deus orandus, perdiscendumque tibi est, turpissimum flagitium esse inuidiam: sic enim affectus celeriter tanquam a periculoso morbo fugies, ac penitentiam ages. Sed quis ignorat, inquies, uitium esse inuidiam? Ignorat quidem, ut dicis, nemo: non tamen sicuti fornicationem, aut adulterium abominandam ducunt. Quod ut credas, queso, dic mihi: quando quisquiam amare fleuit, quoniam in inuidiam lapsus esset? Quando Deum aliquis propitium esse sibi orauit, quoniam  inuidia peccasset. Nemo certe unquam. Sed quamuis omnibus inuidentior hominibus sit, ieiunio tamen aliquo, aut paruo argento pauperibus dato effecisse credit, ut nichil mali commisisse uideatur, cum tamen omnium pessima atque scelestissima passione uexetur.« Idem S. Chrysostomus de iracundia et iuramentis testatur in homilia de simultate seu ira. »Ut enim, inquit, fornicantem blasphemantemque impossibile est sacre mense participem fieri, ita quoque qui inimicitias fouet, aut in ira pertinax est, non potest frui sancta communione. Neque id immerito: qui enim meretricatus est, aut adulterium commisit, simul ut animum expleuit, finem peccato imposuit; quod si resipiscens se a lapsu excitare  uoluerit, magnamque ostenderit penitentiam, assequetur haud dubie non uulgarem consolationem: qui autem simultatis tenax est, singulis diebus peccatum facit, nec unquam illud absoluit. Illic in adulterio, contra, simul cum flagitio expletum est peccatum: hic quotidie idem scelus tentatur: quam igitur ueniam sperabimus, qui nos tali bellue ultro dedimus?« Et in eadem homilia de iuramentis: »Quadraginta dies iam preterierunt, si Pascha quoque sacrum preterierit, nulli iam deinde ueniam dabo, non admonitionem, sed uim imperii et seueritatem non contemnendam adhibebo. Non enim hec ualida est consuetudinis excusatio: cur non pretendit fur consuetudinem, et a supplicio liberatur? Cur non idem facit homicida et adulter?  Iam igitur denuntio et protestor si conueniam singulos et capiam. Nam haud dubie capiam: quod si deprehendam aliquos hec uitia non correxisse, penam irrogabo, edicam ut foris extra sacra mysteria consistant.« Similiter pro spectaculis I. Chrysostomus non amplius pharmaca leuia, sed styptica et mordacia penitentie publice adhibenda esse iudicat pluribus in locis, ac presertim in homilia 7 ad caput Genes. I, his uerbis: »Neque enim semper expedit pharmaca leuia adhibere: sed quando ulcus curationi resistit, oportet styptica et mordacia admouere quo morbo occurratur citius: sciant igitur omnes his criminibus obnoxii, si post hanc nostram admonitionem in ea negligentia manserint, non toleraturos nos, sed legibus ecclesiasticis  usuros, et magna austeritate docturos, ne talia posthac negligant, neue tanto contemptu diuina audiant eloquia.« Cum igitur I. Chrysostomus se profiteatur horum decretorum primum auctorem, de quo plures conquerebantur, satis ostendit hec statuisse priuata non canonica auctoritate: ac proinde non in more Ecclesie fuisse positum, ut saltem tunc temporis hec crimina publica publice penitentie obnoxia fuerint.

Hieronymus in libro III in Epist. ad Galatas, cap. u: »Ergo in anima in qua peccatum regnauerit, non potest Dei regnare regnum. Que enim participatio iustitie et iniquitati? Que communicatio lucis ad tenebras? Qui consensus Christo et Belial? Et putamus nos regnum Dei consequi, si a fornicatione,  idololatria, et ueneficiis immunes simus. Ecce inimicitie, contentio, ira, rixa, dissensio, ebrietas quoque et cetera que parua arbitramur, excludunt nos a regno Dei. Nec refert uno quis a beatitudine excludatur, an pluribus: cum omnia similiter excludant.« Et in hec uerba Epistole posterioris, cap. XIII: Timeo enim ne forte cum uenero non quales uolo inueniam uos, et ego inueniar a uobis qualem non uultis, ne forte contentiones, emulationes, animositates, dissensiones, detractiones, susurrationes, inflationes, seditiones sint inter uos. »Propter hec se dicebat seuerissime uindicare. Quid faceret, si nostris temporibus adueniret, quibus, ad comparationem aliorum criminum, ista ne putantur quidem  esse peccata.« Hec falsa persuasio procul dubio nata erat, ex eo quod ista peccata que licet excludant a regno Dei, non tamen publica et ardua penitentia, sed aliis remediis facillimis curari solerent.

Augustinus, libro de Fide et Operibus, cap. 19: »Qui autem opinantur et cetera eleemosynis facile compensari, tria tamen esse non dubitant excommunicatione punienda, donec penitentia humiliore sanentur, impudicitiam, idololatriam, homicidium. Neque enim nunc opus est querere qualis sit eorum ista sententia, et utrum corrigenda an approbanda, ne opus susceptum mittamus in longum, etc.« Etsi sanctus Augustinus alibi uideatur dicere omnia crimina penis publice penitentie obnoxia  esse, sed requisitis multis conditionibus, quas infra referemus: nunc tamen testatur plures esse in Ecclesia qui, sine dubio iisdem rationibus moti quibus mouebantur antiqui Patres, et inter ceteros sanctus Pacianus et Gregorius Nyssenus, existimabant hec tria crimina, impudicitiam, idololatriam, homicidium, sola esse que humilioris penitentie remediis indigerent, cum cetera eleemosynis et aliis eiusmodi facile compensari possent.

Postremo, ut traditio Patrum deducatur usque ad Theodorum, egregium Eligii episcopi Nouiomensis testimonium proferam ex homilia 16: »Penitentia autem illa est uera, ut iam amplius non faciat homo mala que gessit, sed de preteritis peniteat et de futuris caueat, nec ad ipsa iterum reuertatur.  Et ideo, karissimi, iuxta Psalmiste uocem; declinemus a malo et faciamus bonum: et ut scire possitis quomodo id fieri oporteat, audite que dicturi sumus attentius. Quicunque superbus fuit aut elatus, reprimat superbiam suam, et sit humilis et simplex; quia Deus superbis resistit, humilibus autem dat gratiam. Qui erat iracundus, uel, quod est deterius, furibundus et minax, proteruus atque crudelis, compescat seuitiam suam et mentis crudelitatem, et sit patiens, mitis atque pius, quoniam ira uiri iustitiam Dei non operatur; et absque patientia et pietate regnum Dei consequi nemo potest. Qui fuit grassator idem carnifex, siue, quod est deterius, homicida, conuersus agat dignam penitentiam et sit mansuetus et pius: quoniam sicut homicide,  nisi dignam egerint penitentiam, uitam eternam consequi non possunt, ita nec grassatores, qui sine pietate miserorum membra dilaniant siue detruncant. Qui erat inuidus siue odiosus, conuersus a malitia sua, sit benignus atque misericors, discat diligere fratrem suum quem prius odio habebat. Qui fuit fornicator aut adulter seu incestus, immundus, conuersus agat penitentiam, et deinceps uiuat sobrie atque continenter, etc. Qui erat scurra, id est, minator turpia sectans et immunda loquens, corrigat semetipsum, et desinat esse quod fuit: discat bonum loqui, qui prius uana et turpia loquendo tam se quam auditores suos maculabat. Qui erat auarus aut tenax, id est, qui aliena cupiebat, et qui sua  minime largiebatur, contentus suis propriis rebus, sit largus et beneficus: id est, aliena non concupiscat, non rapiat, non fraudetur, et inquantum uires ei suppetunt, porrigat. Qui furabatur iam non furetur, sed magis laboret operando manibus suis quod bonum est, ut habeat unde tribuat necessitatem patienti. Qui erat comessator, id est, glutto aut ebriosus, sit parcus et sobrius. Qui consueuerat propter humanam famam indiscrete res suas in cibo et potu superflue effundere, discat rationabiliter eas dispensare; quoniam sicut abominatio est apud Dominum auaritia, id est tenacitas, ita peccatum est indiscreta effusio: nec tenaces enim nos esse uult Deus, nec prodigos, id est effusos. Qui erat mendax aut falsarius, corrigat malum suum, et cesset esse  qualis fuit, sitque amator ueritatis et rectitudinis.« Sic exceptis criminibus adulterii, homicidii, et aliis quibus digna competit penitentia, qualis tunc in Ecclesia publice agebatur, testatur sanctus Eligius cetera peccata, ueluti superbie, iracundie et seuitie, que excludunt a regno Dei; inuidie et odii, animi turpia et immunda sectantis, auaritie que est idolorum seruitus, ebrietatis, prodigalitatis et mendacii, aliis remediis facile curari.

Hinc constat non pro omnibus criminibus publicis publicam penitentiam fuisse impositam. Si ergo argumentum I. Morini de criminibus publicis nimium probat, multo magis de criminibus occultis: cumque argumentum quod nimis probat, iuxta leges  dialectice nichil probet; fateatur quisque necesse est secundum argumentum, quo I. Morinus utitur ad demonstrandum antiquam Ecclesie fuisse praxim de criminibus occultis publice penitendi, nullius esse momenti.



CAPUT uII. Tertium argumentum I. Morini refellitur: et exponitur Augustini testimonium.

»Tertium, inquit I. Morinus, si crimina quis sponte enuntiasset, minori tempore in substratione, auditione, etc., commoraturum, quam si accusatus et conuictus esset. Plerique enim canones et Patrum pleraque dicta hanc legem reis criminum dictant, cuius rei testimonia multa legere potes lib.  II, c. 6. Si crimina ponas publica pro specie istarum legum explananda, que ratio fingi potest istius temperamenti? Si crimen publicum est, iam conuictio per se facta est: ipsa facti, ut ita dicam, notorietas conuictioni equiualuit. Delatus tergiuersari non potest. Imo ne delatore quidem opus habet episcopus, cum ponatur crimen publicum et notorium, sed monitore, ac ne monitore quidem, cum eo casu episcopus sola muneris peragendi conscientia stimulatus publicum peccatorem, et resipiscentem penitentia castigare possit.«

Responsio.---Quamuis faterer crimen esse occultum, quid inde concluditur, si postea spontanea denuntiatione coram iudicibus Ecclesie fiat publicum?  uolenti enim non fit iniuria. Porro ista denuntiatio que uarias ob causas agebatur coram iudicibus Ecclesie, presertim uero ne de crimine iam a quibusdam cognito rei accusati et conuicti maiori penitentia punirentur, non potest accipi pro confessione secreta, propter quam nemini unquam licuit iuxta canones mandare penitentiam publicam, ut tot Patrum testimoniis supra demonstrauimus. Quare tertium I. Morini argumentum nullo modo ualere potest.

Persequitur I. Morinus: »Sanctus Augustinus, homil. 49, ex 50, c. 3 et sequentibus, euidenter admodum hoc nos docet; baptizatos et fideles compellat: »Si non potuistis habere uel noluistis pudicitiam coniugalem, seu continentiam, et deuiastis  a proposito, seu uinculo coniugali, uel deuotione continentie, sit in uobis dolor et humilitas penitentie.« Quia uero alicui forsan obscurum esset, quod peccati genus, quam penitentiam intelligeret, statim hoc explicat: »Apertius dico: nemo dicat, non intellexi. Qui post uxores uestras uos illicito concubitu maculastis, si preter uxores uestras cum aliqua concubuistis, agite penitentiam, qualis agitur in Ecclesia, ut pro uobis oret Ecclesia.« De adulterio perpetrato illi questio, eoque potissimum occulto: generatim enim quoslibet adulteros compellat, eosque pari et indistincta necessitate, uerbisque de crimine hypotheticis que de publico stolide enuntiarentur, ad penitentiam publicam exhortatur et astringit, penitentiam scilicet qualis  agitur in Ecclesia, ut pro iis oret Ecclesia.«

Responsio.---Cum sanctus Augustinus alibi sepissime declaret penitentiam publicam nonnisi pro publicis criminibus indictam esse, et pro occultis secreto factam sufficere, sicut supra ostendimus: nemo non uidet, ubi sanctus Augustinus loquitur generatim de criminibus publica penitentia puniendis, nonnisi publica intelligi posse; uerbi gratia, cum quis dicit leges ciuiles mulieres adulteras punire, loquitur tantum de iis que de adulterio conuicte sunt in iudicio seculari. Idem uero sentiendum esse deiudicio ecclesiastico affirmat sanctus Augustinus in homilia ultima ex L, cap. 12: »Nos uero, inquit, a communione prohibere quemquam non possumus, quamuis hec prohibitio nondum sit mortalis, sed medicinalis,  nisi aut sponte confessum, aut in aliquo siue seculari siue ecclesiastico iudicio nominatum atque conuictum. Quis enim sibi utrumque audeat assumere, ut cuiquam ipse sit et accusator et iudex? Cuiusmodi regulam etiam Paulus apostolus in eadem ad Corinthios Epistola breuiter insinuasse intelligitur, cum quibusdam commemoratis criminibus, ecclesiastici iudicii formam ad omnia similia ex quibusdam daret.« Et paulo post: »Noluit enim hominem ab homine iudicari ex arbitrio suspicionis, uel etiam extraordinario usurpato iudicio, sed potius ex lege Dei secundum ordinem Ecclesie, siue ultro confessum, siue accusatum atque conuictum. Alioquin illud cur dixit, Si quis frater nominatur aut fornicator,  aut idolis seruiens, et cetera, nisi quia eam nominationem intelligi uoluit que fit in quemquam cum sententia ordine iudiciario atque integritate profertur? Nam si nominatio sola sufficit, multi damnandi sunt innocentes, quia sepe falso in quoquam crimina nominantur.«

Persequitur I. Morinus: »Deinde prorsus improbabile est eos de peccato publico secretam esse agendam penitentiam pertinaciter contendisse, ut contendebant ii quos refutat. Statim enim occurrit quorumdam obiectioni, qui ut publice penitentie dedecus uitarent pretexebant se priuatim et occulte penitentiam agere, quasi crimini suo eluendo priuata penitentia sufficeret. Sed hoc negat Augustinus et negationis sue rationem reddit. »Nemo sibi dicat, occulte  ago, apud Deum ago: nouit Deus qui mihi ignoscit, quia in corde ago. Ergo sine causa dictum est, Que solueritis in terra, soluta erunt in celo? Ergo sine causa sunt claues date Ecclesie Dei? frustramus Euangelium Dei, frustramus uerba Christi? promittimus uobis quod ille negat? nonne uos decipimus? Qui penitentiam occulte uult agere de eo peccato cui publicam imposuit Ecclesia, frustrat Euangelium Christi, et superuacanea existimat illius uerba, quibus Ecclesie tribuit ligandi potestatem, cum illi eiusque decretis sese non submittat. Existimat Ecclesiam eum fallere, et uana remissionis peccatorum promissione, si iussa fecerit, deludere.«

Responsio.---At illud non prorsus improbabile  est, cum paulo infra sanctus Augustinus testetur peccatum celari non potuisse. Nonne poterant dicere se de peccatis publicis occulte agere penitentiam? qualem non multo post plures egisse refert Anastasius Sinaita ad finem orationis de sancta synaxi his uerbis: »Esto, fratrem tuum peccatorem esse, unde ceteras eius actiones compertas habes? Nam multi crebro reperiuntur qui palam peccarunt, sed clam et occulte magnam penitentiam egerunt. Et nos quidem nouimus quando peccant, at uero penitentiam et conuersionem illorum ignoramus, et a nobis quidem iudicantur peccatores, apud Deum autem iustificati sunt.«

Ioan. Morinus: »Sublato hoc penitentie occulte suffragio aliud penitentie publice agende impedimentum  tollit, erubescentiam scilicet, non confessionis publice, nam non magis erubuisset occulte confiteri, quam occulte penitere, unumque facile ex alio consequitur. Deinde probabile uidetur, imo certum, eos de quibus agit priuatim peccata confessos, sed penitentiam publicam recusasse, et priuate actionem pretexuisse. Nam totus est sanctus Augustinus ad actionum publicarum necessitatem astruendam. Unde necessario inferendum eos in quos disputat, aut iam confessos esse priuatim, aut de confessione priuata litem nullam mouisse, sed tantum penitentiam publicam exhorruisse. Sed quidquid sit, actiones occultas non spectauit Augustinus, sed publicas tantum, de quibus erubescentiam amollire  conatur. »Resistit mihi filius pestilentie, et erubescit genu figere sub benedictione Dei? Quod non erubescit imperator, erubescit nec senator, sed tantum curialis, etc. Propterea Deus uoluit ut Theodosius imperator ageret penitentiam publicam in conspectu populi, maxime quia peccatum eius celari non potuit, et erubescit senator quod non erubescit imperator, etc.« Hoc est quod presertim erubescebant genua figere in ecclesia cum penitentibus, et caput manibus et benedictionibus sacerdotum supponere, ac consequenter ab Ecclesie sacrificio et fidelium cetu expelli. Ut autem ista modeste et humiliter perferant, Theodosii imperatoris exemplo hortatur. Quod notat sanctus Augustinus Theodosium penitentiam publicam egisse, maxime  quia peccatum eius celari non potuit, criminis occulti penitentiam publicam nouo dicto confirmat. Necessario enim hinc infertur criminis et occulti et publici penitentiam agi publicam, sed publici, aut qui celari non potest maxime.«

Responsio.---Quis putet sanctum Augustinum dialectice peritum, adulteros quoslibet occultos ad agendam publicam penitentiam exhortari, hoc scilicet argumento: Deus uoluit ut Theodosius imperator ageret penitentiam publicam in conspectu populi, maxime quia peccatum eius celari non potuit; ergo Deus uult ut uos, quorum peccata sunt occulta, agatis penitentiam publicam? Nunquid prompta esset excusatio? Imo Deus non uult ut agamus penitentiam publicam, maxime cum peccatum nostrum  celari potuerit. Ut igitur exhortatio sancti Augustini quodammodo ualeat, dicere debemus peccata eorum quos ad publicam penitentiam agendam hortatur, publica fuisse.

Porro hec uerba, maxime cum non nouo dicto confirmant publicam penitentiam agendam esse de peccatis occultis, sed tantum indicant fieri posse propter quasdam alias rationes, quas supra exposuit Origenes; et maximam publice penitentie rationem, et solam que fuerit a Patribus sancita, esse crimen publicum.

I. Morinus nonnulla alia Patrum testimonia proponit, quibus, ne eadem sepius repetantur, sufficit respondere: I. Nullum testimonium proferri, quod  aperte probet pro peccatis occultis secundum canones publicam penitentiam agendam esse. II. Que Patres dicunt de peccatis capitalibus penitentia publica diluendis, nonnisi de criminibus publicis intelligi posse, cum Patres alibi manifestissime distinguant inter crimina publica et occulta, et penitentiam que utrisque competit, occultis occultam, publicis publicam.



CAPUT uIII. Explicantur quedam uerba Penitentialis: atque ostenditur penitentiam publicam, qualem Ioan. Morinus describit, pro publicis criminibus etiam grauissimis non esse absolute necessariam; et quare Patres plures publicos peccatores ab ea exemerint.

Aliquis forsan obiiciet uerba Penitentialis, ubi  Theodorus refert in sua prouincia non esse reconciliationem, quia non est publica penitentia; contendetque Theodorum non solum pro peccatis occultis, sed etiam pro publicis penitentiam publicam mutasse. uerum animaduertendum est, id quod nullo unquam Ecclesie decreto fuit stabilitum, a Theodoro non potuisse mutari contra canones, scilicet pro criminibus occultis publicam penitentiam. De publicis uero criminibus considerare oportet, Theodorum disciplinam totius Ecclesie, tam Orientalis quam Occidentalis, proponere; et morem quem in sua prouincia institutum repererat, spectata plurimorum infirmitate, maluisse tolerare quam cum scandalo aliorum auferre priuata auctoritate. Quapropter, ne quis seuerioris discipline amator uituperet Theodorum,  quem Patres in synodis pium eque ac doctum laudarunt; oportet ostendere: I. penitentiam publicam, qualem lib. Iu de Pen., cap. 7, I. Morinus describit, et quam plures dicunt ab incunabulis Ecclesie constitutam esse in afflictionibus et macerationibus corporis manifestis ac diuturnis, non esse omnino necessariam ad remissionem publicorum criminum etiam grauissimorum. II. Quibusnam rationibus moti sunt Patres, ut multos peccatores publicos ab illa penitentia eximerent.

Iustinus in Apologia, iuxta Eusebium prima, que idcirco male inscribitur secunda in editis: »Propheta a persona Patris dicit: Et diem magnnm ieiunii, et otium non sustinebo, neque cum ueneritis ut appareatis mihi, exaudiam uos. Plene sunt manus  uestre sanguine. Et cum offertis similam aut incensum, abominatio mihi est. Adipem agnorum et sanguinem hircorum nolo. Quis enim requisiuit hec ex manibus uestris? uerum dissolue omnem colligationem iniquitatis; disrumpe fasciculos uiolentorum contractuum; uagum et nudum tege, frange esurienti panem tuum. Et qualia quidem sint que per uates suos a Deo precepta sint, his exemplis intelligere potestis.«---In dialogo cum Tryphone Iudeo: »Quid mihi ieiunatis, ut hodie audiatur in clamore uox uestra? Ieiunium hoc ego non elegi, ut in die humiliet uir animam suam. Atque si flectas tanquam circulum collum suum, et saccum cineremque substernas, ne si quidem uocabitis ieiunium et diem acceptum Domino. Non istius modi ieiunium ego  elegi, dicit Dominus: sed solue omnem colligationem iniquitatis, solue obligationes uiolentorum contractuum, emitte confractos in remissione et omnem syngrapham iniquam discerpe; frange esurienti panem tuum, et egenos uagos induc in domum tuam. Cum uideris nudum, operi eum: et e uernaculis seminis tui, ne quemquam despexeris. Tunc erumpet matutinum lumen tuum; et sanitates peccatoris citius orientur: et preibit ante te iustitia tua, et gloria Dei complectetur te. Tunc clamabis, et Deus exaudiet te: adhuc te loquente, dicet: Ecce adsum. Si abstuleris a te colligationem, et manuum complicationem, et uerbum murmuris, et dederis esurienti panem tuum ex animo, et animam humiliatam impleueris:  tunc exorietur in tenebris lumen tuum, et tenebre tue ut meridies.« Sanctus Iustinus loquitur de penitentia que ad remissionem grauissimorum et publicorum criminum penitus sufficit: attamen non illa est penitentia qualem I. Morinus describit, et quam plures uiri docti dixerunt ab incunabulis Ecclesie constitutam esse in afflictionibus corporis manifestis ac diuturnis. Itaque sanctus Iustinus hanc penitentiam ad remissionem grauissimorum et publicorum criminum non absolute necessariam esse iudicauit.

Theophilus Antiochenus ad Autolicum, lib. III: »Ceterum Isaias propheta communiter omnes, imprimis tamen Iudeos, compellat, ut ad penitentiam conuolent, dicens: Querite Dominum, quando ille  inueniri potest: inuocate eum, quando ille prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum nostrum, quoniam abundabit ut remittat. Alius preterea propheta, Ezechiel, inquit: Quod si impius auersus fuerit ab omnibus peccatis suis que fecit, et custodierit omnia statuta mea, feceritque iudicium et iustitiam, uiuendo uiuet et non morietur. Omnes iniquitates eius quas fecit non uenient in recordationem eius, sed in iustitia sua quam fecit, uiuet. Nunquid desidero aut uolo mortem impii, dicit Dominus Deus? an non magis ut conuertat se a uiis suis et uiuat? Isaias iterum inquit penitentiam inculcans: Conuertimini qui profundum consilium initis et iniquum, ut saluemini.  Similiter Ieremias: Conuertimini ad Dominum Deum uestrum, quemadmodum uindemians ad cartallum, et misericordiam consequemini. Plurima sunt et numerum fere omnem excedunt, que in Scriptura sacra de penitentia agenda comprehenduntur, etc. Utriusque Testamenti ministri, uno eodemque Spiritu inspirati locuti sunt. Isaias sic clamat: Auferte malitiam conatuum uestrorum a conspectu oculorum meorum, cessate malefacere, discite benefacere, querite iudicium, saluate oppressum, agite in iudicio causam pupilli et uidue. Idem alibi dicit: Dissolue impias colligationes, solue fasciculos onerosos, dimitte confractos liberos, et ut dirumpatis omne onus. Nunquid ut partiaris esurienti panem tuum, et pauperes uagos introducas in  domum? Si uideris nudum, operies eum, et a propinquo tuo te non abscondes. Tunc proferetur quasi aurora lux tua, et sanitas tua uelociter crescet, et ibit ante te iustitia tua. His astipulatur Ieremias dicens: State iuxta uias, et circumspicite, interrogate de semitis antiquis, et que uia melior fuerit, in ea ambulate: ut inueniatis requiem pro animabus uestris: iudicium iustum iudicate; quia in his consistit uoluntas Domini Dei uestri. Huic consentit Moses, qui ait: Custodite iudicium, et appropinquate ad Dominum Deum uestrum, qui firmauit celum et condidit terram. Ab his non dissentit Zacarias, dicens. Iudicate iudicium ueritatis, et facite pietatem atque misericordiam unusquisque  cum fratre suo. uiduam et pupillum, peregrinum et pauperem nolite calumniari: neque cogitetis in corde uestro unusquisque malum fratris sui.« Sanctus Theophilus pluribus Scripturarum testimoniis et precipuis, ueram describit penitentiam, que ad remissionem publicorum et grauissimorum criminum omnino sufficit: cumque non ea sit penitentia quam plures dixerunt ab incunabulis Ecclesie constitutam esse in afflictionibus et macerationibus corporis manifestis ac diuturnis, certum est sanctum Theophilum, ad remissionem publicorum et grauissimorum criminum non absolute necessariam iudicasse hanc penitentiam.

Ireneus, lib. Iu aduersus hereses, cap. 32: »Sed miserans eorum cecitati, et uerum sacrificium insinuans,  quod offerentes propitiabuntur Deum, ut ab eo uitam percipiant. Quemadmodum alibi ait: Sacrificium Deo cor contribulatum; odor suauitatis Deo cor clarificans eum qui plasmauit, etc. Et Zacarias autem in duodecim prophetis, significans eis uoluntatem Dei, ait: Hec dicit Dominus omnipotens. Iudicium iustum iudicate, pietatem et misericordiam facite unusquisque ad fratrem suum. uiduam et orphanum et proselytum et pauperem nolite opprimere, et unusquisque malitiam fratris sui non recogitet in corde suo, et iurationem falsam ne dilexeritis. Quoniam hec omnia odi, dicit Dominus omnipotens. Et Dauid autem similiter: Quis est, inquit, homo qui uult uitam, et amat uidere dies bonos? Cohibe linguam tuam a malo, et labia tua  ne loquantur dolum. Declina a malo et fac bonum; inquire pacem, et sequere eam.« Aliis Scripturarum testimoniis sanctus Ireneus describit perfectam pro criminibus siue publicis siue grauissimis penitentiam, que tamen non consistit in afflictionibus et macerationibus corporis manifestis ac diuturnis.

Clemens Alexandrinus in libro quem inscripsit: Quisnam diues salutem consequi possit, penitentiam iuuenis, qui instituto latronum collegio, ipse prompto animo dux eorum effectus, uiolentia, cedibus atque atrocitate cunctos superabat, sic refert: »Et accedentem senem, id est Ioannem apostolum, complexus, gemitu ac lamentis quantum maxime poterat, ueniam rogabat, et lacrymis quasi altero  quodam baptismo expiabatur, solam dextram occultans. Tum apostolus spondens ac deierans se ueniam ipsi a Seruatore impetrauisse, oransque ac in genua prouolutus, et dextram ipsam iuuenis, ut pote penitentia expurgatam deosculans, ipsum in ecclesiam reduxit. Exinde partim crebris orationibus Deum deprecans, partim continuatis una cum iuuene simul decertans, omnibus denique uerborum illecebris animum eius demulcens, non prius abscessit quam illum Ecclesie restituisset, magnumque sincere penitentie exemplum, et iterate regenerationis ingens documentum, et conspicue resurrectionis tropeum omnibus ostendisset.« En magnum penitentie exemplum, quod declarat crimina  publica et grauissima absque diuturnis afflictionibus et macerationibus corporis dilui posse.

Hucusque testimonia Patrum plane demonstrant publicam penitentiam que consistit in afflictioninibus et macerationibus corporis manifestis ac diuturnis non esse absolute necessariam. Illud quoque erit perspicuum etiam dum maxime hec penitentia uigebat, si ostendamus quibusnam rationibus moti sint Patres ut multos peccatores publicos a penitentia publica eximerent.

Patres concilii Neocesariensis, can. 9: »Presbyter si preoccupatus corporali peccato prouehatur, et confessus fuerit de se quod ante ordinationem deliquerit, oblata non consecret, manens in reliquis officiis, propter studium bonum.« Nam peccata  reliqua plerique dixerunt per manus impositionem posse dimitti. Crimen occultum ipsa confessione fit publicum. Qui tamen illud commisit, propter manus impositionem quam in ordinatione accepit, a penitentia publica liberatur. Quam rationem posthac Innocentius I confutasse uidetur in epistola ad episcopos Macedonie, cap. 4, his uerbis: »Ergo si ita est, applicentur ad ordinationem sacrilegi, adulteri atque omnium criminum rei, quia benedictione ordinationis crimina uel uitia putantur auferri. Nullus sit penitentie locus quia id potest prestare ordinatio quod longa satisfactio prestare consueuit.«

Basilius in epistola canonica ad Amphilochium, can. 32: »Qui peccatum ad mortem peccant clerici,  a gradu quidem deponuntur, a laicorum autem communione non arcentur. Non enim uindicabis bis in idipsum.« Quamuis alterius discipline antiquissima sint exempla, hec tamen antiqua est et ualde probata, quam sanctus Basilius ut iam suo tempore stabilitam refert, et cuius postea Patres testes sunt ac defensores: Optatus Mileuitanus in fine lib. II; Siricius in epistola ad Himerium Tarraconensem, cap. 14; Patres concilii Carthaginensis u, can. 11; qui canon refertur in integro codice Ecclesie Africane, can. 27; Hieronymus in epistola ad Sabinianum; Augustinus lib. I de Baptismo contra Donatistas cap. 1. Leo I in ep. ad Rusticum Narbonensem. resp. II: »Quod, inquit, sine dubio ex  apostolica traditione descendit, secundum quod scriptum est: sacerdos si peccauerit, quis orabit pro eo? Unde huiusmodi lapsis ad promerendam misericordiam Dei priuata est expetenda secessio, ubi illis satisfactio, si fuerit digna, sit etiam fructuosa.« Patres concilii Epaunensis, can. 22: »Si presbyter aut diaconus crimen capitale commiserit, ab officii honore depositus in monasterium retrudatur, ibi tantummodo, quandiu uixerit, communione sumenda.« Et Isidorus Hispalensis, lib. II de ecclesiasticis Officiis, cap. 16: »Honorum duntaxat dignitate seruata, ita ut a sacerdotibus et leuitis Deo tantum teste fiat, a ceteris uero astante coram Deo solemniter sacerdote.«

Basilius in eadem ep. canonica, can. 34: »Adulteratas  mulieres, et confitentes, uel quomodocunque conuictas publicare quidem patres nostri prohibuerunt, ne conuictis mortis causam prebeamus. Eas autem stare sine communione iusserunt donec impleretur tempus penitentie.«

Gregorius Nazianzenus in oratione 39: »Siquidem illi penitentia minime ducebantur, optimo iure eos repulit; nam ne ipse quidem eos recipio, qui uel nullo modo uel non satis deprimuntur, nec patrato crimini parem uite emendationem afferunt: Cumque recipio, conuenientem ipsis locum assigno, sin autem lacrymis confectos, haudquaquam imitabor.«

Ioannes Chrysostomus, in homilia de Dauid et Saule: »Nihil, inquam, istiusmodi frigidorum uerborum  locutus est publicanus, quibus utimur quotidie nos, conuiciis ac maledictis aspergentes, sed amare suspirans pectusque percutiens, hoc tantummodo dixit, Propitius esto mihi peccatori, et descendit iustificatus. uides celeritatem? Accepit probrum, et abluit probrum; agnouit peccata, et deposuit peccata, et criminum accusatio facta est illi criminum remissio, et hostis insciens factus est beneficus. Quot labores erant publicano subeundi, ieiunando, humi dormiendo, uigilando, bona sua egenis impartiendo, longo tempore in sacco et cinere sedendo, ut illa tam multa peccata posset deponere? At nunc cum nichil tale fecerit, simplici uerbo omnem deposuit iniquitatem, ac probra conuiciaque Pharisei, qui uidebatur illum contumelia afficere,  pepererunt iustitie coronam, idque sine sudoribus, sine laboribus, et absque longi temporis mora.« In homilia 1 de penitentia: »Cuius autem rei gratia prefinitum spatium ad tam breue tempus redegit? quo et barbarorum discas uirtutem, dico autem Niniuitarum tribus diebus tantum peccatorum iram soluere ualentium: atque Dei clementiam admireris, trium dierum penitentia contenti tot pro peccatis? tuque desperatione non corruas, etsi millies peccaueris. Quemadmodum enim anima pigritans atque negligens, quanquam multum ad penitentiam temporis accipiat, nichil operatur magnum, neque sibi ipsi Deum ob desidiam conciliat; sic qui proposito excitato feruet, atque multa cum solertia penitentiam  ostendit, breui temporis momento longeui temporis peccata delere poterit? Nonne tertio Petrus negauit? nonne tertio cum iuramento? nonne uilis cuiusdam ancille uerba timens? Quid ergo? Oportuitne illum ad penitentiam multos annos terrere? nequaquam; sed eadem nocte lapsus est et erectus; uulnusque et medicinam accepit: egrotauit, atque ad priorem rediit sanitatem.«

In homilia de beato Philogonio: »Neque mihi quisquam dixerit, uereor, habeo conscientiam peccatis oppletam, sarcinam circumfero grauissimam. Sufficit enim horum quinque dierum tempus, si sobrius fueris, si attentus, si uigilaueris, ut multidudinem peccatorum reddas contractiorem. Nec illud perpende quod breue tempus est, sed illud considera  quod benignus est Dominus, quandoquidem et Niniuite tridui spatio tantam iram Dei a se depulerunt, nec obstitit illis temporis angustia, sed animi promptitudo, amplectens Domini benignitatem, totum peragere ualuit. Et meretrix illa breui temporis momento cum ad Christum accessisset, omnia probra diluit. Quia et calumniantibus Iudeis quod illam admisisset, tantamque prebuisset fiduciam, Christus illis quidem silentium imposuit, hanc uero malis omnibus liberatam, comprobatoque illius studio, ita domum remisit. Quid ita tandem? quoniam feruenti animo, et flagranti corde, ardentique accessit fide, sanctosque illos a sacros attigit pedes, solutis capillis, fontibus lacrymarum ex oculis emissis, unguento profuso.«

 Bacchiarius in epistola ad Ianuarium de recipiendis lapsis: »Qualiter rogo, de misericordia Domini possumus desperare, qui etiam Pharaonem arguit quare nequaquam penitere dignatus sit, etc. Salomon ille mirabilis, qui meruit assistrici Dei, hoc est sapientie, copulari, in alienigenarum mulierum incurrit amplexus, et uinculo libidinis illaqueatus, etiam sacrilegii errore se polluit, quia simulacrum Chamos Moabitico idolo fabricauit: sed qui per prophetam culpam erroris agnouit, nunquid misericordie celestis extorris est? Ac forsitan dicas, Nusquam eum in canone lego penituisse, neque misericordiam consecutum. Audi ergo, frater, penitentia eius, que non inscribitur publicis legibus, fortasse ideo acceptabilior iudicatur, quia non ad faciem populi,  sed in secreto conscientie Deo teste penituit. ueniam autem ex hoc consecutum esse agnoscimus quia cum solutus fuisset a corpore, sepultum illum inter regum Isrelitarum corpora Scriptura commemorat; quod tamen alibi peccatoribus regibus abnegatum esse cognoscimus, qui usque in finem uite sue in propositi peruersitate manserunt: et ideo quia inter reges iustos meruit sepeliri, non fuit alienus a uenia: ueniam autem ipsam sine penitentia non potuit promereri.«

Augustinus in homilia ultima ex L, cap. 11: »Nemo arbitretur, fratres, propterea se consilium salutifere huius debere penitentie contemnere, quia multos forte aduertit et nouit ad sacra altaris  accedere, quorum talia crimina non ignorat. Multi enim corriguntur ut Petrus.« Quare canones episcopis permittunt penitentie penas eo leuiores ac minores reddere, quo magis cordis compunctio augetur: atque Patres docent non tam considerandam esse mensuram temporis quam doloris. Augustinus in Enchiridio ad Laurentium, cap. 65: »In actione autem penitentie, ubi tale crimen commissum est, ut is qui commisit a Christi etiam corpore separetur, non tam consideranda est mensura temporis quam doloris. Cor enim contritum et humiliatum Deus non spernit.« Leo I, in ep. ad Nicetam episcopum Aquileiensem, cap. 5: »Consultationi caritatis tue hoc etiam respondendum esse credidimus;  non tam temporis longitudine, quam cordis compunctione pensanda est.«

uigilius papa I, in ep. ad Cesarium Arelatensem: »Sed quia, sicut caritatem tuam bene nosse confidimus, modus penitentie presentium potius sacerdotum inspectioni committitur, ut iuxta compunctionis meritum uenie quoque possit indulgeri remedium, tue hoc potius estimationi credimus relinquendum.« Unde Gennadius testatur in libro de ecclesiasticis Dogmatibus, cap. 53, a penitentia publica prorsus immunes esse quicunque uere ac perfecte penitentie signa certissima dabant. »Sed et secreta, inquit, satisfactione solui mortalia crimina non negamus, sed mutato prius seculari habitu, et confesso religionis studio per uite correctionem, et  iugi imo perpetuo luctu miserante Deo, ita duntaxat ut contraria pro iis que penitet, agat, et Eucaristiam omnibus Dominicis diebus supplex et submissususque ad mortem percipiat.« Denique Patres unanimi consensu declarant nichil aliud quam caritatem a peccatoribus requirere Deum a quo nonnisi cupiditate recesserunt; hoc esse in quo consistit tota lex et prophete: ac propterea iugum esse suaue, et onus leue, ad quod Christus omnes uocat qui laborant et criminum pondere onerati sunt. Innumera fere de hac re Patrum testimonia proferre possem, sed omnium instar erit Saluiani testimonium, qui sic loquitur in libro uII de uero Iudicio et Prouidentia Dei: »Presertim cum a nobis Deus nichil onerosum, nichil graue exigat, etc. Quid namque ait? uenite ad  me omnes, qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde, et inuenietis requiem animabus uestris. Iugum enim meum suaue, et onus meum leue. Non ergo nos ad laborem uocat Dominus, sed ad refectionem. Quid namque a nobis exigit, quid prestari sibi a nobis iubet, nisi solam tantummodo fidem, castitatem, humilitatem, sobrietatem, misericordiam, sanctitatem? que utique omnia non onerant nos, sed ornant: nec solum hoc, sed adeo uitam presentem ornant, ut futuram plus ornare possint.«

Non solum qui conuertebantur ut Petrus, non eis imponebatur penitentia publica, sed etiam multis qui ut Iudas, aut ut pote nimis infirmi tolerabantur.  Illa est secunda ratio quam Augustinus refert in homilia ex L, cap. 11: »Multi enim corriguntur ut Petrus, multi tolerantur ut Iudas.« Eamdem rationem alibi explicat sanctus Augustinus in lib. de Fide et Operibus, cap. 3: »Utrumque faciendum est, sicut et infirmitatis diuersitas admonet, eorum quos utique non perdendos, sed corrigendos curandosque suscepimus, et alius sic, alius autem sic sanandus est: ita etiam est ratio dissimulandi et tolerandi malos in Ecclesia: et est rursus ratio castigandi et corripiendi, non admittendi uel a communione remouendi. Errant autem homines non seruantes modum, et cum in unam partem procliuiter ire ceperint, non respiciunt diuine auctoritatis alia testimonia,  quibus possint ab illa intentione reuocari, et in ea que ex utrisque temperata est ueritate ac moderatione consistere.

Augustinus in epistola 48 uincentio contra Donatum et Rogat. de corrigendis hereticis: »Propter bonos mali tolerandi sunt: sicut tolerauerunt prophete contra quos tanta dicebant, nec communionem sacramentorum illius populi relinquebant: sicut ipse Dominus nocentem Iudam usque ad condignum eius exitum tolerauit, et eum sacram cenam cum innocentibus communicare permisit: sicut tolerarunt apostoli eos qui per inuidiam, quod ipsius diaboli uitium est, Christum annuntiabant: sicut tolerauit Cyprianus collegarum auaritiam, quam, secundum Apostolum, apellat idololatriam.«

 Augustinus, in lib. III contra epistolam Parmeniani, cap. 4: »Dixit Isaias, Recedite, exite inde et immundum nolite tangere. Sed cur ipse in illo populo immunditiam quam grauiter arguebat, in una cum eis congregatione tangebat, etc. Dixit Dauid, Non sedi cum concilio uanitatis, et cum facinorosis non introibo: odio habui curiam nequissimorum, et cum iis non sedebo. Legant quales in se temporibus suis in illo populo tolerauit, qui unctionis mystico sacramento tantum honorem detulit, ut id nec in sceleratissimo Saule contemneret, imo tantum ueneraretur, ut amplius omnino non posset, etc. An hoc dicturi sunt quod illis temporibus recedere iustis a malo populo non licebat, istis uero temporibus licet? Quid dici peruersius potest, illo tempore  non potuisse bonos a malis corporaliter separari, quando multa sacramenta corporaliter obseruari uidebantur: nunc autem necessariam esse corporalem separationem, quando iam illa spiritaliter obseruantur? ue cecis ducentibus et cecis sequentibus.«

Augustinus in Expositionis Euangelii Ioannis tractatu L: »Quid ergo uoluit Dominus noster iehsu Christus, fratres mei, admonere Ecclesiam, quando unum perditum inter duodecim habere uoluit, nisi ut malos toleremus, ne corpus Christi diuidamus? Ecce inter sanctos est Iudas, ecce fur est Iudas, et ne contemnas, fur sacrilegus, non qualiscunque fur. Fur loculorum, sed Dominicorum: loculorum, sed sacrorum. Si crimina discernuntur in foro qualiscunque  furti et peculatus , quanto uehementius iudicandus est fur sacrilegus, qui ausus fuerit non undecunque tollere, sed de Ecclesia tollere? Qui aliquid de Ecclesia furatur, Iude perdito comparatur. Talis erat iste Iudas, et tamen cum sanctis discipulis undecim intrabat et exibat, ad ipsam Dominicam cenam pariter accessit, conuersari cum eis potuit, eos inquinare non potuit. De uno pane et Petrus et Iudas accepit, et tamen que pars fideli cum infideli? Petrus enim accepit ad uitam, Iudas ad mortem, etc. Quare furem admisit, nisi ut eius Ecclesia fures patienter toleret? Sed ille qui consueuerat de loculis  pecuniam tollere, non dubitauit accepta pecunia ipsum Dominum uendere. uideamus quid ad ista Dominus respondeat, uidete fratres, non illi ait, Propter furta tua dicis ista. Furem nouerat, et prodere nolebat, sed potius tolerabat, et ad perferendos malos in Ecclesia nobis exemplum patientie demonstrabat.«

Augustinus, lib. III contra epistolam Parmeniani, cap. 2: »Cum uero idem morbus plurimos occupauerit, nichil aliud bonis restat quam dolor et gemitus, ut per illud signum quod Ezechieli sancto reuelatur illesi euadere ab illorum uastatione mereantur. Ideoque idem Apostolus cum iam multos comperisset, et immunda luxuria et fornicationibus inquinatos, ad eosdem Corinthios in secunda Epistola scribens,  non itidem precipit ut cum talibus nec cibum sumerent. Multi enim erant, nec dici de his poterat, Si quis frater nominatur fornicator, aut idolis seruiens, aut auarus, aut aliquid tale cum eiusmodi nec cibum quidem simul sumere; sed ait: Ne iterum cum uenero ad uos, humiliet me Deus, et lugeam multos ex iis qui ante peccauerunt, et non egerunt penitentiam super immunditia et luxuria et fornicatione quam gesserunt: per luctum suum potius eos diuino flagello cercendos minans, quam per illam correptionem, ut ceteri ab eorum coniunctione se contineant. Consequenter enim dicit, Ecce tertio hoc ueniam ad uos, ut in ore duorum uel trium testium stet omne uerbum. Predixi et predico sicut presens secundo, et nunc absens iis qui ante peccauerunt, et ceteris  omnibus: quia si uenero iterum, non parcam, quia probationem queritis eius qui in me loquitur Christus.«---Cap. 4 eiusdem libri: »Postremo si prophete posteros monuerunt ut se ante tempus ultime uentilationis a paleis corporaliter separarent, et tali separatione cauerent tangere immundum, et cum facinorosis non introirent, cur hoc non fecit apostolus Paulus? An palea non erant qui non ex ueritate, sed ex inuidia Christum annuntiabunt? An immundi non erant qui non caste Euangelium predicabant? Hos in illis temporibus Ecclesia fuisse testatur, cuius excellentissimam caritatem omnia tolerantem, etiam posteriores imitati sunt.«---Cap. 2 eiusdem libri: »Aperiantur oculi cordis, ne frustra pateant oculi corporis, et legant predicatorem liberum  ueritatis in eadem ipsa prima ad Corinthios Epistola scribentem: Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt. Quomodo ergo Cyprianus et alia frumenta Dominica in illa tunc unitatis Ecclesia cum auaris et rapacibus, cum his qui regnum Dei non possidebunt, non laicis uel quibuscunque clericis, sed et ipsis episcopis panem Domini manducabant, et calicem Domini bibebant, cum idem Apostolus precipiat non eis commisceri, et clamet cum eiusmodi nec cibum sumere? An quia non poterant ab eis corporaliter separari, ne similiter  eradicarent et triticum, sufficiebat eis a talibus corde seiungi, uita moribusque distingui, propter compensationem custodiende pacis et unitatis, propter salutem infirmorum et tanquam lactentium frumentorum, ne membra corporis Christi per sacrilega schismata laniarent?« Et infra, cap. 4: »An immunditia, an etiam auaritia? Quam Cyprianus corde non tetigit, et tamen inter auaros pacatissime uixit. Non enim obsurduerat aduersus uerba Psalmorum ut sederet in conuenticulo uanitatis, et cum facinorosis introiret: odio non haberet curiam malignorum, et cum impiis non sederet. Annon erat conuenticulum uanitatis in eis qui, esurientibus in Ecclesia fratribus, largissimo argento nitere cupiebant? Annon erant facinorosi qui fundos insidiose  fratribus rapiebant? An nequissimi et impii non erant, qui usuris multiplicantibus fenus augebant? Ille uero lauabat manus suas cum innocentibus, et circumdabat altare Domini. Ideo quippe tolerabat nocentes, ne desereret innocentes, cum quibus manus lauabat, quia diligebat speciem domus Domini, que species in uasis honorabilibus fuit.«

His omnibus exemplis motus sanctus Augustinus censet ebriosos et comessatores, quorum tanta erat multitudo, potius tolerandos esse quam ab Ecclesia arcendos et aspera penitentia plectendos. Sic enim loquitur in epistola 64: »Cum enim Apostolus tria breuiter genera uitiorum detestanda et uitanda uno in loco posuerit, de quibus innumerabilium peccatorum exsurgit seges, unum horum, quod secundo  loco posuit, acerrime in Ecclesia uindicatur; duo autem reliqua, id est primum et ultimum, tolerabilia uidentur hominibus; atque ita paulatim fieri potest, ut nec uitia iam putentur. Ait enim uas electionis: non in commessationibus et ebrietatibus, non in cubilibus et impudicitiis, non in contentione et dolo, sed induite uos Dominum Iesum Christum, et carnis curam ne feceritis in concupiscentiis. Horum ergo trium, cubilia et impudicitie, tam magnum crimen putantur, ut nemo dignus non modo ecclesiastico ministerio, sed ipsa etiam sacramentorum communione uideatur, qui se isto peccato maculauerit. Et recte omnino. Sed quare solum? Comessationes enim et ebrietates ita concesse et licite putantur, ut in honorem etiam beatissimorum martyrum, non  solum per dies solemnes, quod ipsum lugendum quis non uideat qui hec non carnis oculis inspicit, sed etiam quotidie celebrentur, etc.« Et paulo post: »Non ergo aspere, quantum existimo, non duriter. non modo imperioso ista tolluntur, magis docendo quam iubendo, magis monendo quam minando. Sic enim agendum est cum multitudine peccantium: seueritas autem exercenda est in peccata paucorum.« Hanc tante indulgentie rationem, qua hic et alibi frequenter utitur et presertim in libro III contra epistolam Parmeniani, ipse Augustinus discere potuerat ab Innocentio I, qui ita in epistola ad episcopos Macedonie, cap. 6: »Peruideat ergo dilectio uestra hactenus talia transisse, et aduertite  quod, ut dicitis, necessitas imperauit in pace iam Ecclesias constitutas non posse presumere; sed, ut sepe accidit, quoties a populis aut turba peccatur, quia in omnes propter multitudinem non potest uindicari, inultum solet transire, priora dimittenda Dei iudicio, et de reliquo maxima sollicitudine precauendum.« Et in epistola ad synodum in Toletana ciuitate constitutam, cap. 1: »Quorum factum ita reprehendimus, ut propter numerum corrigendorum, ea que quoquo modo facta sunt, non in dubium uocemus, sed Dei potius dimittamus iudicio.«

Saluianus propter eamdem rationem innumeros fere improbos in Ecclesia toleratos fuisse refert lib. III de uero Iudicio et Prouidentia Dei: »Quorum  enim quemque inuenies in Ecclesia non aut ebriosum, aut belluonem, aut adulterum, aut fornicatorem, aut raptorem, aut ganeonem, aut latronem, aut homicidam? Et quod omnibus peius est, prope hec cuncta sine fine, etc. In hanc enim probrositatem morum prope omnis Ecclesie plebs redacta est, ut in cuncto populo Christiano genus quodammodo sanctitatis sit, minus esse uitiosum, etc. In templa autem, uel potius in altaria atque in sacraria Dei, passim omnes sordidi ac flagitiosi sine ulla penitus reuerentia sacri honoris irrumpunt, etc. Denique si uult quispiam scire quid in templo huiusmodi homines cogitauerint, uideat quid sequatur. Siquidem consummatis solemnibus sacris, statim ad consuetudinaria omnium studia discurrunt, alii scilicet ut  furentur, alii ut inebrientur, alii ut fornicentur, alii ut latrocinentur: ut euidenter appareat hoc eos esse meditatos, dum intra templum sunt, quod postquam egressi fuerint exsequuntur.«

Postremo Iuliani Pomerii, et Anastasii Sinaite testimonia proferam, quorum primus cum sit Latinus, alter uero Grecus, utriusque Ecclesie disciplinam referunt; et quanta fuerit erga peccatores publicos Ecclesie indulgentia propter multitudinem et infirmitatem peccantium testantur. Sic uero Iulianus Pomerius in lib. II de uita contemplatiua, cap. 5: »Item alio loco idem apostolus dicit: uos qui firmiores estis, imbecillitates infirmiorum sustinete. Sustinet ergo equanimiter ut infirmos, quos emendare non potuerit castigatos. Proinde quia nec obiugari  omnes expedit, nec omnes blande tractari, sciunt sancti sacerdotes atque discernunt quos debeant temperata seueritate corripere, et quos sacerdotali magnanimitate portare: et ideo omnium quos per Dei gratiam curant, non uoluntati sed utilitati prospiciunt. Denique alios honorari deformiter ambientes, quibus non expedire nouerunt, non uitio alicuius inuidie, sed alte prudentie consilio pretermittunt; et alios latere cupientes honorant, ut eis aditum ad maiores profectus aperiant. Eos quos probant increpationem posse pati, castigant; et impatientes obiurgationis ut languidos palpant: non eis adulando quod tales sunt, sed infirmitatibus talium compatiendo, si forte aliter sanari non possunt.«

 Anastasius Sinaita, ad finem orationis de sancta Synaxi: »Esto, fratem tuum peccatorem esse, unde ceteras eius actiones compertas habes? Nam multi crebro reperiuntur qui palam peccarunt; sed clam et occulte magnam penitentiam egerunt. Et nos quidem nouimus quando peccant, at uero penitentiam et conuersionem illorum ignoramus, et a nobis quidem iudicantur peccatores, apud Deum autem iustificati sunt.«

Non igitur absolute necessaria est penitentia publica, a qua tot publicos peccatores Ecclesia exemit, propter multas uarias rationes, que si in Patribus laudari debeant, saltem in Theodoro reprehendi non possunt, cuius sanctitas et doctrina a synodis toties predicata est.



CAPUT IX. Defensio Redemptionum penitentiarum quas Ioannes Morinus uituperat; ac idcirco a Penitentiali Theodori et Romano abiudicat.


Ioannes Morinus, lib. X de Administratione sacramenti, cap. 17: »Tria nobis supersunt de his penitentiarum Redemptionibus demonstranda, que separatim explicare uisum est. Quando in Ecclesia cepit istud redemptionis genus; quando desiit: et qua ratione imminuendis antiquis penitentiis occasionem dedit. Primum, ex dictis capite precedente facile colligitur: nullum enim testimonium octingentis et aliquot annis antiquius protulimus, ideo multo tempore non potest hanc epochen antecedere. Nullum  certe occurrit unquam huiusce rei testimonium nisi post annum Christi septingentesimum; raraque sunt huiusmodi testimonia donec attingas annum salutis nongentesimum. Lege Caroli Magni, Ludouici, Caroli Calui capitularia, leges, concilia iis regnantibus celebrata, nusquam redemptionum penitentie mentio. Antiquissima est Isaaci Lingonensis, quam ex capitularibus dicit se excerpsisse, sed nunc, ut opinor, canon ille in iis non exstat. Quidquid sit, circumstantiam peculiarem continet, que recta redemptionem de qua agimus non spectat. Concilium Triburiense proprie ad rem facit, sed anno 895 celebratum est. Que antecedunt concilia sub Carolinis imperatoribus et regibus istorum non meminerunt.  Obiici potest Burchardum, Iuonem, et Penitentiale ab Antonio Augustino dictum Romanum nonnulla capitula ex istis redemptionum penitentialium formulis uelut ex Theodoro Cantuariensi archiepiscopo referre, etc.« Postea refert testimonia synodi Clouelhouie in art. 3 et 4, ex quibus sic argumentatur: »His consideratis uix adduci possum, ut existimem Theodorum Cantuariensem istius redemptionis penitentialis esse auctorem. Nam huic concilio preerat Cusbertus Theodori uno intermedio successor, annumque quinquagesimum primum aut alterum post Theodori obitum celebrabatur illa synodus. Quis credat Theodori successorem Theodoro uiro per totum orbem Christianum celeberrimo, tam facile derogasse, illius constitutiones uellicasse, nouitatis accusasse,  ceterosque episcopos unanimi consensu ista probasse? Cum igitur praua ista consuetudine inualescente, aliqui scriptores eiusmodi redemptionum leges Theodori Penitentialibus inseruissent, postea exemplaria ab iis descripta, et undique disseminata multis imposuerunt, ut Theodori crederent esse qui ipsius scriptis infarta tantum erant. Idem dicendum uidetur de Romano Penitentiali. Quem Halitgarius ante octingentos annos edidit, et libris suis de Remediis peccatorum ultimo loco addidit.«

Responsio.---Priusquam rationes I. Morini expendamus, intelligere oportet quenam sint redemptiones penitentiarum que referuntur ab auctoribus ex penitentiali Theodori et Romano. Si quis attente perlegerit eas, quas retulimus sub nomine  Theodori ex codice ms. et que leguntur in Penitentiali Romano, nichil aliud esse agnoscet, quam commutationes cuiusdam generis penitentie in aliud: et quidem propter necessitatis casum. Porro hec penitentia semper ualuit apud Dominum, qui nunquam id quod fieri non potest iussit. Mirum igitur quod I. Morinus affirmet nullum occurrere huiusce rei testimonium, nisi post annum Christi septingentesimum: raraque esse eiusmodi testimonia usque ad annum salutis nongentesimum: et synodum Clouelhouie illas redemptiones damnasse: ac propterea non posse ad Penitentiale Theodori pertinere. Constat enim a synodo Clouelhouie tantum damnatum fuisse abusum redemptionum, scilicet quando eo licentius peccant, quo maiores eleemosynas largiuntur.  Nam Patres sic loquuntur can. 26: »Et non ad hoc sine dubio dande, ut quelibet uel minima saltem peccata, eo licentius cuiquam agere liceat, quo uel ipse, uel alius quilibet pro eo eleemosynas faciat.« Que prorsus aliena sunt a redemptionibus penitentiarum, que citantur ex Penitentiali Theodori et Romano. Etenim non in illis redemptiones penitentiarum commendantur ad licentius peccandum, sed ad faciliorem peccatorum remissionem obtinendam: non ad mutandas absque ulla necessitate penitentie penas iure canonico indictas; sed tantum propter necessitatis casum, cum penitentia aliter peragi non potest; et secundum canones, qui permittunt episcopo eas augere aut imminuere,  prout presens rerum status exegerit.

uerum quoquomodo res accipiatur, siue pro bono aut malo usu, I. Morinus non ueram attigit epochem. Si intelligatur malus usus, longo ante tempore Patres antiqui eum redarguerant. Lactantius, lib. uI de uero Cultu, cap. 13: »Quoties igitur rogaris, tentari te a Deo crede, an sis dignus exaudiri. Circumspice conscientiam tuam, et quantum potes, medere uulneribus; nec tamen quia peccata largitione tolluntur, dari tibi licentiam peccandi putes. Abolentur enim, si Deo largiare, quia peccaueras. Nam si fiducia largiendi pecces, non abolentur.«

Augustinus, lib. XXI de. Ciuitate Dei ad Marcellinum, cap. 27: »Ut autem quotidiana sibi opinentur, que facere omnino non cessant, qualiacunque  et quantacunque sint, per eleemosynas dimitti posse peccata, orationem quam docuit ipse Dominus, et suffragatricem sibi adhibere conantur et testem, etc. Qualiacunque ergo uel quantacunque sint, etiamsi quotidie perpetrantur, nec ab eis uita discedat in melius commutata, per eleemosynam uenia non negata remitti sibi posse presumunt. Sed bene, quod isti dignas pro peccatis commonent eleemosynas esse faciendas, quoniam si dicerent qualescunque eleemosynas pro peccatis et quotidianis, et magnis, et quantacunque scelerum consuetudine misericordiam posse impetrare diuinam, ut ea quotidiana remissio sequeretur, uiderent rem se dicere absurdam atque ridiculam. Sic enim cogerentur fateri fieri posse, ut opulentissimus homo decem nummulis diurnis  in eleemosynas impensis homicidia, et adulteria, et nefaria queque facta redimeret, etc. Propter hoc ergo eleemosyne faciende sunt, ut cum de preteritis peccatis deprecamur, exaudiamur, non ut in eis perseuerantes, licentiam malefaciendi nos per eleemoynas comparare credamus.«

Cesarius Arelatensis, in homilia 17. »Eleemosynas dando alienam carnem pascimus, et crimina committendo nostram animam iugulamus. Et ideo, sicut frequenter admonui, sic pro maioribus peccatis eleemosynas demus, ut nunquam ad ipsa crimina redeamus.«

Eligius Nouiomensis, in homilia 8: »Ille uero qui supra dicta mala in corde seruat, et credit se  multa eleemosynis peccata sua posse redimere: audiamus de eo Dominum in Euangelio dicentem: Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum.« Sententia ista euidenter ostendit quod sacrificium offerre uel eleemosynas facere nichil proderit nisi prius reconciliatio precesserit inimici. Itaque Patres qui tempora a I. Morino prefinita precesserunt, abusum redemptionum penitentiarum damnarunt.

Nunc uero si redemptiones penitentiarum, quales leguntur sub nomine Theodori et in Penitentiali Romano, accipiantur sicut accipi debent pro commutationibus  quorumdam penitentiarum generum in quedam alia faciliora, nempe perfectam cordis conuersionem, eleemosynas, orationem, etc., et quidem propter necessitatis casum: hec penitentiarum genera antiquissima esse, et uera que in Scripturis sanctis ubique celebrantur, atque proinde esse precipua et prestantiora, quibus peccata facilius remittantur, sic manifestissime declarant antiqui Patres.

Origenes in homilia 2 super Leuiticum: »Audi nunc quante sint remissiones peccatorum in Euangeliis. Est ista prima, qua baptizamur in remissionem peccatorum. Secunda remissio est in passione martyrii. Tertia est que pro eleemosyna datur. Dicit  enim Saluator. uerumtamen date eleemosynam, et ecce omnia munda sunt uobis. Quarta nobis fit remissio peccatorum per hoc quod et nos remittimus peccata fratribus nostris. Sic enim dicit ipse Dominus et Saluator noster quia si dimiseritis fratribus uestris ex corde peccata ipsorum, et uobis remittet Pater uester peccata uestra. Quod si non remiseritis fratribus uestris ex corde, nec uobis remittet Pater uester: et sicut in oratione nos dicere docuit: Remitte nobis debita nostra, sicut et nos remittimus debitoribus nostris. Quinta peccatorum remissio est, cum conuerterit quis peccatorum ab errore uie sue. Ita enim dicit Scriptura diuina, quia qui conuerti fecerit peccatorem ab errore uie sue, saluat animam eius a morte, et cooperit multitudinem peccatorum.  Sexta quoque fit remissio per abundantiam caritatis, sicut et ipse Dominus dicit. Amen dico tibi, remittuntur ei peccata multa, quoniam dilexit multum; et apostolus dicit, quoniam caritas cooperit multitudinem peccatorum. Est adhuc et septima licet dura et laboriosa, per penitentiam remissio peccatorum, cum lauat peccator in lacrymis stratum suum.« Sed ista omnia requiri forsan dicit aliquis: at qui hoc obiicit, audiat Ioannem Chrysostomum.

Ioannes Chrysostomus in homilia qui inscribitur nona, de penitentia: »Quidnam id est? de penitentia sermonem instituimus ac diximus, quod multe uarieque sunt penitentie uie, quibus facilis nobis salus fiat. Nam si unam nobis dedisset repulissemus eam utique, dicentes: nequimus hanc ingredi, saluari  nequimus. Nunc ipsum hanc tuam amputans obiectionem, non unam tibi, neque secundam, neque tertiam, sed plures ac diuersas dedit, quo multitudine tibi ad celum facilis ascensus fiat. Et dicebamus facilem esse penitentiam, neque onus in ea: peccator es, Ecclesiam ingredere; dic Peccaui, et soluisti peccatum. Produximus peccantem Dauid, et soluentem peccatum. Hinc secundam subiecimus uiam, super peccatum flere et diximus: Quisnam hic labor: non pecuniam opus effundere, non longas ire uias, nec tale quid dicere, sed peccatum flere duntaxat. Hoc de Scriptura induximus, quod in Achab Deus consilium mutarit; eo quod fleuerit, quod mestus fuerit, peccatum ipsi dimisit, atque hoc ipse dicebat Helie: uidisti ut incesserit Achab  coram me flens, et contristatus: non faciam secundum iram meam. Hinc tertiam dedimus penitentie uiam, ac de Scriptura Phariseum duximus in medium, simul et publicanum: quod Phariseus quidem superbe elatus, a iustitia excidit; publicanus humilibus consentiens, fructum iustitie suscepit, neque ullo sub labore pressus iustificatus est; uerba dedit, res accepit. Age ergo ceptum sequamur, et quartam proferamus uiam. Et quenam ea est? eleemosyna, regina illa uirtutum, homines celerrime ipsorum in celorum axes adducit, aduocati optimi loco fungens.« Et paulo infra: »Propterea et multas uias alias penitentie diuersas dedit, quo nobis omnem desidie occasionem amputet. Nam si unam haberemus  solam, hac uadere nequiremus, mucronem hunc diabolus semper fugit. Peccasti, ecclesiam ingredere, atque tuum dele peccatum. Quoties cecideris in foro, toties exsurgis: sic quoties peccaueris, peccati peniteat, neque desperes. Tametsi secundo peccaueris, secundo peniteat, neque animo consternatus a spe repositorum bonorum cadas. Quamuis in extrema canitie peccaueris, ingredere, penitentiam age: medicine locus est hic non iudicii, non penas exigens, sed peccatorum remissionem tribuens. Deo solum dic peccatum tuum. Habes et aliam penitentiam haud difficilem, sed omnino accommodatissimam; qualem? hanc: defle super peccatum tuum, idque ex sacris docetur Euangeliis.«

 Sanctus Augustinus, lib. II contra Cresconium grammaticum, cap. 12: »Mundantur et uerbo ueritatis ab illo qui ait, Iam uos mundi estis, propter uerbum quod locutus sum uobis. Mundantur et sacrificio contriti cordis ab illo de quo dictum est: Sacrificium Deo spiritus contribulatus, cor contritum et humiliatum Deus non spernit. Mundantur et eleemosynis ab illo qui ait: Date eleemosynam, et ecce omnia munda sunt uobis. Mundantur ipsa, que supereminet omnibus, caritate ab illo qui per apostolum Petrum dixit: Charitas cooperit multitudinem peccatorum; que una si adsit, omnia illa recte fiunt; si autem desit illa, omnia frustra fiunt.«

Cassianus, I. Chrysostomi discipulus, in collatione  XX, cap. 8: »Post illam namque generalem baptismi gratiam, et illud pretiosissimum martyrii donum, quod sanguinis ablutione conquiritur, multi sunt penitentie fructus, per quos ad expiationem criminum peruenitur. Non enim simplici illo penitentie nomine salus eterna repromittitur, de quo beatus apostolus Petrus, Penitemini, inquit, et conuertimini ut deleantur peccata uestra. Et Ioannes Baptista, uel ipse Dominus: Penitentiam agite, appropinquabit enim regnum celorum. Sed etiam per caritatis affectum peccatorum moles obruitur. Charitas enim operit multitudinem peccatorum. Similiter etiam per eleemosynarum fructum uulneribus nostris medela prestatur: quia sicut aqua exstinguit ignem, ita eleemosyna exstinguit peccatum. Ita  etiam per lacrymarum profusionem conquiritur ablutio peccatorum; Lauabo enim per singulas noctes lectum meum, lacrymis meis stratum meum rigabo. Denique subiungit ostendens eas non inaniter fuisse profusas, Discedite, inquiens, a me omnes qui operamini iniquitatem, quoniam exaudiuit Dominus uocem fletus mei; nec non per criminum confessionem eorum abolitio conceditur: Dixi enim, ait, pronuntiabo aduersum me iniustitiam meam Domino, et tu remisisti impietatem peccati mei. Et iterum: Narra tu iniquitates tuas primus ut iustificeris. Per afflictionem quoque cordis et corporis, admissorum scelerum remissio similiter obtinetur. Nam, uide, inquit, humilitatem meam et laborem meum, et dimitte  omnia peccata mea. Precipueque per emendationem morum: Auferte, inquit, malum cogitationum uestrarum ab oculis meis, quiescite agere peruerse, discite benefacere, querite iudicium, subuenite oppresso, iudicate pupillo, defendite uiduam, et uenite et arguite me, dicit Dominus. Et si fuerint peccata uestra ut coccinum, uelut nix dealbabuntur; et si fuerint rubra quasi uermiculus, uelut lana alba erunt. Interdum etiam intercessione sanctorum impetratur uenia delictorum. Qui enim scit fratrem suum peccare peccatum non ad mortem, petat et dabit ei uitam Deus peccanti non ad mortem. Et iterum: Infirmatur quis ex uobis, inducat presbyteros Ecclesie et orent super eum, ungentes eum oleo in nomine Domini, et oratio fidei saluabit infirmum, et alleuiabit eum Dominus: et  si in peccatis sit, dimittetur ei. Nonnunquam etiam misericordie ac fidei merito labes excoquitur uitiorum, secundum illud: Per misericordiam et fidem purgantur peccata. Per conuersionem plerumque et salutem eorum qui nostris monitis ac predicatione saluantur. Quoniam qui conuerti fecerit peccatorem ab errore uie sue, saluat animam eius a morte et operit multitudinem peccatorum. Per indulgentiam nichilominus et remissionem nostram, ad indulgentiam nostrorum facinorum peruenitur: Si enim dimiseritis hominibus peccata eorum, dimittet et uobis Pater uester celestis delicta uestra. uidetis ergo quantos misericordie aditus patefecerit clementia Saluatoris, ut nemo salutem cupiens, desperatione frangatur, cum uideat se tantis ad uitam remediis inuitari. Si  enim pro infirmitate carnis afflictione ieiuniorum abolere te peccata non posse causaris, nec potes dicere: Genua mea infirmata sunt a ieiunio, et caro mea immutata est propter oleum; quia cinerem tanquam panem manducabam, et potum meum cum fletu miscebam, eleemosynarum ea redime largitate. Indigenti si non habes quod impartias , certe absque illis morum poteris emendatione purgari. Quod si perfectionem uirtutum exstinctione uitiorum omnium non potes adipisci, sollicitudinem piam erga utilitatem  aliene salutis impende. Si autem te idoneum huic ministerio non esse conquereris, operire peccata poteris caritatis affectu. In hoc quoque si te fragilem fecerit quelibet mentis ignauia, oratione saltem atque intercessione sanctorum remedia uulneribus suis humilitatis affectu submissus implora. Postremo quis est qui non possit suppliciter dicere, Peccatum meum cognitum tibi feci, et iniustitiam meam non operui? Ut per hanc confessionem etiam illud confidenter subiungere mereatur, et tu remisisti impietatem cordis mei. Quod si uerecundia retrahente reuelare coram hominibus erubescis, illi quem latere non possunt confiteri ea iugi supplicatione non desinas, ac dicere, Iniquitatem meam ego  cognosco, et peccatum meum contra me est semper, tibi soli peccaui, et malum coram te feci, qui et absque illius uerecundie publicatione curare, et sine improperio peccata donare consueuit. Post istud quoque tam promptum certumque subsidium, aliud quoque adhuc facilius largita est nobis diuina dignatio, ipsamque remedii opem nostro commisit arbitrio, ut indulgentiam nostrorum scelerum pro nostro presumamus affectu, dicentes ei: Dimitte nobis debita nostra, sicut et nos dimittimus debitoribus nostris.«

Cesarius Arelatensis in homilia 9: »Considerate, fratres karissimi, et uidete quia nulla excusatio nobis potest remanere, per quam dicamus peccata nostra non potuisse redimere. Potes forsitan dicere quod carnem tuam ieiuniis ac uigiliis non possis affligere,  a uino uel a carnibus non ualeas abstinere: nunquid potes dicere, quod ea que tibi, amplius quam opus erat, Deus dedit, non possis pro peccatis tuis pauperibus erogare? Est adhuc aliud genus eleemosynarum, de quo possumus sine ullo labore peccata redimere nostra. Si enim aliquis ita sit pauper, ut nec aurum habeat, nec frumentum, nec uinum uel oleum, unde corporalem eleemosynam faciat: quia non potest fieri ut ab aliquibus hominibus non patiatur iniuriam, toto corde omnibus inimicis indulgeat, et nullum peccatum remaneat, quod eius conscientiam mordeat, et securus in oratione Dominica dicat: Dimitte nobis debita nostra sicut et nos dimittimus debitoribus nostris. Et implebitur in eo illud quod Christus in Euangelio promittere dignatus est,  dicens: Si dimiseritis hominibus peccata eorum, dimittet uobis Pater uester celestis peccata uestra. Et illud: Date et dabitur uobis, dimittite et dimittetur uobis, etc. Ecce dixisti te nec abundanter frumenta colligere, unde uictum aut uestitum possis pauperibus dare, nec iniuriam sustinere, quam inimicis debeas indulgere: et ideo dubitas quod non habeas unde possis peccata tua redimere. Accipe ergo et fideliter tene preclarum ac precipuum tertium genus eleemosynarum. Sit uite bona uoluntas: omnes homines dilige sicut teipsum: pro omnibus ora: et hoc illis desidera quod et tibi, et clamatur tibi ab angelis: Pax hominibus bone uoluntatis. Et quia bona uoluntas ipsa est caritas, si illam habere uolueris, impletur in te quod scriptum est: Charitas operit multitudinem  peccatorum. Agnosce ergo quia sublata est omnis excusatio peccatorum uel contradictio tua. Non enim poteris dicere quod bonam uoluntatem habere non possis, quia potest fieri quod non uelis: nunquam tamen probare poteris quod non possis. Et ideo beneficia et tam preclara medicamenta Domini et Saluatoris nostri non negligenter, sed fideliter accipere, et custodire cum ipsius adiutorio laboremus: ut non solum indulgentiam peccatorum accipere, sed etiam ad eterna mereamur premia peruenire.«---In homilia 38: »Prima remissio est peccatorum, qua baptizamur in aqua, secundum illud quod scriptum est: Nisi quis renatus fuerit ex aqua et Spiritu, non potest uidere regnum Dei. Secunda remissio est caritatis  affectus, ut est illud: Remittuntur ei peccata multa, quia dilexit multum. Tertia remissio est eleemosynarum fructus, secundum hoc: Sicut aqua exstinguit ignem, ita eleemosyna exstinguit peccatum. Quarta remissio, profusio lacrymarum, Domino dicente: Quia fleuit in conspectu meo, et ambulauit coram me tristis, non inducam malum in diebus eius. Quinta remissio est criminum confessio, Psalmista attestante: Dixi, confitebor aduersum me iniustitiam meam Domino, et tu remisisti impietatem peccati mei. Sexta remissio est afflictio cordis et corporis, Apostolo consolante: Dedi huiusmodi hominem Satane in interitum carnis, ut spiritus saluus fiat in die Domini nostri Iesu Christi. Septima remissio est emendatio morum, hoc est abrenuntiatio uitiorum, euangelista  testante: Iam sanus factus es: noli ultra peccare, ne quid tibi deterius contingat. Octaua remissio est intercessio sanctorum, ut est illud: Si quis infirmatur, inducat presbyteros Ecclesie et orent pro eo. Et multum ualet apud Dominum oratio iusti assidua. Nona remissio est misericordia fidei meritum, secundum hoc, Beati misericordes, quoniam ipsi misericordiam consequentur. Decima remissio, salus aliorum, Iacobo apostolo affirmante: Qui conuerti fecerit peccatorem ab errore uie sue, saluabit animam eius a morte, et cooperiet multitudinem peccatorum. Undecima remissio est indulgentia et nostra remissio, ueritate permittente: Dimittite, et dimittetur uobis. Duodecima remissio est passio martyrii, spe unica salutis et indulgentie, et latroni cruento respondente Domino,  Amen, dico tibi, hodie mecum eris in paradiso.«

Eligius Nouiomensis in homilia 4: »Si enim inter uos aliqui sunt, quod absit, qui se huc usque penitentiam agere simulauerint potius quam uere egerint, neque istis de Dei misericordia desperandum esse dicimus, si hodie etiam ad ipsum saltem ex toto corde conuertantur, apud quem nullas patitur moras uera conuersio, dicente Spiritu Dei per prophetam: Cum conuersus ingemueris, tunc saluus eris: et alibi, Dic tu iniquitates tuas prior, ut iustificeris: itemque, quia apud Dominum misericordia eius, et copiosa apud eum redemptio. Denique multiplex misericordia eius, ad expiationem criminum, multiplices fructus nobis penitentie contulit: non enim tantum simplici illo penitentie nomine salus eterna repromittitur,  de quo apostolus Petrus: Penitemini igitur et conuertimini ut deleantur peccata uestra. Et Ioannes Baptista: Penitentiam agite, appropinquabit enim regnum celorum. Sed etiam fit absolutio peccatorum per caritatis affectum, per eleemosynarum fructum, per profusionem lacrymarum, per confessionem criminum, per cordis et corporis afflictionem, precipueque per morum emendationem: interdum etiam per sanctorum intercessionem, per indulgentiam quoque ac remissionem nostram qua peccantibus in nos dimittimus: quibus omnibus modis aboleri posse peccata diuina testis est Scriptura. Cum ergo indulgentie aditus nobis salutares Dei nostri potentia ineffabilis patefecerit, quis miser misericordiam et salutem  desiderans, desperatione aliqua frangatur, cum ad ueniam etiam multiplicibus remediis inuitetur?«

Redemptiones igitur penitentiarum quales leguntur sub nomine Theodori et in Penitentiali Romano, optime sunt et antiquissime, quas ut pote Patres antiqui in Scripturis sanctis ubique esse probatas ostendunt. Quare a uero multum aberrauit I. Morinus qui eas uituperat, et contendit de iis nullum testimonium octingentis et aliquot annis antiquius proferri posse. Etsi ergo redemptiones penitentiarum sub nomine Theodori solummodo retulerim, non affirmando ad ipsius Penitentiale pertinere: attamen rationes quibus I. Morinus ad id negandum utitur, nullius esse ponderis merito quidem ac iure concludere possum.



CAPUT X. Demonstratur, a Ioanne Morino non certas rationes et ueras causas Penitentialis Theodori expositas fuisse.


Nunc proponamus quenam sint rationes et cause a I. Morino allate de Penitentiali Theodori archiepiscopi Cantuariensis. »uerum, inquit in appendice lib. de Penitentia, in Oriente et Occidente temporibus adnotatis, mutata disciplina, res aliter se habuit. Tum enim criminum quorumcunque occultorum penitentia secreto imposita est, et ea secreto peracta, secreto quoque reconciliatio facta est. Ideo etiam penitentie istius canonice impositio, et canonica post peractam illam penitentiam absolutio quibusque  presbyteris permissa fuit. Ab eo tempore iudicatum est canones non sufficere, sed libellos esse componendos in quibus unicuique peccato conueniens esset assignata penitentia: in canonibus ad hunc finem multa superesse, multa deesse. Supersunt canones, plurimi scilicet, qui de penitentiis criminibus imponendis uerba non faciunt, quorum numerus alium longe superat. Sed in iis longe plura desunt. I. Canones sepe de uno et eodem crimine diuersimode definiunt: diuersitas autem ista simplices presbyteros ad quos priuata illa penitentie impositio pertinet, facile perturbat. Deinde incommodum est et bono regimini aduersum crimina in eadem prouincia diuersis modis puniri, his hunc canonem sequentibus, istis alium. II. Nonnunquam canones  simplicibus presbyteris obscuri sunt, ideo clariori expressione indigent. III. canones modum  ritusue confessionis edende, penitentieque imponende, et reconciliationis prestande non edisserunt. Iu. Admonitiones et exhortationes confitentibus faciendas, eorumque de uirtutibus et uitiis instructionem non continent. u. Sunt multa crimina specialia quibus canones penitentiam non imponunt, quorum tamen penitentiam uisum est multis episcopis non esse simplicium presbyterorum arbitrio committendam. Itaque postquam criminum omnium occultorum pena quibuslibet presbyteris concessa est, libelli penitentiales preter canones conditi sunt, in quibus hec omnia distincte in simplicium presbyterorum gratiam et necessariam instructionem enarrabantur, ut penitentiarum imponendarum officio defungi possent. Antea autem id non erat ita necessarium, eo  quod plurium istorum criminum penitentie essent publice, et ab episcopis primariisque sacerdotibus imposite, qui facile poterant que canonibus deerant supplere. Istorum libellorum penitentialium in Occidente tres fuerunt celeberrimi. Omnium primus est Theodori Cantuariensis archiepiscopi.«

Fundamentum precipuarum rationum I. Morini propositio est cuius falsitatem supra tota Patrum traditione usque ad Theodorum deducta demonstrauimus. Fundamento igitur iam euerso, precipue quoque rationes corruunt. Quocirca non constat mutata disciplina reconciliationem et absolutionem quibuslibet presbyteris esse permissam; imo contrarium legitur in Penitentiali his uerbis: »Reconciliatio penitentium in Cena Domini tantum est ab  episcopo et consummata penitentia. Si uero episcopo difficile sit, presbytero potest, necessitatis causa, prebere potestatem ut impleat.« Quam disciplinam et cum precedenti et subsequenti omnino conuenire, certissimis testimoniis in notis declarauimus. Denique diuersitas discipline, qua I. Morinus existimauit simplices presbyteros posse facile perturbari, non ea est ratio que Theodorum mouit ad Penitentiale suum componendum; cum e contra uariam totius Ecclesie tam Orientalis quam Occidentalis proponat.

Que omnia aduersus I. Morinum, cuius etsi uariam multiplicemque eruditionem non possim non suspicere, notanda tamen iudicaui solo ueritatis amore impulsus, et studio glorie Theodori archiepiscopi  Cantuariensis, a quo, quantum potui, omnem amoui nouitatis suspicionem.



SUPPLEMENTUM AD AUCTORES INCERTI ANNI SAECULI uIII. ASCARICUS ET TUSAREDUS.






MONITUM IN SEQUENTES ASCARICI ET TUSAREDI EPISTOLAS

 Ascarici et Tusaredi epistole, quas hic tibi prebeo, lector beneuole, inueni in codice era 1085, id est anno 1047, scripto, quem olim inter libros ecclesie Cesaraugustane conseruatum nostris diebus in bibliotheca Scorialensi sub numero I. I. 3 habemus. Liber manuscriptus uaria continet; incipit enim ab illis epistolis, quibus includuntur Isidori Hispalensis Etymologie. Tum sequitur alia manu scriptus locus Commentarii Gregorii in Isaiam compositi, quem excipit sine ulla alia inscriptione: Incipit prologus. Sybille generaliter omnes femine dicuntur, etc., id est notus ille libellus de Sibyllis, cui subscripta sunt uerba: Explicit liber feliciter Deo gratias. Dominico presbyter fecit XII Kal. Septembris era 1305. Denique rursus alia manu scriptus liber de septem planetis celi.

Tusaredus, ad quem prima epistola scripta est, et qui in secunda respondet, alioquin ignotus est; Ascaricus autem, qui ei scribit, et ab eo epistolam accipit, nemo alius est quam episcopus Asturum, qui Adoptianorum controuersiis erumpentibus commemoratur. Adrianus papa in epistola ad Hispanie episcopos data  queritur quod inter eos, preter errores quos Egila, de quo iam sepius se locutum esse dicit, Migetio duce diuulgasset, Elipandus quoque et Ascaricus de Filii Dei adoptione hereticas opiniones disseminarent. Elipandus autem in epistola ad Fidelium [Al., Fidelem] abbatem data huic Ascaricum exemplar, quod sequatur, proponit, laudans quod non magistri arrogantia sibi sumpta, sed interrogantis modestia usus se adisset.---uerum cum in epistolis quas hic edendas curaui, de propria controuersia de Adoptione non sermo sit, neque censeri possit, aliud tempus, alium Ascaricum, episcopum Asturum, quem non nouerimus, significari, statuamus necesse est, illas epistolas, antequam controuersia uera erupisset, scriptas esse, in quibus cognoscimus sollicite scrutantes Asturum animos nec non Nestorianorum opiniones, que celeriter officere et poterant et debebant, ut controuersia aperte erumperet. Itaque magnam lacunam explent, que usque ad hec tempora in Adoptianismi historia fuit. Ceterum eas eadem mala Latinitate scriptas profero, qua auctor usus est, sperans me linguarum inuestigatoribus gratum facturum.





[EPISTOLAE ASCARICI ET TUSAREDI.]





I. ASCARICUS TUSAREDO. Directa Ascaricus episcopus ad Tusaredum Dei famulum de ipsis sanctorum dormientium, qui cum Christo surrexerunt corpora, quid exinde continet gesta nempe in gloria.


Quamquam inconsonabilis luctus, intolerabilis dolor uehemensque meus meror, dum uulgi funestus personat et strepitus uos iacula insidiantum subire  exitium, tamen quia placida uersa uice uos intonuit alia, uestrum incolumem beniuolum persistere animum, omnis ylico conuulsionis umbra a me est detersa et facti rediuiba nuntii iucunditas mea usquequaque mestu perlustrare precordia. Proinde ulnis cum uoce porrectis ad ethera tota cum exaltatione Christi indignus benedixi potentiam, qui ita suos inter impiorum decipula tuetur et liberat. Denique licet scire post ergastula, post euulsionem, post lucturam, post innumera contumelia nobis secundum apostolum deuita consolationis transmitterem uerba, sed a prudentissimo fortissimoque uiro scio eum iam esse et tempore et ratione sedata. Illa sunt solummodo qua nuper pullulant scismata in hiscis partibus  germina uestre curaui reuerentie insinuanda. Nam pene omnes abhinc Asturianis usque in ora, qui in clericatus persistunt officia uno seu uel quasi ex ore probrosa de illo quocum corpore dormientium sanctorum surrexere corpora, immo corpora uiuificata nitantur impudenter sparge . . . . [a 1Kb] Et licet omnium non sint uno eodemque sensu fugate omnium tamen conlectura una terminare sententia, nam plerique ea non gloriosa resurrexisse credunt sed corrupta neque ad hoc ea suscitata quasi cum Christo perpetua  uiuentia hominibus, sed ut incredulis Christi ostenderent resurrectionem gloriosam. Et non in celesti ut beatus referit Iheronimus Iherusalem sanctam sed in illa Iudeorum apparere dicunt terrena. Et sicut Lazarus et alia corpora ante Domini passionem ab ipso Domino suscitata in pristina ea subisse exitia ad propriaque remetissi bustu et ad aduentum usque Domini requiescere suscitanda. Illud quasi obiter beati Isidori edicto in medium proferentes ut de Adam tresque patriarcis quod eos in locum urbe propriis narres requiescere in sepulcris non intelligentes stolidi et lirantes ut ille si patria uel quorum nesciret Domini iussu suscitata illa corpora  essent, neque propriis ea uidisse oculis si sint in suis aut non sint sepulcris, sed antiquum solummodo de patrum uitam uel obitum genesis proferat storiam.---Nonnulli uero ignorantes quod intersit inter corpus et animam propter corpora animus miseri adstruunt suscitatus ob illud quod scribitur Dominum momordisse infernum et iustorum tantum animas eruisse, non peccatorum. Alii sunt qui uera resurrexisse credunt corpora, et ea hactenus uibere adfirmant sed in celis illa esse abominant, illud sacratissimum obicientes oraculum euangelicum: nemo ascendit in celum nisi qui descendit de celo, filius hominis et nullius hominis esse dicunt posse in celis carnem, nisi illam quam paratam Dominus dignatus est induere salute. uolunt et isti adicere  illam iam dicti beati Ysidori sententiam, quod sit post resurrectionem sanctis in carnem habitatio in celis promissa, et hoc pertinere noscentes ad illam que omnium erit hominum resurrectio semel in Christi secundo aduentu facta, et non ad illam de qua Ihoannes in Apocalypsin dicit: hec est resurrectio prima. Obtendunt preter ea homines et alia plura deliramenta neutricia que potius nobis insidendum quam sint per ordinem replicanda. Nec hoc silere debeam quod de gloriosa et semper uirgine genetrice Domini nostri Iesu Christi Maria eneruiter fluxidicere non erubescunt nec metuunt, quod mihi edicere pudet, tam communem interisse in conspectu hominum mortem et in sepulcro hactenus corpus eius multis uisum hominibus requiescere, et quia  me igneis omnes perfodiri quotidie non cessant iaculis et nec minimis; quidam enim qui mihi opem ferre uult aut potest ob hoc sugero et tanquam presens humili prece deposco et per illam que exuperat omnem sensum pacem Domini Iesu Christi obtestor, ut quidquid de hac re uestra beatitudo sentit aut legisse recolet scribere ordinetis et mihi diu non differatis dirigere. Ita regnum possideatis indeterminabilem. Et talem conscribere tua sanctitas ordinet epistolam testimoniis multorum adprobatam que et me instruunt, et aperta fronte contentiosos redarguunt, quia si mihi ocius uestra non subuenerit cautio, puto me funditus eorum fucisci morsibus. Imitare, imitare Domine patriarcam Abraam et cum ter senis terque centenis famulis famoso uictor prelio  uince, captumque fratrem a Sodomis erue, ut in uos impleatur Salomonis ueridica illa sententia: frater qui adiubatur a fratre quasi ciuitas firma. Duplex etenim uel triplex funiculus difficile rumpitur et duo si fuerint uno sub alio substituitur quia et testudo adglomerata certantium luctus facile euadit sagittarum. Scio etenim, scio uos sepissime undique occupare angustia, sed si aliquis inpedire uoluerint difficultates eas uincat illa caritas que uincit omnia et que non que sunt sua, sed que querit aliena. Eia, eia, mi domine, eia, scribere non differas et me a tot latrantium turmis et undique morsibus ad rectam uiam eruas. Ita semper adiutorem in omnibus Christum uestra habeat sanctitas.

 His exemtis salutis officio mitto et meminationes sanctorum uestris sacris auribus pando, et ut pro me orare dignetis rogo, et ut mea abluantur piacula et liberer ab infidelibus qui sunt in Iudea. Per uos illos domnos et communes dulcissimos filios sospiture exposco.





II. TUSAREDUS ASCARICO.

Recensita litterarum uestrarum serie iucundum Dominus reddidit animum meum, ob quod uestre mihi patuere salutis indicia. Nam si mihi plures maneret lingua loquellus, non possem edicere que meum cor inlustraberit gaudium, quoue exaltauerit in iubilo ut etiam metum longinquo tempore rediuibum  gaudium amoris uestri, lacrimas fluere fecerit et merore ueternum relebaberit. Mox uero ut perlecta est ipsa relatio quasi e poliandro suscitatus statim Ihoannes anxietates forinsecus et extrinsecus manibus cordis dextera lebaque abiciens ad turrem Dauid quem canticum canticorum canit uidelicet fortitudinem Scripturarum, in qua mille clippei pendent et omnis armatura fortium concito gressu cucurri, ut ex ea uel unum clippeum frumeumque tollerem, per quod tutus a bos [Forte, ambos] te dulcem fratrem a Sodomis eriperem et sue prosperitati restituerem. Hinc mihi supra mella dilecte quia non omnes codices quos uolui presto habui cum grandi audacia uestris orationibus fretrus [fretus] ex eadem turre unum clippeum primum Gregorium  adprehendi atque ex eo modicum summatim carpsi, quod ad illorum controuersiam, de quo satis opponatur, que per pauca de qua loquimur huic opelle affigenda sunt. Contemtio enim, ut ait Apostolus, ad nichil utile est, nisi ad subuersionem audientium. Melius isti qui sapientie contradicunt facerent, si saperent ad sobrietatem, que ut scisma paruulis sensu in ecclesia generarent. Prepulchre agere debuerunt, si cum apostolis sederent in ciuitatem quoadusque induerentur uirtutem ex alto, et quum in corde suo absconderent eloquia Domini ut non peccarent, nec hoc dicimus ut non inquirant, sed ut altiora mysteria Spiritui sancto derelinquant. Sufficeretque illis cum Raab meretrice in Iherico per fenestram coccum emittere, uidelicet per oris confessionem  Christum crucifixum credere et salbari, audirentque Paulum uas electionis dicentem: Non me fateor plus scire quam Christum et hunc crucifixum, nam qua isti fronte ad ampliora mansionum itinera, uidelicet ad decimam, in qua manna fluitur, uicesimum, tricesimum ceterisque duabus, per quas maiora intelliguntur sacramenta, iam quasi doctissimi gressum tendunt, scalam ascendere uel descendere, illum cupientes quem uidit Iacob, qui necdum tenuissimum tramitem callere prime secunde tertie quarte quinte sexte septime octaue noneque culcurrunt. Egressi de Egypto desudent primum in eremo per multis anfractis atque angustiis, pugnent cum regibus Seon et Og i. e. cum uitiis seu  cum diabolo, per quos scisma et eres [a 1Kb] in Ecclesia oriuntur, sicque ad mannam comedendum accedant. Nam et eadem manna non plus colligi precipitur, quam quod sufficeret, si quid superfluum reponebatur uermibus bulliebat. Intelligant que dicimus; nos uero non oportet illorum sequi uesania qui in ecclesiam per scisma et contemtiones inaniter laborant sciolos se affecture cupientes sed declinare et ubi illorum interrogationibus non debemus in astutia neque adulterare uerbum Dei, sed loqui scita in manifestatione ueritatis, nescita relinquere Spiritui sancto, ut iuxta Esayam usque nostre fidelis sint ut regem nostrum uidere in decore mereamur.

His prefatis quia de illorum sanctorum quos ab inferni claustra mediator Dei et hominis Christus  iehsu eruere dignatus est in uestra epistola mentio est facta, ideoque ex maiorum nostrorum codicibus sententias quas carpsimus huic pagine, ut nos uestra sanctitas facere maluit, licet non ut uolui sed ut potui scriptas protrahi.

1. Quod ante aduentum mediatoris Dei et hominis omnes et boni et mali ad inferni claustra descenderint. 2. Quod bonorum anime quamuis ad infernum descenderent penas non luebunt. 3. Quod electorum animus solummodo dominus ab inferni claustra eruit, non reproborum. 4. Quod sancti, qui cum Christo surrexerunt gloriosa, i. e. spiritalia percepti sunt corpora, qualia nos excepturos in futura resurrectione expectamus. 5. Quia glorificata illorum sanctorum, de quis agimus surrexerunt corpora.  6. Quia Iherusalem ubi uisi sunt celestem illum deuemus intelligere. 7. De eadem Iherusalem, ut utrumque intelligamus celestem atque terrenum. 8 Quod non omnes sancti quos ab inferni claustra eruit Christus in carne resurrexerunt, sed ut secundum ait euangelium multi. 9. De eo quod in apocalipsin dicitur hec resurrectio prima et cetera. 10. De eo quod euangelium ait: nemo ascendit in celum, nisi qui descendit de celo filius hominis. 11. De gloriosa Maria quod nulla storia eam doceat passione aut qualibet morte multari.

1. Quod ante aduentum mediatoris Dei et hominis omnes et boni et mali ad inferni claustra descenderint F. Gregorius in libris moralium sic loquitur: Omnis homo quamuis munde probateque uite fuerit  ante aduentum mediatoris Dei et hominis ad inferni claustra descendere dubium non est, quum homo qui per se cecidit, per se ad paradisi requiem redire non potuit, nisi ueniret ille qui sue incarnationis mysterio eiusdem nobis paradisi iter aperiret. Unde recte beatus Iob Dominum postulat dicens: quis mihi tribuat ut inferno protegas me, Psalmista quoque ait: eripuisti animam meam ex inferno inferiori.---Item ipse: Omnes electi qui ante aduentum redemptoris nostri uenerunt in hoc mundo quantumlibet uirtutum iustitieque aberent, e corporibus educti in sinu celestis patrie statim nullo modo poterant  ingredi, quia nec dum ille uenerat qui inferni claustra sua descensione solberet et iustorum animas in perpetua sede conlocaret. Item ipse in eisdem dictis: Priores sancti ab inferni locis liberari non potuerunt, quia nec dum uenerat qui illuc sine culpa descenderet ut eos qui ibi tenebantur pro originali peccato a culpa liberaret.

2. Quod bonorum anime quamuis ad inferna descenderint penas non luebunt, idem doctor in ipsis tractatibus dicit: Ante redemptoris nostri incarnationem iustorum anime non ita ad infernum descendisse creduntur, ut in locis penalibus tenerentur, [b 1Kb] ut in superioribus iusti requiescerent et in inferioribus iniusti crucientur. Item ipse: Iustorum anime per mediatoris aduentum quandoque erant  ab inferni locis quamuis non penalibus liberande, ob hoc B. Iob dicit: constitue mihi tempus, in quo recorderis mei; Agustinus quoque ait: priusquam redemptor noster morte sua humani generis penam solueret, eos qui celestis patrie uias sectati sunt, post egressum carnis inferni claustra tenuerunt, non ut pena quasi peccatores plecteret, sed ut eos per ingressum mediatoris reatus prime culpe absolueret.

3. Quod electorum animus solummodo ab inferni claustra eruit, non reproborum, sanctus ipse Gregorius in his dictis moralium loquitur: non enim ab inferno rediens Dominus electos simul et reprobos traxit, sed ille exinde omnia substulit, que sibi inhesisse presciuit. Per Oseam prophetam Dominus  dicit: ero mors tua, o mors, ero morsus tuus inferne. Quod enim occidimus agimus ut penitus non sit; ex eo enim quod mordemus, partem abstrahimus partemque relinquimus. Quia ergo in electis suis funditus dominus occidit mortem, mors mortis exstitit; quia uero ex inferno partem abstulit partemque reliquit, non occidit funditus sed momordit infernum. Ergo inquit mors tua o mors, i. e. in electis meis te funditus perimo. Ero morsus tuus, inferne, quia sublatis eis te ex parte transfigo.

4. Quod sancti qui cum Christo surrexerunt gloriosa, i. e. spiritalia percepti sunt corpora, qualia nos excepturos in futura resurrectione expectamus omnis catholicus non ambigit credere et predicare.  Nam dum de ipsa resurrectione Gregorius beatissimus sanctam romanensem ecclesiam uel per eam uniuersam institueret in omelia prima libri secundi ita affatur: Forte a se aliquis dicat iure Christus surrexit qui cum Deus esset teneri a morte non potuit; ad instruendam ergo ignorantiam nostram, ad corroborandam infirmitatem nostram sue resurrectionis exemplum sufficere noluit, solus in illo tempore mortuus est et tamen solus minime surrexit. Nam scriptum est: multa corpora sanctorum, qui dormierant surrexerunt; ablata sunt ergo omnia argumenta perfidie. Ne quis enim dicat sperare de se non debet homo, quod in carne sua exibuit homo  Deus, ecce cum Deo homines resurrexisse cognobimus, et quos puros homines non dubitamus. Si igitur membra redemptoris nostri sumus, presumamus in nobis quod gestum constat in capite; si multum nos abiecimus sperare debemus in nobis nos membra ultima quod de membris eius superioribus audiuimus. Hec sunt illius sanctissimi uerba. Dum dicit nos membra ultima talem sperare resurrectionem qualem habuerunt et illi, aperte nos instruit gloriosam illos i. e. spiritualem suscepisse carnem, qualem in futuro nos accepturi erimus. Non enim ille nisi de futura loquebatur resurrectione.

5. Quia glorificata illorum sanctorum, de quibus agimus, surrexerunt corpora in oracula septime sabbati hoc tubarum pasche ita affatus est: Sanctorum  corpora uiuificata consurgunt: abitaculum, quod paulisper iacuerat surgit gloriosa. Item in eadem ebdomada quarta sabbati: sicut olim te moriente mortua corpora surrexerunt, ita nunc in hac resurrectionis tue festiuitate; sepulti in eternam requiem transferuntur et si corpora surrexerunt qua fronte ut aytis animas adserunt resurrexisse, dum anima substantia spiritalis sit et incorporea. Aut si corpora et non glorificata surrexerunt, qualiter ea adstruat iterum ut Lazarum moriturum. Sicut ad hoc in eadem ebdomada sexta sabbati de ipsum meminit qui dam iam dicta, gloriosa uibificata corpora perenniter regnaturum, eorum quoque suffragantibus meritis qui cum unico filio tuo sibi meruerunt resurgere de sepulcris concordia in nobis uigeat caritatis  et si pro nobis suffragantur et a quo sunt suscitati, quare non erubescunt improbi dicere eos morte secunda gustasse?

6. Quia Ierusalem ubi uisi sunt hi, qui cum Christo resurrexerunt celestem illam debemus intelligere. In eadem adhuc iam memoratam ebdomadam in tertia sabbati sicut superius dixi in oracula ea petitio que pro oratione dominica dicitur sic affatur: ad terribilem tronum altaris cursu concito pater omnipotens properantes rogamus ut omnium peccata labentur et in indulgentiali ungento esse ecclesiastici corporis solidentur. Quo possimus nostris cum renatis infantibus respirare et cum mortuis suscitatis in Iherusalem celestem medullatum portantes sacrificia introire.---Item beatissimus Heronimus in epistola  ad Eliodorum pro morte Nepotiani presbyteri, que et epitafion uocatur, inter alia plura sic orsus est dicere: Multa corpora sanctorum dormientium resurrexerunt et apparuerunt in sanctum Iherusalem celestem; et tunc impletum est illud eulogium: surge qui dormis et inluminabit te Christus. Patent et alia plura diuersorum doctorum de hac re, que modo non sunt adlata nostris conspectibus. Sed ea que ab presens repperimus, si et pauca aduc testimonia proferamus; beatus Rufinus presbyter in commentariis suis exposito de symbolo ita inter plura loquitur: Quum Christus surrexit monumenta aperta sunt, et multa corpora sanctorum dormientium  resurrexerunt et apparuerunt multis et ingressi sunt sanctam ciuitatem. Illam [a 1Kb] apostolus dicit: que uerum sursum est Iherusalem libera est, que mater omnium nostrorum. Unde et Ose propheta ex persona eorum dicit: sanauit nos post biduum, die uerum tertia resurgimus et uibimus in conspectu eius.

7. De eadem Iherusalem ut utraque intelligamus celestem atque terrenam. De his sanctus Iheronimus bethlemitice ecclesie doctor et presbyter in libro quarto comentariorum expositum secundum Mattheum ita ayt: Sanctam ciuitatem, in qua uisi sunt resurgentes aut Ierusalem celestem intelligamus, aut hanc terrenam que ante sancta fuerat, que ob id sancta appellabatur, propter templum et sanctum sanctorum. Quod autem dicit »apparuerunt  multis,« ostenditur non generalis fuisse resurrectio que omnibus appareret, sed specialis ad plurimos ut ii uiderent qui cernere merebantur. Hec sunt dicta beati Iheronimi. Quum ergo in utraque Iherusalem nos intelligere maluit uisuros terrenam atque celestem, cur isti contemtiose celestem illos negant ascendere? Nequaquam enim ut celestem intelligeremus diceret, si in glorificata carne eos resurrexisse negaret.

8. Quod non omnes sancti quos ab inferni claustris eruit Christus in carne resurrexerunt, sed multi ut sanctum euangellum ayt. Ambrosius preceptor Augustini in docmate Christi in homeliis exameron ita loquitur: Pars quedam antiquorum patrum cum Christo in carne resurgit, ut nostra resurectio  absque ambiguitate ueniente iterum illo obanter speretur.

9. De eo quod in apocalipsin dicitur hec resurrectio prima et cetera. Iheronimus uictorianusque ita ayunt: Resurectio prima nunc est per fidem in anima cum qua peruenitur ad baptismum absolutus ab originali peccato introitus in regnum Dei. Regnum utique non solum illud quod sine fine perpetuum sanctis erit, sed et nunc in quo Christus in ecclesia catholica regnat. Que resurrectio non permittit homines transire ad mortem secundam. De hac resurrectione dicit apostolus: si resurrexistis cum Christo, que sursum sunt querite.

10. Illi uero, qui contradicunt dicentes: nemo ascendit in celum, nisi qui descendit de celo filius  hominis, legant librum beati Iuliani non Pomerii sed Toletani qui uocitatur anticimena, qui patratus est de his rebus que contraria in Scripturis resonant, sed non contraria ab his qui uigili sensu Scripturam, si mundam inquirunt, intelligenda sunt, sicut sunt pluraque istis latet; et tunc tacere studeant et non loqui que nesciunt.---Si anticimena abest currant ad Agustinum et ipsum inquirant in libro homeliarum cata Ihoannem, et ipsum hunc locum audiant explorantem. Dicit enim: ne qua territus in Deo sentiretur, ideo dixisse Christum credimus, nemo ascendit in celum nisi qui descendit de celo hominis uidelicet Christus deus et homo una persona. Si quis uero amplius  scire desiderat, ad textum huius operis recurrat, nec non Euceri uel Nicete commentaria legat. Inter plura sanctus Eucerius dicit: Ideo ipse ascendit qui descendit, quia licet adsumserit hominem, tamen homo . . . hoc est Christus una persona est. Et utique cum ille sit caput, sancti autem membra sunt, necesse est ut sequantur membra quo caput precessit, ut sit in celo Christus corporis plenitudo.

11. De gloriosa Maria quod nulla storia eam doceat passione aut qualibet morte multari in fine huius operis inuenies.

[Hoc loco inseruntur Isidori libri Etymologiarum, quos excipit tractatus de celo excerptus nisi fallor ex libro Bede de temporibus; denique continuatur epistola Tusaredi ut sequitur:]

 De gloriosa uirgine Maria quod nulla storia eam doceat passione aut qualibet morte multari Isidorus ayt: Maria que interpretatur Domina siue Inluminatrix a uirga Iesse ortus conclusus fons signatur, mater Domini, templum Dei, sacrarium Spiritus sancti,  uirgo feta, uirgo ante partum, uirgo post partum, salutationem ab angelo accipit et mysterium conceptionis agnoscit. Partus qualitatem inquirit et contra legem nature obsequi fidem non rennuit. Quum Dominus ipse in cruce positus per sanguinis testamentum uirginem commendat discipulis, ut ipsam mater haberet uite comitem cum filius nouerat uirginitatis esse custodem. Hunc quidam corporatis nexis passionem asserunt ab hoc uita migrasse pro eo quod iustus Symeon complectens brachiis suis Christum prophetauerat matri dicens: et tuum ipsius animum pertransiet gladius. Quod quidem incertum est, utrum pro materiali gladio dixerit, an pro uerbo Dei ualido et acuto omni gladio ancipiti.

Specialiter tamen storia nulla docet Maria gladii  animum uersione peremtum, quia nec obitus eius uspiam legitur, dum tamen repperiatur sepulcrum.

His omissis salutationis copiam dulciter mitto, et ut me scriptis sepe ac sepe reficiatis, utique a meis meroribus subleuetis uel substoletis suggero.




uolume back matter






INDEX IN SANCTUM PAULINUM. INDEX RERUM ET uERBORUM Que tum in textu sancti Paulini, tum in notis continentur.  Numeri Arabici respondent numeris crassioribus textui insertis; Romani, tenuioribus in Prolegomenis inter uncos positis. [1Kb]



A
    Aaron episcopus Auentiensis, 205.
    Abbates et abbatisse quid offerrent ad primam missam Marquardi patriarche Aquileiensis, 271.
    Abbatisse et moniales perraro, et quibus de causis e monasterio egredi ualerent, 89. Canes ad uenandum quandoque alebant, 83.
    Ablactare pro lactare a Paulino acceptum, 154.
    Abosinda, uidua Silonis regis, sollicitata ab Elipando ut suas partes sequeretur, 213. Mouet Etherium et Beatum in Elipandum, ibid.
    Abstergere quid importet, 60.
    Abundantius episcopus Tridentinus, 206.
    Accanthocherus a spinis Echinus dictus, 146.
    Accola quid sonet, XuI.
    Accubitor Christi Ioannes cur dictus, 122.
    Acies ut disposita fuerit, 182.
    Acilensis episcopatus, 204.
    Acolabus pro Acolis dictum, XuI.
    Adalardus abbas Corbeiensis in causa Spiritus sancti Romam mittitur, 231.
    Adam et Christi imitatio uaria, 28.
    Addere et minuere scripture quid sit, 70.
    Adoptare quid, 22. Amoris est actus, 110.
    Adoptio conuenit nobis, non Christo, 126. In quo differt a seruitute, 210. Ex affectione procedit, 4. Quando de Christo primo audita. 212. Per Theodosium ab Oriente in Hispanias delata, ibid.
    Adoptiuorum et Bonosianorum heresis quod differant, ibid.---Adoptiuorum heresis Nestorianismi soboles, 209 seq.---Ut in Hispanias intrusa, 212.---Adoptiuum dicunt Christum heretici, 2.---Adopti us quis proprie dicatur, 3, 4.---In adoptiuis non se complacet Deus sicut in Unigenito, 148.
    Adrianus I papa fit compater Caroli Magni, XXIII. Non se miscet, et hortatur Carolum Magnum non se miscere in electionibus episcoporum, XXu. Definita in Romano concilio per suam epistolam mittit ad Hispanos episcopos, 217. Moritur, 200.
     Adrianus Polensis episcopus, 205.
    Adulatores decipiunt, 24.
    Adulantur pre ceteris superbi, 39.
    Adultere femine quandoque uirorum uite insidiatrices, 17.
    Adulteri a testimoniis ferendis arcentur, 18. Causam dantes matrimonii soluendi, ad secundas nuptias transire prohibentur etiam post compartis mortem, 87.
    Adulterium lingue, 2.
    Aduocatus. Idem ac defensor, 11. Non idem qui mediator, 114. Suum habebat Aquil. Ecclesia. 82.
    Aduocatia Aquil., 263. uide Aduocatus Aquil.
    Aeginus episcopus ueronensis, 206
    Aemonensis idem ac Labacensis episcopus, 204.
    Aetas Caroli Magni aurea, Ludouici Pii argentea, filiorum eius ferrea, 186.---Iuuenilis que fugiat, 45.---Que ad matrimonium propria, 86.---Matura Felicis episcopi Urgellitani, 109.
    Aetas ordinandorum episcoporum, XIII.
    Aetatis auctoritas Tertulliano quid sit, 86. Infra etatem quid, 86.
    Aetates uite hominis quot, 98.
    Affines qui, 11.
    Agar ancilla caro est, 40.
    Agathyrsi leges suas cantabant, 170.
    Agnellus episcopus de Azilio, 204.
    Agnellus episcopus Tridentinus, 206.
    Agnus Christi, ut homo dicitur, 147.
    Agobardus chorepiscopus Laidradi, 224. Quando factus episcopus Lugdun., ibid. Detegit errores Felicis post eius mortem, 16. Non probat cantica nisi ex Scripturis, 83.
    Agricola  laudatur, uII.
    Agricultura nobilitati non obest, XIu.
    Aguirre  cardinalis laudatur, 224.
    Ale que membra in homine, 123. Pro remis dicte, 143.
    Album et candidum ut differant, 182.
    Alcuinus redit in Angliam, 198 et 216. Reuertitur in Franciam, 217. Inter doctiores aule Caroli Magni, 194.  Cunctatur credere hereticis calumniatoribus Etherii et Beati, 215. Petit libellum Felicis Adriano pape et Paulino patriarche communicari, 218. Scribit post concilium Francofurtanum litteras amoris plenas Elipando Toletano episcopo, sed frustra, 220. Ut uituperetur ab Elipando, ibid. Petiit a Carolo et doctis uiris librum suum contra Felicem recognosci et probari, 220. Mittit eum per Benedictum abbatem fratribus in Gothia, 222. Absoluit an. 800 libros Iu contra Elipandum, 222. Dehortatur Carolum ab exigendis decimis Auarum, 93. Gratulatur Paulino de Regula fidei, 170. Predicit Ludouico Pio imperium, XXIu. Eius testimonia de Paulini doctrina, XLuI. Eius cum Paulino amicitia, XLuI. Eius mors 19 Maii an. 804, XLuIII. Eius Epistole secundum dignitatem personarum, non secundum seriem temporum edite, 223.
    Aldagisus Desiderii regis Longobard. filius rebellionem in Carolum Magnum sollicitat, Xu.
    Aldii et Aldiones qui, XuII.
    Aldo episcopus ueronensis, 206.
    Alexander papa III. Quid circa canonizationes sanctorum sanciuerit, XLuIII.
    Alimus episcopus Sabionensis, 205
    Aliter de Patre Christus, aliter de matre, sed non alter, 112.
    Alius atque alius in Trinitate: aliud atque aliud in incarnatione ut intelligendum, 12.
    Aliegorie frequentiores in scriptoribus medii eui, 27.
    Alpes ut omnes montes dici possint, 171. Cottie tempore Rotaris regis Longobardorum adhuc sub Romanis erant, 239.
    Altare de terra est Christus in incarnatione, 130.
    Altini concilium, 191 et 235. Quomodo dictum Foroiuliense, 238. Episcopatus, 204.
    Altini ueteris descriptio, 238.
    Altinum ab Attila euersum, 239. Eius situs et reliquie, ibid.
    Altinensis sedis Torcellum translatio, et ab Aquileiensi prouincia distractio, 239. Post translationem nomen retinuit, quod tandem amisit, ibid.
    Altinates ab Attila exacti Torcellum se recipiunt, 239.
    Altitudines in architectura perpendiculo dimense, 119.
    Amator episcopus Tridentinus, 206.
    Amatus episcopus Feltrensis, 206.
    Ambaruale et Amburbale sacrificium, ut differunt, 181.
    Ambrosii  de Incarnatione liber cur dicatur uI de Fide a Paulino, 161.
    Amicitia non nisi inter bonos, XLu.---Et equales, ibid.---Quare inter dispares non coalescat, ibid. uera ob distantiam non perit, ibid. et 24.---Dei et seculi in quo consistat, 25.---Que deseri potest nunquam uera fuit, 25.
    Amicitia  Paulini et Alcuini carmen, XLuIII.---Amicitie Paulini cum primoribus sui seculi, XLu seq.
    Amicus dimidium anime amici, XLuIII.
    Amor benefaciens ad amandum incitat, 31.---Amor proximi tranquillitatem parit, 32.---Amor profanus dulcis et amarus ut sit et dicatur, 34.
    Anachronismus P. Bombardi Paulinum I cum Paulino II confundentis, IX.
    Anathema ab excommunicatione in quo differat, 90. Est excommunicatio maior; non leuiter ferendum, ibid. Quibus priuet, ibid. Latum in Felicem et Elipandum, 7. Geminatum Pauli quid, 171.
    Ancilla Agar caro est, 40.
    Andreas episcopus Ciuitatis-Noue, 263.
    Andreas ueientanus episcopus, 205.
    Angeli et eorum scientia, 69. Ut subtiles dicantur, 78.
    Angelicus ordo uirgines sunt, 91.
    Angilbertus Homerus dictus, XXXII. Carolo Magno a secretis, 195. Romam cum spoliis Auarorum mittitur, 200. Fert Alcuini epistolam Paulino, ibid. Felicem Romam deducit, 217. Tertio Romam a Carolo dirigitur e concilio Francofordiensi, 219.
    Angilramnus episcopus in aula Caroli Magni, 194. Obiit, 199.
    Anguis demon, 180. An uerus qui Euam diabolo operante seduxit, ibid.
    Anianus abbas, et diploma ei datum Francofurti, XXuIII.
    Animalium uoces, 12.
    Anima sine carne spiritus, 5. Eius actiones in et cum corpore, 6. Sine carne non esurit, non sitit, etc., ibid. Inter eam et spiritum quod discrimen, 13. Eques corporis, 41. Eius perditio ut lugenda, 54. Ut peccet per carnem, 62.---Animam Christi negabant Ariani, et quare, 208. uenalem cur auarus habere dicitur, 37.
    Anni regnorum Caroli, Magni quomodo in diplomatibus attendendi, XuII.
    Annus bissextilis 796 scriptionis librorum III Paulini contra Felicem, 98.
     Ansbertus Mediolanensis episcopus, 231.
    Anselmus Bellunensis episcopus, 206.
    Anto, seu Zanto, cum fratribus fundat monasteria Sexti et Salti in Foroiulio, 255.
    Antonius  abbas cur de uienna dictus, L. Eius templi prospectus Utini a Dionysio Delphino patriarcha erigitur, ibid. Eius soror an monasteriorum feminarum auctrix fuerit, 87.
    Apices pro epistolis accepti, 8.
    Apollinaristarum error, 12 seq.
    Apostoli columne Ecclesie, 183.
    Aqua abundantiam et uilitatem designat, 37.
    Aquila dictus ab Alcuino Arno Salisburgensis episcopus, XXXII.
    Aquileia Aglar Germanis dicta, XXXuII. Non in Illyrico, sed in Italia sita, 9. Recipit S. Marcum euangelistam, 182. Eius excidium carmine defletur a Paulino, 186. uetus et noua, 238.
    Aquileiense templum quibus diuorum sacrum, XXu, XXuI. Restauratum a Maxentio patriarcha ope Caroli Magni, 260 seq.---Aquileiense capitulum decernit fieri caput argenteum sancti Paulini, 278.---Aquileiensis archidiaconatus iura reformata, 265.---Aquileiensis clerus donatur libera electione sui patriarche a Carolo Magno Paulino intercedente, XXu et 258. Laudatur a S. Hieronymo sub S. ualeriano, 238. Eius conuictus et uita communis, XXuI.---Aquileiensis Ecclesia plurimus sanctos Gallicanis Germanisque Ecclesiis pertinentes ueneratur, et eorum ditatur reliquiis, XLIX seq. Aduocatum suum habebat, 82 et 263.
    Aquileiensem Ecclesiam non patiuntur Utinenses dari in commendam, XII et 274.---Aquileiensis Ecclesia habebat symbolum fidei proprium, 234 et seq. Item officium et Missale proprii ritus, 279 et seq. Ut seruos in libertatem ascisceret, 270.---Aquileiensis patriarcha unde et quando dictus, XI. Quis fuerit qui Photio communicauit in causa de Spiritu sancto, 231. Locum sepe mutauit, sed Aquileiensis nomen semper retinuit, 239.---Aquileiensis prouincia quam ampla, 204. Eius episcopi conqueruntur apud Mauritium imp. de episcopatibus subtractis, 205.---Aquileiensis sedes quale iuramentum susciperet a suis suffraganeis episcopis, 239, 262 et 266. Ipsa inconsulta uetitum episcopis suis animaduertere in presbyterum, diaconum, abbatem, 74. Ipsa uacante ut signarentur scripture, 263.
    Aquisgranense conciliabulum in causa Lotharii et Teutberge, 187.
    Aquisgranum altera Roma dictum, 223. Eius descriptio, ibid.
    Arabo, seu Rhab fluuius Hungarie, XXXII.
    Aragisus Desiderii regis gener dux Beneuentanus, Xu.
    Arcani consortes cedunt ius festum custodiendi, 277, 278.
    Archimandrita unde dictus: titulus quandoque episcoporum, 83 et 100.
    Archontici et eorum heresis, 100.
    Arcoloniani  reuocatus a ciuitate Austrie per Utinenses. et quare, 275.
    Argentinus  episcopus Concordiensis, 279.
    Arius addit et minuit doctrine Euangelii, 69. Abutitur Scripturis, 172. Filius diaboli, 100. Miscet uera falsis in generatione Filii Dei, 208. Eius doctrina de Trinitate, 207. Animam Christo adimit, 208. Scripturas, de humanitate Christi intelligendas, ad diuinitatem applicat, 209.
    Arma ferre clericis uetitum, 14. Et penitentibus, 20. Nisi pro Ecclesia et iustitia, ibid.
    Arma Christianorum uirtutes sunt, 27.---Arma unde dicta sint, 31.---Arma lucis induere quid, 57.
    Armille quid, 31.
    Arno, Salisburgensis archiepiscopus a Leone III creatus, mittitur a Carolo Magno ad Caranthanos, XXX. Dictus Aquila ab Alcuino, XXXII. Eius lis de limitibus cum Urso patriarcha, XXXI.
    Arnulphus dat priuilegium pro ecclesia Frisingensi XIX.
    Arthemius Azolensis episcopus, 204.
    Arundo in scriptione, 139.
    Ascaricus episcopus ab Elipando laudatus, 213 et 215. Primus errore Elipandi inficitur, 214.
    Aspergere quid sit, 61.
    Asquinus  laudatur, uII.
    Assus idem ac solus, 20.
    Athalarici regis rescriptum pro grammatico, Xu.
    Attila Aquileiam, Altinum, Concordiam euertit, 239. Item Aquisgranum, 223.
    Auari populi fidem exspectant Christi, XXX, 200 et 242.---Auari populi a fide desciscunt, 200.---Auaricum bellum an. 787 incipit, 198 seq. An. 791 resumitur 199. Eius descriptio, ibid.
     Auarus animam uenalem habere cur dicatur, 37.
    Auentiensis, seu Auoritiensis episcopatus, 205.
    Augustana Ecclesia subtracta sedi Aquileiensi, 205.
    Augustinus  qualem Fussalensibus episcopum dare uolebat, XIII. Creditus aliquando auctor libri de salutaribus Documentis, 196 seq.
    Augustinus Concordiensis episcopus subscribit libello Maurino imp. dirigendo a schismaticis, XXX.
    Aulici nimis compti corriguntur a Carolo Magno, XX.
    Aures ferire, 97.
    Austria dictum Foroiulium quare, 203.
    Axille, unde ale in homine, 123.
    Ayroldus episcopus Bellunensis, 206.
    Azolensis, episcopatus. uide Acilensis.
    Azonis et Mactilde Aquileiensi Ecclesie donatio, 263.

B
    B ut in u consonantem transeat et uice uera, 143.
    Bacchus cur Leneus dictus, 174.
    Betice lane rutile, 89.
    Baldanus , 279.
    Ballare Italis unde dictum, 185.
    Ballistea quid, ibid.
    Balneum cur usurpatum, et quibus permissum, 21.
    Balsamum in Iudea nascitur, 194.
    Banaias auricularius Dauidis, 195.
    Baptismus Christi ad aque sanctificationem, 11.---Baptismus datus in nomine Christi, 68 et 128.
    Baratrum quid et unde dictum, 140.
    Barbiane insule monasterium, 239.
    Barcinonenses etsi Francis in ciuilibus quandoque non subditi, in spiritualibus tamen subiecti, 216.
    Bardis  Florentinus male habitus ab Utinensibus, et quare, 275.
    Baruch cum Ieremia a Patribus sepe confunditur, 112.
    Basnagius  et in eum animaduersio, 226 seq.
    Beatus per errorem dictus Paulinus I patriarcha Aquileiensis schismaticus, X.
    Beatus et Beatitudo titulus honorarius, 227.
    Beatus cum Etherio consurgit in Elipandum, 213. Cum Bonoso componitur ab Elipando, ibid. Calumniatur ab eodem, 215. Laudatus et uituperatus a Basnagio. 228. Eius sanctitas miraculis illustratur, 215.---Dogma catholicum Beati uocatur ab Elipando Beatiana heresis, 214 et 215.
    Beatus diaconus abbas, 257.
    Beconensis Ecclesia subtracta sedi Aquileiensi, 205.
    Belloni  laus, XXXIII.
    Bellunensis episcopatus, 206.
    Benedictus uIII papa instituit in Ecclesia Romana symbolum in missis cantandum suasu Henrici I imp. 233.
    Benedictus prior generalis Camaldulensium, 275.
    Benedictus abbas Anianensis mittitur ad concilium Urgelle, 222. Eius gesta, uocatio, caritas, ibid.
    Benefaciendum bonis et malis Dei exemplo, 48.
    Benenatus Opiterginus episcopus, 204.
    Berengarius imp. Puzolium dat Friderico patriarche, 261.
    Berengarius imp. Petro Aquileiensi concedit munire castrum Sauornianum, 261.
    Berenharius Wormatiensis episc. in causa Spiritus sancti Romam missus, 231.
    Bergullus, siue uirgilius episcopus Petauiensis, 205.
    Berlendi  clericus regularis laudatur, u.
    Bernardus nepos Caroli M. rex Italie, 206.
    Bertoldus patriarcha Aquileiensis eximit capellam sancti Quirini a subiectione plebani Utinensis, 265.
    Bertrandus  patriarcha transfert preposituram sancti Oldorici in Ecclesiam Utinensem, 268. Subtrahit archidiacono Aquileiensi que in preiudicium Utinensis Ecclesie ei data fuerant, 269.
    Bertricus episcopus Salisburgensis, XXX.
    Bibici fulminis ictu quid forte fuerit Paulino, 171.
    Binius  laudatur, uII.
    Bissextilis annus 796, quo Paulinus libros III scribit in Felicem, 98.
    Blancha S. Ludouici mater habitum monachalem in morte induit, 19.
    Robio , 273.
    Bombus, Bombosus, Bombicus, 157.
    Bonifacius uIII primo perpetuo moniales clausit, 89.
    Bonitus episcopus Toletanus, 225.
    Bonno gratia Caroli Magni tenet res Rotgandi et Felicis, 260.
    Bonorum Ecclesie abusus, 188. Ut corrigendus, ibid.
    Bonorum, non malorum curandum consortium, 47.
    Bonosiani adoptiuum Christum tantum de matre dicebant, non autem Filium Dei, 212.
     Bonosus Photini sectator prelusit Nestorio, ibid. et 228.
    Bonum esse solum Deum, quo sensu dictum a Christo iuxta mentem Paulini, 154.
    Bonus plebanus sancti Nicolai de Sacillo, 267.
    Bos male pro symbolo sancti Marci euangel. acceptus, 183.
    Botrion diminutiuum a botro, 174.
    Brazacco , 271.--- laudatur, uII.
    Breue seu breuis. Ad breuem uocari, quid sit, 77. Idem ac pitacium, 132.
    Brixina pro Sabione Ecclesie Salisburgensis suffecta, 205.
    Brugnus , 279.
    Burchardus comes monachum in morte induit, 19.
    Burgascius  episcopus Nimosciensis, 279.

C
    Cacellinus comes fundat Mosacense monasterium, 262.
    Cachinnum incrispare pro ridere, 195.
    Cadmi filie littere, 139.
    Cadolacus dux Foroiuliensis, XXXIII.
    Celina, nunc Maniacum, 205.
    Cesarius  multa sumpsit ex S. Augustino, 52.
    Cagan Hungarorum infidelium caput, XXXII.
    Calami Guidii probatiores in scriptione, 139.
    Calculus, calculatores, 10 seq.
    Callistus patriarcha decessor Signaldi, XIX. Transtulit e Cormone Forumiulium sedem Aquileiensem, 205. Increpatur a Gregorio III papa, 239.
    Calsamilia  soc. Iesu laudatus, Iu.
    Caluinus cur articulum Symboli, Descendit ad inferos, non impugnet, 234.
    Camaldolensis eremus ad S. Gottardum prope Utinum, et institutio prioris eiusdem, 275.
    Camerum, camere, 78.
    Camillus decimam prede offert Apollini, 93.
    Campus Martius, et Maii Campus, XuIII.
    Campus dictus S. Paulini, XIII.
    Cancer cuius generis, 127.
    Candidianus a Gradensibus patriarcha creatur, 238.
    Candidum et album quo differant, 182.
    Candidus  ciuis Utinensis, 279.
    Canes Ecclesie sunt doctores sancti, 99.
    Canis Carcaria piscis, lamia dicta, 154.
    Canon ubi plurifarie accipiatur, 80.
    Canonica uita, et sub canone esse quid sit, XXuI et 80.
    Canonici unde dicti, XXuI.
    Canonici Aquileienses fratres quandoque uocati, 263.---Canonici Utinenses an. 1278 ad uitam communem per Raimundum patriarcham promouentur, 266 seq. Eorum iura franguntur a Gregorio de Monte Longo patriarcha, 265. Resarciuntur a B. Bertrando patriarcha, 269 seq. Pastorali pedo argenteo donantur ab Augustino Gradonico patriarcha, 280.
    Canonizare et canonizatio duplex, XLuIII
    Cantica que non sint ex S. Scriptura, an improbanda in Ecclesia, 83 et 175.
    Canum copule in uenationibus, 83.
    Capabilis pro capax, 97. Pro scitus, 103.
    Capacitas pro intellectus, 13.
    Capio quid sit, et ab usucapione quid differat, 159.
    Cappa primo aduenientis patriarche Ecclesie Aquileiensis et Foroiuliensis concessa, 204 et 270.
    Caprule insule Concordienses fugatos ab Attila recipiunt, 239.
    Carceres cur umbras phantasticas habere dicantur, 283.
    Carceribus detenti die Dominico mitius habiti, 91.
    Cardines mundi qui, 178.
    Carinthia ad fidem reuocatur a Paulino, XXX. Uniuersa ad prouinciam Aquileiensem pertinebat, XXXI. Quomodo diuisa a Carolo Magno, ibid.
    Carmenta a carmine dicta, et carminum preses, 173.
    Carnem non intrare regnum Dei quid sit, 62. Per carnem peccare animam quomodo, ibid.
    Carnis comestio uetita penitentibus, 20.
    Caro sine anima, terra; anima sine carne, spiritus, 5. Sine anima nichil sentit, 6. Fenum, flos, 34. Ut in morte feteat, ibid. Ut domanda, 40. Est Agar ancilla, ibid. Eius mala ex Scripturis, 61 et 62. Bestia est, 62. Tinea ignis, 63. Contra eam ad Deum oratio, 63.
    Carolomannus suscipitur a baptismo ab Adriano papa. Dicitur Pippinus, et fit rex Italie, XXIII.
    Carolus rex Sicilie hortatur Utinenses obedire Philippo de Alenconio, 274.
    Carolus Magnus quo anno patricius Romanorum et rex Longobardorum dictus, XIu. Papiam capit. XX. Excolit Grammaticam, Xu. Rotgandum ducem Foroiuliensem uincit,  ibid. Taruisium capit, XuIII. In Foroiulio uenatum it, XX. Eius dicterium in aulicos nimis comptos, ibid. In Apuliam descendit: Capuam et Beneuentum recipit ab Aragiso, XXIII. Carolus Magnus Dauid appellatus ab Alcuino, XXXII. Rome imperator salutatur, XXXIII. Laudatur a concilio ad sanctam Macram, XLu. Patrum Francofordiensium nomine Paulinus ei bona apprecatur in concilio, 7. Maiestatis titulus ei primo datus, 187. Quid ab eo recens imperatore salutato exigeret Paulinus, 189. Administrat per se bellum Auaricum, 199. Scribit Fastrade coniugi de uictoria Auarica, ibid. Eius regni Italici non una epocha, 202. Laudes ei dicuntur Rome, et rex Italie dicitur, ibid. Mittit a concilio Francofurtensi litteras concilii et suas Elipando, 219. Angilbertum Romam Adriano pape dirigit, ibid. Aquisgrani restaurator, 223. Eam urbem predilexit ceteris, ibid. Eum fuisse Toleti, et Galianam Galafri filiam duxisse, fabulosum, 224. Cur signet quandoque diplomata nota chronologica imperii, etsi non de imperio sed de regno loquatur, 235.
    Case dicte quandoque regum palatia, XuI.
    Castra unde dicta, 30.
    Cataplasma, cataplasmare quid, 98.
    Catharenus  episcopus uicarius generalis Aquileiensis, 280.
    Cathedre Romane festum quando et a quibus pontificibus restitutum, 176. uerene an allegorice sit intelligenda, ibid.
    Catonis  iniuriam dissimulantis exemplum, 32.
    Caupona et cauponatus quid sit, et quo sensu acceptus a Paulino, 104.
    Causa quandoque idem ac res, XuI.
    Causidicorum uitia: et ab oratoribus distincti, 135.
    Celeia, seu Cilia, et eius episcopatus, 204.
    Cenetensis episcopatus alius ab Opitergino, 204, 205.
    Censure late et ferende sententie, 90. Num late sententie per X secula ignote, ut uult uan-Espen, ibid. et 91.
    Cephas, Syriaca, non Greca uox, quid sonet, 176.
    Cerebrum sedes anime, 103. Eo imminutus pro mente captus, ibid. et 156. Maius in uiris quam in feminis, ibid.
    Cerinthus caput heresis Feliciane, 171.
    Ceriti et laruati quid, 179.
    Charitas pro humana amicitia usurpata, 25.
    Chelydri et chersydri serpentes uti differant, 171.
    Chirographus quid, 59.
    Chirotonia necdum in ordinatione, sed ut in electione episcopi usurpata, 176.
    Chorepiscopi, dicti episcopi uillani, reprobantur, XXXu.
    Christianis quantum obsit non ut decet Christianum uiuere, 54.
    Christi nuncupatiui qui, 121.
    Christophorus Oliuolensis episcopus, XXXuI.
    Christus supra parentes diligendus, 31. Pax est, et in pace locus eius, 33. Caput est corporis, et membra proximi, 44. Exemplo precessit, 54. Est pastor, 114. Est petra, 176. Etsi aliud, per quod Deus, et aliud per quod homo, non tamen alius, sed semper Deus homo, 107. uoluntate non necessitate passus est, 110. Non diuisus in nuncupatiuum et proprium, 111 Aliter de Patre, aliter de matre; sed non alter, 112 Redemptor, Saluator, etc., non redemptus, saluatus, etc., 115. Adoptator, non adoptatus, 116. Pro nobis orat, caput pro membris, cum se liberari petit, ibid.---Christus se turbauit cum uoluit, 117. Non necessitate orauit, 118. Deum dicebat Patrem, uel Patrem meum, nunquam Patrem nostram, 120. Per quid predestinatus Filius Dei, 138. Solus singulariter in Scripturis Filius Dei dicitur, 142. De membris suis quandoque loquitur ac de se capite, 149. Quomodo sit Patri subiectus et subiiciendus, et omnia ei subiecta et subiicienda, 158. Quomodo seruus dicatur in Scripturis, 210. Uti sit de fide in quantum hominem non esse adoptiuum, 211.
    Cixilla episcopus Toletanus, 225.
    Clarissimus Concordiensis episcopus, 205.
    Claudius discipulus Felicis episcopus Taurinensis, 215.
    Cocytus unde dictus, 173.
    Cogitationes male fugande, 40.---Cogitationes uti iusserit Paulinus detegendas ante matrimonii celebrationem, 74.
    Cognatis pauperibus benefacere clerici debent, 73.
    Collega, collegium quid, 173
    Colloreto , 272.
    Columbe  reliquie Osopii asseruate, XLIX.
    Columne Ecclesie apostoli, 176.
    Comensis episcopatus prouincie Aquileiensis, 206.
    Comensis Ecclesia patriarchinum ritum diu conseruat, ibid. et 176.
    Comes unde dictus, 197.---Comites socii impuberum et  magistratuum, et eorum munus, ibid. Eorum uarii gradus sub Constantino, ibid. Palatini et prouinciales qui, ibid. Sub duce constituti, ibid. Aliquando idem sunt comes et dux, ibid.
    Communitatum oblationes ad primam missam Marquardi patriarche, 271 et 272.
    Complex in malam partem accipitur, sed non semper, 81
    Concilia bis in anno facienda, 66 et 236.---In conciliis de quibus agendum, 191, 193 et 237.
    Concilium Foroiuliense, 65. Quo anno, 202. Quo loco, 203.
    Concordia euersa, Concordienses Caprulas petunt, 239.---Concordiensis episcopatus, 205. An Celinam migrauerit, ibid.
    Concordius episcopus Toletanus, 225.
    Confessio peccatorum premittenda communioni, 39.
    Configulare, 12.
    Conflare uti uarie accipitur, 173.
    Coniugi opus an liceat in festis, 92.
    Consanguinei qui dicantur, 11.---Consanguineas quare a domo sua arceret S Augustinus, 81. A domibus clericorum Paulinus, 73. Et concilia quedam, 82.---Consanguinitatis gradus usque ad septimum quandoque protracti, 84. Ad quartum dein contracti, ibid.
    Consecrare idem quandoque ac manus imponere, seu ordinare, 176.
    Conscientia pro notitia, 89.
    Consensus in matrimoniis ut insit, 86.
    Consortium bonorum, non malorum curandum, 47.
    Constantinus tribunus uenetorum legatus ad Stephanum papam pro Gradensi ecclesia, XIX.
    Constantinus imp. non patitur sibi dari titulum sancti, XLuIII. Eius lex de alendis uirginibus et uiduis, 88.
    Constantinopolitani Patres quid egerint in concilii Niceni symbolum, 67.
    Consuetudo ut egre tollatur, 46.
    Cont , 278.---, 276.
    Contractus consensu perficiuntur, 86.
    Contubernium quid importet, 207.
    Conuerse, et eorum domus Utini ad S. Quirini, 265.
    Copule canum in uenationibus, 83.
    Corduba Maurorum sedes, 212.
    Cordubenses errore Elipandi infecti, 215.
    Cornelii pape electio per clerum et populum, XXu.
    Corona non datur ante certamen, 2.
    Corpus iumentum respectu anime, 41.
    Coruus symbolum diaboli et peccati, 50.
    Cotis , 276.
    Coutant  monachi Benedictini scripta ut dispersa, 186.
    Crapula et ebrietas ut clericis uetita, 73.
    Credere omnia et nichil eque uitiosum, 50.
    Credulitas symbolum quandoque dicta, 233.
    Cruciatus a cruce dicitur, 51.
    Crucis signum initio actionis Christianis usurpatum et in fine symboli recitati, 234.
    Cucanea , 272.
    Culine a fuligine fuline dicte, 194.
    Cunibertus Longobardorum rex Felicem grammaticum donat baculo argenteo et aureo, Xu.
    Cupiditatis mala cauenda, 37.
    Curculio animal, 157. Allegorice helluones, ibid
    Cyriacus Polensis episcopus, 205

D
    Demones in tenebricosis locis morantur, 183. Spiritus eris ut dicti, 62. Larue, 178.
    Dagaro  constructor pontis lapidei super Natisonem in ciuitate Austrie, 276.
    Dameta dictus ab Alcuino Riculfus, XXXII.
    Damnandi qui, et quomodo plectendi, 46.
    Daniel episcopus Narbonensis, 215 et 222.
    Dare filium, et tradere in Scripturis est idem, 147
    Dauid appellatus Carolus Magnus ab Alcuino, XXXII.
    De prepositio ut sensum intendat, 13 et 130.
    Decime ut soluende, 76. Quid sit decima, 93. Que eam soluendi uetus lex, ibid. Cui Ecclesie pendenda decima, ibid. Non soluentes uti punirentur, ibid. Non repetende ab episcopis uia forensi, ibid. Potius non exigendas suadebant Patres, quam cum detrimento fidei et animarum, ibid.
    Dedicatio ecclesie encenia dicta, 183. Qua letitia peracta, ibid.
    Dei ductu amicos fieri, XLuI.
    Dei erga homines et hominis erga Deum amor benefactis ostenditur, XLuII.
    Dei inuocationem nedum Christiani, sed ethnici suis  actionibus solebant premittere, 8, 36. Et peractis apponere, 36.
    Dei presentia in oratione uti habenda, ibid.
    Dei est quod Deo damus, 93.
    Delerare et delirare quid et unde. 109.
    Delphinus  patriarcha Aquileiensis templi sancti Antonii abbatis prospectum perficit, et in eo templo sepulcrum sibi eligit, I.
    Demetrius Phalereus quo genere dicendi laudatus a Tullio, 102.
    Depastus pro bene pastus, 13.
    Detractionis mala, et ut ei obuiandum, 35.
    Detrahere, et detrahentem audire quid grauius, ibid.
    Detrahere superborum est, 39.
    Desiderius missus Caroli Magni ad concilium Narbonense, 215.
    Desiderius rex Longobardorum regno priuatur, 202.
    Deum amare plena iustitia et beatitudo est, 22.
    Deus cur figulus dictus, 12. Neglectam conuersionem et desperationem odit, 25. Nihil indigens, quid tamen a nobis requirat, 32. Bona opera iustorum diuulgat, 39. Bonis et malis benefacit, 48. Muneribus non placatur, 53. Quam promptus ad indulgendum, 55. Stare eius in Scripturis quid sit, 59. Erga nos uti nos erga eum et proximum, 36. Nuncupatiuus quis dicatur, 125. In adoptiuis filiis non sibi complacet sicut in Unigenito suo, 148. Hodie est ei omne tempus, 160. Ei homines non sunt equandi, 171.
    Diabolus Arii pater dictus, 100. Eius filii peccatores quomodo, ibid. Eius superbia, et Christi humilitas comparate, 29. Qualis in nos sit, 57. Pater mendacii, ibid. Aduersarius, 58. Inuentor mortis, ibid. Superbie institutor, ibid. Exactor pessime hereditatis, ibid. Eius panni pompe sunt seculi, ibid. Accusator in iudicio, 59. Quid seminet inter homines, 61.
    Diaconibus pro diaconis quare usurpatum, 8.---Diaconorum erat uocare in concilium, 77.
    Dictator pro scriptor, 81.
    Dies ceca, 112.
    Dies solis, Dominica, 91.
    Dignitas titulus honorarius principum, 26.
    Dimittere uxorem ob fornicationem quomodo sit intelligendum, 75 et 87.
    Dispensationes inter consanguineos pro matrimoniis egre dabant episcopi, 84. Eis non initium dedit Paschalis II, 85.
    Dissigans uerbum nouum, forte pro dissecans, 106.
    Doctiores qui censendi fuerint in aula Caroli M., 194.
    Doctores sancti tempestiue a Deo hereticis oppositi, XLIII. Canes Ecclesie sunt, 99.
    Dominica dies ut colenda, 76. Eius laudes, 91. Opera penitentie in ipsa uetita, ibid. Eius priuilegia, ibid. Dies solis dicta, ibid.
    Dominicus Patauinus episcopus, 206.
    Dominus in Scripturis multoties idem ac Christus, 127, 130.
    Drauus fluuius, limes inter diecesim Aquileiensem et Salisburgensem, XXXI.
    Dubitante  palpare et palpitare dicitur, 108.
    Ducis uenetorum uxor uti feteat uel uiua, 34.
    Dulcissimus Cenetensis episcopus, 205.
    Dulculare pro dulcorare, 105.

E
    Ebion par Cerintho negabat Christi diuinitatem, 162.
    Ebo episcopus Rhemensis, 17.
    Ebrietatis mala, 42.---Ebrietas manifestus demon, ibid. et 43. Ut clericis uetita, 73. Qua pena punita, 81.
    Ecclesia ut nauis quassari, non mergi potest, 2. Eius gradus uiduas uirginesque comprehendunt, 87. Ad magnum numerum eas alebat, ibid. Eius canes doctores sancti, 99. Ut tuenda et uindicanda a principibus, 195 et 248.---Ecclesia Aquileiensis uide Aquileiensis.---Ecclesia Romana cur al quando symbolum non cantaret in missa, 233.---Ecclesie firmitas et stabilitas unde hauriatur, 227.---Ecclesie maioris ciuitatis Austrie constructio, 278.---In ecclesie dedicatione lusus, epule uetite, 184.---Ecclesiarum rectores ut resideant, 188 et 189.
    Echinade insule unde dicte, 146.
    Echinus animal quod, ibid. Eius uafritia, ibid.---Echini castanearum tegumenta dicta, ibid.
    Efflagitare quam uim habeat, 150.
    Einricus episcopus Sabionensis, 205.
    Eleemosyna ut danda, 24. De suo, non de alieno facienda, 37 et 53. De datis a Deo fit, 48.
    Elementa et eorum qualitates, quibus natura humana subsistit, 6.
     Elinguare pro maledicere, 79.
    Elipandus episcopus Toletanus, et eius ortus, annus, mensis et dies, 214. Gothus genere: discipulus Felicis, ibid. Sollicitus errorem suum disseminare, 215. Non patitur a Libanensibus doceri, ibid. Scribit Felici Rome degenti, 217. Et Carolo M. pro Felice, 218. Cur petatur singulariter a concilio Francofordiensi, licet erroris ipse non auctor, 219. uituperat Alcuinum, 220. Eius lapsus a quibusdam excusatur, 224. Fuit archidiaconus et successor Cicilianis, ibid. Eius mors, 225.---Elipandus et Felix non interfuere concilio Francofordiensi, 219. Eorum fraus ne deprehendantur Nestoriani, 210.---Elipandi ad Fidelem abbatem Epistola, 213.
    Elisabeth regina Hungarie sedat bellum Foroiuliense, 275. Utinensibus commendat ducem Austrie, ibid.
    Elpidis non est hymnus de SS. apostolis Petro et Paulo, sed Paulini Aquileiensis, 177. Cuius nominis hec femina apud scriptores, 178.
    Emancipare uti dupliciter accipiatur, 88.
    Emere die ceca quid sonet, 112.
    Empyreum supra celum septimum, 140.
    Emricus, uel Einricus episcopus Sabionensis, 205.
    Endrighettus episcopus Feltrensis, 206.
    Enormis est extra normam, 78 et 144.
    Episcopi e gremio Ecclesie, cui dandi, sunt eligendi, XII. Quando ab alterius Ecclesie clero assumendi, ibid. Qua etate ordinandi, XIII. An ex nobilibus eligendi, XIu. Quantum a dispensationibus in matrimoniis inter consanguineos abhorrerent, 84. Qui concilio Foroiuliensi interesse potuerint, 206. Qui suffecti uel restituti dicantur Paulino et Ecclesie seu prouincie Aquileiensi, 259.---Episcopi et capitula et eorum oblationes ad primam missam Marquardi patriarche, 271.---Episcopus non solus causas cognoscat, 83. Archimandrita quandoque dictus, ibid. N. Catharenus uicarius generalis Aquileiensis, 280.---Episcoporum electio per clerum et populum facienda, XXu.
    Epitaphium Paulino Alcuinus composuit, XXXuI.
    Equilium prope Heracliam Opitergini condunt, 239.
    Equus Walteri patriarche primo aduenientis ueronam adiudicatus canonicis eiusdem ecclesie ueronensis, 204.---Equi in exercitu Caroli M. lue afflicti, 199.
    Er, uel erinacius, siue ericius, animal quod, 146.
    Erfo, seu Herto cum fratribus fundat monasteria Sextense et Salti, 255.
    Ermilenda uxor Luponis ducis, 258.
    Error facti uti in conciliis et decretis pontificum euenire possit, 211.
    Etherius et beatus insurgunt in Elipandum, 213. Traducuntur ab Elipando, ibid. et 215.
    Euander litteras in Italiam infert, 173.
    Eucaristia uti sumenda, 39.
    Eulogius  episcopus Toletanus electus, 225.---S. Eulogius episcopus et martyr Toletanus timeat chartarum suarum, in quibus scripserat acta martyrum, dispersionem, 132.
    Eunomius hereticus incertum qua morte decesserit, 172. Eius scripta cremata, et eius cadauer exhumatum proiectum, ibid.
    Euphrasius Parentinus episcopus, 205.
    Eustochium morienti Paule matri astans, 161.
    Eutyches hereticus, 172. Eius heresis Beato et Etherio imposita, 215.
    Eutychius ultimus exarchorum in Italia, XXXuI.
    Exactor pessime hereditatis diabolus, 58.
    Exarchatus in Italia sublatus a Pippino patre Caroli M., XXXuI.
    Exceptare pro excipere usurpatum, 128.
    Excommunicatio ab anathemate quo differat, 90. Minor quot gradus habebat, ibid. Maior. uide Anathema.
    Excusabilis pro se excusans usurpatum, 63.
    Excussis pro exceptis, 195.
    Exinanita canities quid sonet, 109.
    Expectaculum pro spectaculum, 102.
    Extranee mulieres que, 82.

F
    Fabiola ad alteras nuptias progressa ut peniteret, 87.
    Facere cordis, cogitare est, 40.
    Faletro  dux uenetiarum Loredum reparat. XuIII.
    Falx agriculture et militie instrumentum, 194.
    Familie cura uti impendende, 27.
    Fastrada regina uxor Caroli M., XXIII. Ei scribit Carolus de uictoria Auarica, 199 et 252. Mortua sepelitur Moguntie in ecclesia S. Albani, XXIX.
    Februarius mensis unde dictus, 181.
    Felix Nolanus episcopatum cur recuset, XII.
    Felix grammaticus donatur a Cuniberto rege, Xu.
     Felix et Rotgandus fratres, ibid.
    Felix et Obelerius tribuni. uenetorum, XXXuI.
    Felix episcopus Taruisinus, 206.
    Felix Urgellitanus episcopus, Hispanus, non Gallus, 214, 225 et 227. Primus docet adoptionem de Christo, 214. Quam sollicitus disseminandi errorem suum, 215. A Narbonensi concilio insolentior discedit, 216. Ad concilium Ratisponense deducitur, ibid. Romam deducitur per Angilbertum, 217. Rome in carcere libellum orthodoxum scribit, ibid. Errorem detestatur, ibid. Absoluitur, et ad sua remittitur, ibid.---Reuertitur ad uomitum, ibid. Periurus, 102 et 216. Prelii desertor, 102. Modo Arii, modo Nestorii sequax, 104. Non sibi constans, 105. Diuidit Filium Dei in proprium et in adoptiuum, 106. Diuidit personam et confundit naturas in Christo, 106, 107, 108. Senex delirus obstinatus proprie, 113. Supine ignorans, 213. Blasphemus cum Macedonio in Spiritum sanctum, 115. Scripturarum deprauator, 117 et 140. Eas male intelligit, 118. Quatuor personas supponit, 123. Uti duos filios Christo, 144. Deum uerum in Deo nuncupatiuo: Filium uerum in adoptiuo constituit, 145. Petrum accusat, Paulo detrahit, euangelistas mutilat, 159. In uulnerato Hiericuntino figuratus, 190. In quo cum Macedonio conueniat, 207. Cum Ario in quo, ibid. et 208. In quo cum Ario disconueniat, 307. Magis accedit Nestorio, ibid. et 209. Eius fraus ne deprehendatur Nestorianus, 210. Uti locum Hilarii corrupit, 211. Scribit in Alcuinum prolixe, 217. Non interuenit concilio Francofordiensi, 219. Composuit Dialogum cum Saraceno, quem Carolus cupit uidere, 220, 227, 228 et 245. Ut humaniter cum eo actum in Urgellensi concilio per episcopos missos a Carolo M., 223. Ad Aquense concilium deducitur, et gesta ibi, ibid. Resipiscit in Aquensi concilio cum suis discipulis, et absentibus fidei professionem mittit, 224. Episcopatu spoliatur, et in exsilium mittitur, 224. Lugduni exsul errores resumit, et docet, ibid. In opinione sanctitatis erat apud quosdam, ibid. In suo errore moritur, ibid. A Iacobo Basnagio defensus, 227.
    Feltria et eius episcopatus dissidens cum Bellunensi, 206.
    Femine nobiles uidue quot dies haberent ad deliberandum uel ad nuptias iterandas, uel ad uiduitatem in monasterio profitendam, 88.
    Femine ut plurimum litigiose, 17. Militiam apud Romanos non sequebantur, 30.
    Ferire aures, 97.
    Ferox abbas uerone, XXXII et 258.
    Ferrugineus quid importet, 78.
    Ferula quid sit, et uti accipiatur, 79.
    Festa ut colenda, 91. Que et quod fuerint in anno tempore Paulini, 92. Petri et Pauli uti ubique culta, 178. Ius ea custodiendi unde ortum, 184, 271 et 277.
    Fidelis abbas receptum ab Elipando librum per Asturiam diuulgat, 213. In eum mouentur ab Adosinda Etherius et Beatus, ibid.
    Fides impetitur a diabolo, et quare, 213. Fundamentum et unde dicatur, 158.
    Figulus cur Deus dicatur, 12.
    Filiatio est proprietas personalis, 209.
    Filii Dei per gratiam non sunt qui a gratia excidunt, 17.---Filii diaboli qui, 99.---Filii legitimi uel illegitimi in matrimoniis consanguineorum qui habeantur, 74, 85.---Filii Ecclesie, filii artis, etc., quid, 13.---Filius Dei singulariter in Scripturis solus Christus: a quibus hereticis dictus pater Spiritus sancti, 232.
    Firmare pro affirmare, 107.
    Fiscalini et liti qui, XuII.
    Flabellum, flabellifere, 161.
    Flagitare et efflagitare a postulare quo differant, 150.
    Flauianus preceptor Pauli diaconi, Xu.
    Flauus unde dicatur, et quid importet, 128 et 150.
    Florentinorum querela in Utinenses, 275.
    Florius  laudatur, uII.
    Flotilde uisio, quod nonna fieret, 89.
    Foderum et mansionaticum quid, XXuII.
    Folliculi in granis et uuis qui sint, 174.
    Fomes ad ignem esca, 172.
    Fomis quid esse potuerit Paulino, 171.
    Fonteius episcopus Feltrensis, 206.
    Forenses actiones diebus festis uetite, 92.
    Forma ob caducitatem floribus assimilata, 34.
    Foroiuliense concilium. uide Concilium Foroiuliense. Num specialiter Felicianam heresim damnet, 221.
    Foroiuliensium lingua, XIII.---Foroiulienses adhuc uigilias pridie festi ut indicent, 92.
    Foroiulium Austria cur dictum, XIII et 203. Municipium Aquileiensis prouincie, 65 et 77.
    Fortassis et fortasse non semper dubitandi particule, 19.
     Fortunatus patriarcha Gradensis accipit pallium a Leone III, 237. Pergit ad Carolum M. cum litteris synodi Altinensis, ibid.
    Franciscus  Borgia uti conuersus aspectu cadaueris Isabelle imperatricis, 34.
    Francolordia unde dicta, eiusque notitia, 218
    Francofordiense concilium, XXuII et 218. Eius descriptio et tempus, ibid.---Francofordiensis synodus plenaria et magna, 7, 218.---Francofordienses Patres decepti a Felice et Elipando uti animaduerterent in sanctos Patres Hispanos, 211. Scribunt e concilio Felici et Elipando, 219.
    Francorum regum ut protensum sub Carolo M. imperium, 197.
    Fratres sportulantes qui, XXuI.
    Fratris appellatio equalitatem sonat, 196.
    Fraus et uis ut ledant contractus, 86.
    Fridericus I patriarcha Aquileiensis donatur a Berengario Castro Puziolo, 261.
    Fridericus II patriarcha rogatur a Cacellino comite pro fundatione monasterii Mosacensis, 262.
    Frons in acie quid, 58.
    Fructibus  arborum ante quinquennium a plantione non colligendis, precepti Leuitici allegorica Paulini interpretatio, 194 et 236.
    Fuat pro fuerit olim usurpatam, 194.
    Fulgentii  librum de Fide ad Petrum citans pro S. Augustini Paulinus ut excusetur, 163.
    Fulgur deiicit turrim ecclesie Ciuitatensis, LI.
    Fuline a fuligine culine dicte, 194.
    Funibus et funiculis agri dimetiebantur, 119.
    Fussalensibus qualem episcopum dare uolebat sanctus Augustinus, XIII.

G
    Gaiani pagus creditus locus natalis S. Paulini, XIII.
    Galafrus Toleti rex, 224.
    Galee primum ex pellibus animalium, 31
    Galianam nupsisse Carolo M. fabulosum, 224
    Gallia ut simonia laboraret circa etatem Paulini, 80.
    Gandulfus abbas, 257.
    Gaudentius episcopus Tergestinus, 205.
    Gaudere de bonis tristari de malis proximi, 33.
    Gaudium mundanorum, 27. Spiritus, ibid. Future uite, 45.
    Gehenna et eius pene, 50. Qui locus hoc nomine prope Ierusalem, 180.
    Geltruda siue Piltruda in monasterio Salti, 255.
    Geminatio uerbi orationem intendit, 40 et 58.
    Gemma in uite quid, 174.
    Gentiliacense concilium sub Pippino, 230.
    Genus humanum est pupillus et pauper, 58.
    Gerardus patriarcha Aquileiensis ortus Premoniaci, XIII.
    Gerardus comes in agro Taruisino monasterium fundat, 207.
    Germanus  O. B. auctor lib. Iu de Re diplomatica, XXuII.
    Germanitas, germanus, titulus honorarius, presertim inter episcopos, 79.
    Geroldus comes in Carinthia, seu Sclauonia, XXX. Occiditur in prelio, 201. Eius epitaphium, ibid.
    Gibraltaria, seu uulgo Gibilterra unde dicta, 213.
    Gisla filia Caroli M. Mediolani baptizatur, XXIII.
    Glouellus pro Globulus, 143.
    Glume in seminum granis quid, 104.
    Gnidii calami probatiores in scriptione, 139.
    Goritia non est Noreia ueterum, XIX.
    Gothardi  templum prope Utinum olim Camaldulensium eremus, L et 275.
    Gotheschalchi de predestinatione mala doctrina, 56.
    Gothia que Francie pars, 220.
    Greci scripta Patrum corrumpunt, 230. Expungunt in symbolo Filioque, ibid. Uxore fornicationis causa dimissa aliam ducunt, 87.
    Gradonicus  patriarcha Aquileiensis donat Utinensi capitulo pedum suum pastorale, 280.
    Gradus Aquileia noua dictus ex transmigratione patriarche Aquileiensis, 238.
    Grammatice laudes, Xu.
    Grammaticus et grammatista quo differant, Xu.
    Grammaticus Paulinus donatur a Carolo M., XIu.
    Grana quot modis extricentur, 174.
    Granus Neronis frater creditus conditor Aquisgrani, 223.
    Granatense regnum postrema Maurorum sedes in Hispaniis, 212.
    Graphium, graphiarium, 171.
     Gratiani nonnulla decreta supposititia et falsa, 16.
    Grauitas senum est, 91.
    Gregorii  M. propositum non se immiscendi in electionibus episcoporum, XXu.
    Gregorius episcopus Ostiensis legatus pontificis ad concilium Calchutense, XXIX.
    Gregorius Nyssenus auctor additionis in Constantinopolitano symbolo, 230.
    Gregorius II et III pape pro Gradensibus patriarchis litteras scribunt, 238.
    Grimani  episcopus Cenetensis, 279.
    Grimani  errauit in tradendo cappam Ciuitatensibus tanquam signum quondam in gratiam Aquileiensis sedis dimissi episcopatus, 204. Donat primo adueniens Utinensibus mulam cui insidebat, cum phaleris, ibid. et 279.
    Grumi terre quid, 104.
    Grunire uox suum ad quid usurpata, 12.
    Guidulfus monachus, 257.
    Gumesindus successor Elipandi in sede Toletana decessori suo epitaphium posuit, 225.
    Gurgulio, seu, Gurgustio quid proprie: uulgo pro gula accipitur, 157.
    Gurguliunculos fabulare, ibid.

H
    Habitus clerici et laici distinctio, 44.
    Hereses que uexarent Ecclesiam tempore Paulini, 77 et 221.
    Heretici abutuntur Scripturis, 69. Doctrinis peregrinis adherent, ibid. Serpentes sunt, 100. In lamiis figurati, 154. Iniuriosiores in incarnationem, exsecrati pre ceteris a Paulino, 173. Piis uocibus doctrinam malam instillant, 210. Non eis fidendum, 210, 228 et 234.
    Heistulfi facinus et pena, 15. Natione Longobardus uidetur, 17.
    Heliodorus  episcopus Altinensis, 238.
    Henrici duces Foroiulienses quot, 198.---Henrici duces Caranthani, ibid.---Henricus  imperator suadet pontifici Romano cantare symbolum in missa, 233.---Henricus patriarcha Aquileiensis, 263.---Henricus episcopus uicentinus, 207.---Henricus Foroiuliensis dux, 197. Unde oriundus, ibid. Inuisit Alcuinum, et ab eo monita suscipit, 198. Forumiulium uenit, et Paulini amicitiam excolit, XLuI, 2 et 198. Sacilli ecclesiam erigit et ditat, et patriarche Aquileiensi submittit, XLuI, 2 et 198, et 268 Cur dux de Histria dictus, 200. Ringam Auarorum spoliat, ibid. Aquisgranum detulit spolia Carolo M., ibid. Rediens Foroiulium litteras Alcuini fert Paulino, ibid. Occiditur a Tarsatensibus, 201.---Henricus aduocatie placitum cedit Aquileiensi Ecclesie, 264. Carmen Paulini de eodem; describitur luctus Foroiuliensium audita nece eius, ibid. seq.
    Her, herinacius, ericius animal quod, 146.
    Heraclia, ab Heraclio imp. dicta, ab Epiterginis condita, 239.
    Herbaticum, seu herbagium quid, XXuII.
    Heriles qui dicerentur, 123.
    Hermagoras  discipulus S. Marci euangeliste, primus episcopus Aquileiensis Ecclesie, XXuI. Eius et sancti Fortunati inscriptio Tridenti in ecclesia, 207.
    Hermogenes episcopus Cesaree non est auctor symboli Niceni, 230.
    Herodiani duplices corde, 60.
    Herto, seu Erfo, cum fratribus fundat monasteria Sexti et Salti, 255.
    Hesperia Italia cur dicta, 9.
    Hesperia Hispania est, ibid.
    Hieme adueniente facilius egri et senes moriuntur, XXII.---Hiemis tempore Carolus M. uenatum it in Foroiulio, XX.
    Hilarius  Pictauiensis episcopus hymnos in Occidente inuexit, 175. Ad Abram filiam suam hymnos misit, 186.
    Hildebaldus episcopus in aula Caroli M., 194.
    Hildegardes uxor Caroli M. quo die obiit, XXIII. Metis apud S. Arnulphum sepulta, 225.
    Hildegarius episcopus Tridentinus, 206.
    Hildebrandus dux Spoletanus, Xu.
    Hilmintrudis aliis uxor, aliis pellex Caroli M., 216.
    Hincmarus Rhemensis episcopus canonum peritissimus, 16.
    Hindelmarius patriarcha Aquileiensis an Photio communicauerit in causa de Spiritu sancto, 231.
    Hispalis quando a Mauris capta, 212.
    Hispalense concilium, et quid in eo actum, 213 et 214.
     Hispane uidue cuius coloris uelum capiti imponerent, 88.
    Hispani SS. PP. ab hereticis corrupti, a concilio Francofordiensi ab Elipando et Felice decepto reiecti, ut uindicati, 211.
    Hispania cur Hesperia dicta, 9. Prima addit symbolo Filioque, 230.
    Histrix ex herinaciorum genere, 146.
    Historias scribentium pericula, IX. Legentium preiudicia, ibid.
    Hodie est Deo omne tempus, 160.
    Homerus dictus Angilbertus ab Alcuino, XXXII.
    Hominis dignitas in creatione, 23.
    Hominem se nosse contra superbiam, 53.
    Homophagia in ieiuniis quid, 20.
    Honor pro gradu ecclesiastico, 83 et 90.
    Honoratus episcopus Mediolanensis non consecrat Paulinum I patriarcham Aquileiensem, X.
    Honoris dispendium seu periculum quid, 83.
    Hormisda PP. non est auctor additionis Filioque in symbolo, 232.
    Horontius episcopus uicentinus, 206.
    Hosius auctor symboli Niceni, 230.
    Hugo de Hernost decanus Coloniensis, procurator Philippi de Alenconio, 273.
    Humana natura anima et caro, 6.
    Humare, id est sepelire uina pro bibere, 195.
    Humanum pati, mori est, 49.
    Humilitas Christi et diaboli superbia conferuntur, 29.
    Humilitas commendatur, 38. Radix uirtutum et fundamentum, ibid.
    Hungaria excolenda Arnoni Salisburgensi archiepiscopo committitur, XXXII.
    Hydre quot capita, 104.
    Hymni et cantici spirituales decent clericos, 74.---Hymni que laudes, 175. In Orientis et Occidentis Ecclesiis quando incepti usurpari, ibid. Frequentandi eos in sua Ecclesia Paulinus est auctor, ibid.---Hymnus de Natali SS. Petri et Pauli uindicatur Paulino, 177.
    Hystrix ex herinaciorum genere, 146.
    Hypante, seu festum Purificationis B. Marie uirginis ut et quando inductum, 181.

I
    Ibifluus pro ibi fluens, 97.
    Ignatius  M. primus in Oriente hymnos cantari instituit et quare, 175.
    Ignorantia que fuerit in clero tempore Paulini, XLII.
    Ildegardes. uide Hildegardes.
    Imaginum sanctarum causa, que dicitur in concilio Francofordiensi actitata, nunquam tangitur a Paulino, XXuIII.
    Imago Dei in homine, 23.
    Imminutus cerebro pro mente captus, 103.
    Impedimentum huius seculi, matrimonium, 31.
    Imperatores aliqui non imperatores dicti, 216 et 235.
    Imperatoris placitum in electione pontificis non quesitum, 17.
    Imperii nota chronologica cur signata quandoque Caroli M. diplomata, in quibus loquebatur non de imperio, sed de regno, 235.
    Impuberum matrimonia improbata, 74 et 86.
    Impudicus pro temerarius, 103.
    Incarnationis et Trinitatis mysteria, 4, 12 et 107
    Incola ab accola quid differat, XuI.
    Incrispare cachinnum pro ridere, 195.
    Indiculus quid, 26.---In Paulino quid sit, 78.
    Ingenium pigrum pertinacium esse solet, 120.
    Ingenuinus  episcopus Sabionensis, 205.
    Ingonis ducis Carinthie factum ut suos ad fidem Christi pertraheret, XXX et XXXII.
    Initiare uti uarie accipiatur, 127.
    Innocens interemptus nunquam infamis, 18.
    Innocentii III pape auctoritate uniuntur Feltrensis et Belunensis Ecclesie sub uno episcopo, 206.
    Innotescere pro notum facere, 117.
    Inormis, inormiter pro sine norma, 144.
    Intentare uoces et manus pro minari et manus iniicere, 112.
    Inuestire per notulas, librum, pitacium, 132.
    Inuidus in perturbatione est, 33.
    Ira breuis insania, 32. Eius causa quandoque leuissima quandoque nulla, 33.
    Irenes mater Constantini imp. ab imperio deposita, 237.
    Isabelle imp. cadauer conuersionis S. Francisci Borgie occasio, 34.
     Isrel primogenitus Dei uti dicatur, 120.
    Istrie nomine tota prouincia Aquileiensis aliquando comprehensa, 205.
    Italia cur dicta Hesperia, 9.
    Itali tempore Caroli M. et Pippini duplici nota annorum signabant scripturas, 202.

I
    Iacobus notarius sub Radone scriba Caroli M., XXXIu.
    Iacobus subdiaconus fulmine ictus ante altare sancti Paulini in ecclesia Ciuitatensi, LI.
    Ieiunia maioris hebdomade quomodo olim peracta fuerint: item et Quadragesime, 20.---Ieiunium bonum anime et corpori, 41. Ad iactantiam uanum, 44. Pridianum pro uigilia substitutum, 49. Duplex anime et corporis, 50.---Ieiuniorum dies qui tempore Paulini, 41.
    Ieremias cum Baruch confusus non raro, 112.
    iehsu auctor uite, uita et resurrectio, 128. Minor Patre quia homo: non tamen minor filius, 133.
    Ioannes  apostolus cur Christi accubitor dictus, 122.---Ioannes Celeianus episcopus, 204.---Ioannes dux uenetorum mittit cum classe filium Mauritium in Gradensem patriarcham, XXXuI.---Ioannes monachus Hierosolymitanus questionem de Spiritu sancto renouat, 231.---Ioannes episcopus Patauinus, et eius subiectionis sedi Aquileiensi iuramentum, 266.---Ioannes Parentinus episcopus, 205.---Ioannes patriarcha Gradensis a Mauritio, ducis. uenetorum filio, e turri precipitatur, XXXuI.---Ioannes patriarcha Aquileiensis per Longobardos creatur, 238.---Ioannes Rauennatensis episcopus, 231.---Ioannes presul uexat Ecclesiam Gradensem, XIX.---Nunquam fuit patriarcha Aquileiensis, ibid. Forte uicarius seu chorepiscopus, XX.
    Ionas Aurelianensis uti erraret circa cultum imaginum, 215.
    Iudeorum est sabbatum colere, 92.
    Iudas duplex corde, 60.
    Iudicium publicum quid et ut differat ab ecclesiastico, 86.
    Iulianus card. exprobrat Grecis corruptionem symboli, 230.
    Iulianus imperator abrogat legem Constantini de alendis uirginibus et uiduis, 88.
    Iulianus Pomerius, non Prosper auctor libri de contemplatiua uita, 27.
    Iulianus Tingitanus prefectus Mauros in Hispanias accersit, et quare, 212.
    Iulium Garnicum, et eius episcopatus, 204. Eius episcopatus perperam Foroiulio ascriptus, ibid.
    Iupiter ipse deos in consilium uocans docet homines non sua sententia, sed consilio agere prudentum, 24.
    Iuramentum a suffraganeis prestitum Aquileiensi patriarche, 259, 262 et 266.
    Ius necessarium quid, 10.
    Ius festum custodiendi, 184, 271 et 277.
    Iustinopolis unde dicta, et eius episcopatus, 205.
    Iustitia quomodo impleatur, 22.

L
    Labacensis episcopatus idem ac Aemonensis, quando institutus, et Aquileiensi sedi subiectus, et deinde exemptus, 204.
    Laberiana uilla donata Paulino a Carolo M., Xu.
    Lac an licitum sumere penitentibus, 20.
    Lacryme ignem amoris Dei fauent, 47.
    Laidradus Lugdun. episcopus mittitur Urgellam, 222. Eius genus, ordinatio, gesta, ibid. Ut humaniter egerit cum Felice, 223 et 246. Cedit episcopatui, et Suessionensi monasterio se recipit, 224.
    Lamentum penitentie, 85.
    Lamie que dicantur, 154. Sunt figura hereticorum, ibid.
    Lane Betice subrubre, 89.
    Landola donatur rebus Rotgandi et Felicis a Carolo M., 260.
    Landulfus, frater Felicis et Rotgandi, fidelis Carolo M., ibid.
    Languedocia unde dicta, 220.
    Lapidarii non boni grammatici, XII.
    Larue, demones, 178.
    Laruati et ceriti, 179.
    Latine lingue corruptio unde, XLIII.
    Laudes in inauguratione principum, 202.
    Laudis amor superborum est, 39.
    Laureacum Gallice Laurée, XIX.
    Laurentius episcopus Bellunensis, 206.
    Laurentius Nucerinus peruadit sedem apostolicam, XXu.
     Laurisaham, et Laurishamense monasterium, XIX.
    Legati qui ad principem mittendi, XLu.
    Legati sedis apostolice in Gallia sub Carolo M., XXXu.
    Legionis et Ouiedi regnorum exordia, 212.
    Legis decimarum soluendarum antiquitas, 93.
    Leneus cur Bacchus dictus, 174.
    Leo animal symbolum S. Marci euangeliste, 183.
    Leo III papa synodum Rome cogit contra Felicem, 221. Non probat additionem Filioque in symbolo et cur, 231. In duobus scutis symbolum sine additione scribit, ibid. Ut traductus a Photio, 232. Male habitus Rome et indefensus, 236 Dat pallium Fortunato Gradensi patriarche, 237. Pergit in Gallias ad Carolum M., 221. Mantuam aduenit uisurus repertam tunc spongiam sanguine Christi imbutam, et episcopatum constituit. 205.
    Leonianus, seu Leomannus Teurniensis episcopus, XXX, 205.
    Leontius episcopus Cesaree, 230.
    Lupus cum herinacio confusus ab interpretibus Scripture, 126.
    Lera et lira quid in re rustica, 109.
    Libertas consensus in matrimoniis intersit, 86.
    Librariis non semper fidendum, 223.
    Linea et punctum imagines anime, 5 et 13.
    Linee usus ad longitudines in architectura, 119.
    Lingua Foroiuliensis XIII.
    Lingua qua loqui debeant pastores et episcopi, ibid.
    Lingue Latine corruptio unde, XLIII.
    Lingua uti custodienda, et ad quid data, 40.
    Lira et lera in re rustica quid, 109.
    Litanie Caroli Calui, 252. Inter sanctos confessores eos habent, qui ad Caroli ditionem pertinuissent, XLIu.
    Litanie in castris Caroli M., 199 et 252.
    Lites agere, nisi pro se, uetitum penitentibus, 21. Festis diebus prohibitum, 92.
    Liti et fiscalini qui, XXuII.
    Littere restitute per Carolum M., XIu.
    Litteratus a litteratore distinctus, Xu.
    Litteriones qui, ibid.
    Liutgardis uxoris Caroli M. cum sancto Paulino amicitia, XLuI.
    Longinus exarchus in Italia, XXXuI.
    Longitudines ad lineam dimense, 119.
    Loquendum uerbis presentibus: uiuendum moribus preteritis, XLIII.
    Loreia ciuitas non est Loredum ad Atesis fauces, XuII.
    Lorice trilices que, 194.
    Lotharius cum Ludouico Pio patre dat monasterium in ualle Maxentio patriarche, 260.
    Lotharius Theutbergam repudiat, 87.
    Lucatellus , 279.
    Lucibrum, lucubrum, lucubratio, 223.
    Lucille error martyrem non uindicatum colentis, XLuIII.
    Luctus letitiam generat, 47.
    Ludouicus filius Caroli M. ungitur rex Aquitanie, XXIII. Dat cum Lothario monasterium in ualle Maxentio patriarche, 260. Prope matrem suam Hildegardem Metis iacet, 225.
    Ludouicus Crassus monachum in morte se induit, 19.
    Luitperta filia Desiderii regis Longobard. sollicitat maritum Tassilonem Bauarie ducem in Carolum M., 198.
    Luitardus episcopus Patauinus, 206.
    Lupo dux edificat monasterium uerone, 258.
    Lupus patriarcha Aquileiensis an communicauerit Photio in causa Spiritus sancti, 231.

M
    Mabillonius  non iure arguitur a Fontanino: eiusque in arguentem modestia, XXuII
    Macedoniam uti studiosi heresim suam dilatandi, 172
    Macedonii heresis in Spiritum sanctum, 115.
    Madrisii  mors. Iu.
    Maffeius  laudatur, u.
    S. M. Magdalene festum inducitur a Woldarico II patriarcha Aquileiensi, 264.
    Magdeburgentium iniusta in peregrinationes sanctas criminatio, 90.
    S. Magnus episcopus Opiterginus, 239.
    Magnus presbyter legatus uenetorum ad Stephanum papam pro Ecclesia Gradensi, XIX.
    Maii campus quid, XuII.
    Malleus hereticorum dictus Petrus Oldradus, XXIX.
    Mandrile, mandra, mandrite, 100.
    Manes, quo Manichei, unde dictus, cuius conditionis: eius deliria, 172.
    Manes uita functorum non exagitandi, 18 et 229.
    Maniaco , fratres, laudantur, uII, 255.
     Manichei diabolum habere patrem dicebant, 57.
    Maninus , 279.
    Mansionaticum et foderum quid, XXuII.
    Mantuanus episcopatus quando institutus, et Aquileiensi sedi suffectus, deinde exemptus, 205.
    Manumissio seruorum uti fieret in Ecclesia Aquileiensi, 270.
    Manus oculate, 112.
    Manus puras in oratione leuare, 36.
    Manuum elatio pro lato suffragio in electionibus et iudiciis ferendis, 176 et 273.
    Manzano , 272.
    Maranatha quid et quale uerbum, 11, 12.
    Maranensis episcopatus cum Marianensi in Corsica male confusus, 204.
    Marcarius Foroiuliensium dux, 197.
    Marcellus dux uenetorum, 238.
    Marcianus Opiterginus episcopus, 204.
    Marcianus Petinensis episcopus, 205.
    Marco seu Marcus cum fratribus fundat monasteria Sexti et Salti, 255.
    Marcus  euangelista in Leone figuratur, 283. Aquileiam adiit, ibid.
    Marcus episcopus Petouiensis, 205.
    Marenzi  laudatur, uII.
    Marie  uestis que, 88.
    Maria uirgo , uera Dei, non nuncupatiua mater, 108.
    Marinoni  laudatur, u.
    Marquardus patriarche Aquileiensis, 273. Quid ei oblatum in sua prima missa fuerit, 271.
    Martyres soli quondam pro sanctis habiti, XLuIII. Ad patiendum a Christi exemplo informati, 151. Sarmentitii et semiaxiarii cur dicti, 174.
    Massaritie, massarii, masi, masnate, XuI.
    Masche, unde maschere Italis, 178.
    Matrem qui interficit an grauius peccet quam qui suam uxorem, 21.
    Matrimonia inter consanguineos uetita, 74. Inter impuberes, ibid. Clandestina cur prohibita, 84. Parentibus insciis non contrahenda, ibid. Nec sine presentia sacerdotis, ibid. Que soboles ex his suscipiantur, ibid. Putatiua que, 85. Impuberum non probatur, 86. Nec disparium etate, ibid. Sub emptionis et uenditionis nomine olim habita, 86.---Matrimonii soluendi causam ob adulterium dans, nec mortuo compare ad alias nuptias transeat, 87.---Matrimonii opus diebus festis quod peccatum, 92.
    Mauri quando Hispanias ingressi, 212. Eorum ibi progressus, depressio, exactio, ibid.
    Mauritius filius ducis uenetorum Gradensem patriarcham interficit, XXXuI.---Mauritius episcopus Torcellanus a Seuerino papa translationis sedis Altinensis Torcellum confirmationem obtinet, 239.
    Maxentius patriarcha Aquileiensis donatur monasterio S. Marie in ualle, 260. Consecrat ecclesiam S. Georgii uerone, 207. Donatur rebus Felicis et Rotgandi a Carolo M. ad constructionem ecclesie Aquileiensis, 260.
    Mediator quis, 114.
    Mediolanensis episcopus ordinandus ab Aquileiensi, XI.
    Mediolanum Raimundi, 198 et 267.
    Melli praua dogmata comparata, 9.
    Melos Latinis indeclinabile, declinatum quandoque, 173.
    Memoralia dicta pitacia, 132.
    Membra corporis, proximi: caput Christus, 44. Ut Deo applicata, 79.---De membris suis, id est electis loquitur aliquando uti de se, capite nostro, Christus, 149.
    Merus, meracior, meracum, 97.
    Merus pro solus, 20.
    Migentius et Migentianorum errores, 213 et 214.
    Miles inter prebendatos in ecclesiis Galliarum, 82.
    Militia et militare Domino quid, 82.
    Militiam non sequebantur femine apud Romanos, 30---Militie spiritualis et terrene coliatio, 30.
    Minghinardus aduocatus ecclesie Aquileiensis, 263.
    Minuccius  laudatur, uII.
    Minutare pro comminuere, 141.
    Mitis non commouetur iniuriis, 32.
    Modioli que rotarum pars, 143.
    Monachi delinquentes ut ferula uapularent, 79.
    Monachi uagare non debent, 90 et 248.---Monachis ad perseuerantiam Alcuini exhortatio, ibid.---Monachus unde dictus, 19.
    Monasteria puellarum nulli patent, 75.---Monasteria feminarum qui adire, et quibus conditionibus posset, 89.---Monasterii ingressio canonicis penitentiis equiparatur, 18.---Monasteriorum feminarum an S. Antonii Aegyptii soror auctrix fuerit, 87.---Monasterium S. Marie in ualle Maxentio patriarche Aquileiensi concessum, 260.---Monasterium  Mosacense fundatur a Cacetino comite, 262.
    Monasticus habitus in morte, et post mortem indutus, 19.
    Moniales peregrinationes non ineant, 75 et 76.
    Monte  de Padua construit ecclesiam ciuitatensem, 278.
    Monteniaco , 279.
    Montelongo  patriarcha Aquileiensis reformat iura archidiaconatus Aquileiensis, 265.
    Montfaucon  laudatur, u et 186.
    Monticolis , 272.
    Mori mundo et peccato quid sit, 28.
    Morosus quid et unde dicatur, 9.
    Mortis incertum tempus, modus, 45.
    Mors inimica interempta cur dicatur, 180.
    Mosacense monasterium a Cacellino fundatum, 262.
    Moses Armenie prefectus Mauris auxiliatur, 212.
    Mota , 271.
    Mucro pro stylo scriptoris, 79.
    Mula aduenientis Utinum patriarche equitantis. Utinensibus cedi solet, 279.
    Mulieres duo non custodientes in pridie Dominice uesperas Sabbati ut celitus punite, 92.---Mulieres subintroducte clericis uetite, 82.
    Multare pro ferire aures, 97.
    Mundane leges que dicuntur, 89. Permittebant uxores deprehensas in adulterio occidere; sed non omnes omnino impune, 18.
    Mundanum iudicium quod, 89.
    Munera qualia mittebat Alcuino Paulinus, XLuII.
    Muratorius  laudatur, u.
    Musicen amor docet, XLuII.
    Mussare, mussitare, 13.
    Mutare uestem quid significet, 89.
    Muto et immuto sunt idem: non tamen mutabilitas et immutabilitas: mutabilis et immutabilis, 117.
    Myrice ligna mali ominis, 100.

N
    Narbonense concilium in causa Felicis, 215. Improbatur ab aliquibus, sed defenditur, ibid.
    Narsetis responsio ad Sophiam se ab Italia reuocantem, 139.
    Natalis dies quis, et de quibus dicatur, 178.
    Nefridius Narbonensis episcopus ad concilium Urgellense, 222.
    Negatiua particula replicata non semper affirmat, 119.
    Negotia secularia que sint: et ut clericis et monachis uetita, 82.
    Nestorius diuidit Christum in duas personas, 209. Docet Mariam non appellandam Deiparam, 207. Et uerbum in humanitate tanquam in templo inhabitasse, ibid. Eius dogma necessario admittendum a Felice, 210. Eius fraus ut dogma suum impium tegeret, ibid. Eius infelix exitus, 172.
    Niceas  patriarcha Aquileiensis, 239.
    Nicephorus imperator Constantinopolitanus, XXXuI. Quando in imperium intrusus, 237.
    Nigra uestis uiduarum, 88.
    Nihilominus pro etiam usurpatum, 77.
    Nicolai  ecclesia Saccilen. fundatur ab Henrico duce, 268.
    Nicolaus I papa an addiderit symbolo Filioque, 232.
    Nicolaus patriarcha Aquileiensis et eius accessus ad sedem patriarchalem, 270.
    Nobiles uitiosi uti taceant, 47.
    Nomina uti aliquibus mutauerit Alcuinus, XXXII.
    Nomine, non merito presules, se dicebant sanctissimi episcopi, 9.
    Nonne uidue dicte, 89.
    Nordis , 278.---Nordis  decanus ecclesie Ciuitatensis, 278.
    Nordius  episcopus Urbinas, 279.
    Nores  episcopus Parentinus, uisitator apostolicus ecclesie Aquileiensis, ibid.
    Norma, normulatim, 78.
    Norma pro Regula monachorum, ibid.
    Nouus etiam renouatus dicitur, 210.
    Nuptie clandestine uitande, 74. Publice ut fiant, 84. An ad secundas transire eadem facultas sit uiro ac femine, ob fornicationem, 87.

O
    Obelius et Felix tribuni uenetorum, XXXuI.
    Obelerius Oliuolensis episcopus, ibid.
    Oblationes facte ad primam missam Marquardi Aquileiensis patriarche, 271.
     Obscenus unde dicatur, 124.
    Obsequela famulatus quid, 141.
    Oculata dies, 112.
    Oculate manus, 112.
    Oculo ad oculum loqui quid, 112.
    Oculi elati superbie signum, 38.
    Oculus in uite quid, 174.
    Odelbertus episcopus Bellunensis, 206.
    Odium sociatur ire, et turbationem parit, 32.
    Odolla latibulum refugii Dauidi, 163.
    Odula parua ode, ibid.
    Officina mendacii, 4.
    Offucare pro offocare, uel suffocare, 101.
    Oldradus  Mediolanensis episcopus, XXIX et 219. Dictus malleus hereticorum, ibid. Eius gesta, mors et elogium, ibid.
    Olla pro inferno, 172.
    Opera seruilia que, 92.
    Opera tenebrarum deponere quid sit, 57.
    Opitergini Heracleam in estuariis condunt, 239.---Opitergium ad deditionem cogitur a Rotario Longobardorum rege, ibid.---Opiterginus episcopatus, 204. Alius a Cenetensi, 205.
    Optare pro eligere et adoptare, 10.
    Opus seruile peccatum, 92,
    Oratio uti facienda, 33. Munitio est anime, 36.
    Orator ut distinguatur a causidico, 135.
    Orbiti , 272.
    Ordo angelicus, uirgines, 91.
    Orio  ciuitatis Austrie prouisor, LI.
    Orphanus qui dicendus, 17.
    Os ad os loqui quid, 112.
    Os causidicum quid signet, 135.
    Osopiam castrum expugnatur a Rolando, XuI.
    Otto Germanie rex quibus conditionibus dispensationem pro matrimonio suo cum consanguinea obtinuit, 85.
    Oua an penitentibus uetita, 20.
    Ouiedi et Legionis regnorum exordia, 212.

P
    Pagii  mors, 235.
    Palestre uti erant, et ad que, 102.
    Palestricum dicendi genus quod, ibid.
    Palladie de Oliuis  mors et laus, Iu.
    Palladius  accuratior Candido, XuI.
    Palliare ut sumatur, 182.
    Palmule, dactyli palme sunt, 194.
    Palpare et palpitare dictum de dubioso, 108.
    Palpebre unde dicte, 113.
    Palpetre a palpebris quo differant, ibid.
    Panis siccus, 20.
    Panni diaboli sunt pompe seculi, 58.
    Paracletus idem ac aduocatus, 4.
    Paracletus an Paraclitus dicendum, 11.
    Parentes amandi, si Christum sequi non impediant, 31.
    Parentinus episcopatus, 205.
    Paruulorum uirtutes et officia, 47.
    Paschalis II non ianuam aperuit dispensationibus matrimoniorum causa concessis, 85.
    Passionei  laudatur, u.
    Pastor Christus, 56.
    Pastorale pedum donatum capitulo Utinensi, 280.
    Pastorum uita quam supra gregis excellere debet, 73.
    Patauinus episcopatus uti subiiciatur Aquileiensi, 206
    Pater noster quare nos dicamus, non Pater meus, 120.
    Patres  in allegandis Scripturis multoties non uerborum ordinem secutos esse, sed sensum, 112.
    Patriarcha Aquileiensis ordinandus erat ab archiepiscopo Mediolanensi, XI.---Patriarcha Gradensis an Aquileiensis communicauerit Photio in causa Spiritus sancti, 231. uide Aquileiensis patriarcha.
    Patriarchinus ritus, 279. Diutius in ecclesia Comensi perseuerat, 206, 280.
    Patritius Aemonensis episcopus, 204.
    Patropassiani diuinitatem Filio adimebant, 70. Eorum auctor Sabellius, 173 et 234.
    Pauli Diaconi error Paulinum I, patriarcham Aquileiensem schismaticum, beatum appellantis, X. Eius lectio quandoque inconstans, ibid. Eius non est rhythmus de excidio Aquileie, 186.
    Paulinus I patriarcha Aquileiensis schismaticus, XI.
    Paulinus II  patriarcha Aquileiensis Italus natione, XII. Foroiuliensis origine, ibid. Quo sensu Austriacus dictus, ibid.
    Paulinus  patriarcha Aquileiensis nascitur in pago Premariaci, XIII. Grammaticus donatur a Carolo M., XIu et 258. Fit patriarcha Aquileiensis post Sigualdum, XXII. Predicit Ludouico filio Caroli M. imperium, XXIu. Ratisponensi  concilio interuenit, et impetrat suo clero libertatem sibi eligendi imposterum patriarcham, XXu et 258. In Francofordiensi concilio primas habet, XXuIII et 218. Post concilium libros scribit, XXIX. Foroiuliense concilium habet, XXIX, 65 et 201. Carinthiam ad fidem reuocat, XXIX. Hungarorum dictus apostolus, XXXII. Rome ad coronationem Caroli M. in imperatorem adfuisse est uerosimile XXXIu et 258. Legatus ad Aquense concilium, XXXIu. Conuocat concilium Altini, XXXu, 191 et 245. Moritur XI Ianuarii, an. 804, XXXuI. Eius etatis et sedis anni, XXXuIII. Eius fides, ibid. Spes, XXXIX. Charitas in Deum, ibid. Amor in uirginem, ibid. Religio, ibid. Oratio, ibid. Charitas in proximum, XL. Zelus honoris Dei, ibid. Ecclesie immunitatis, ibid. Discipline ecclesiastice, ibid. Prudentia, XLI. Humilitas, ibid. Iustitia, ibid. Misericordia in pauperes, ibid. Patientia, ibid. Fortitudo, ibid. Temperantia, ibid. Miraculis claret, ibid. Et eius doctrina, XLII. In Italia cum XII proceribus aule ad ius dicendum statuitur, XLIII. Scriptorum eius summa, XLIu. Amicitia eius cum Carolo M., XLu. Cum Liutgarde uxore Caroli M., XLuI. Cum Henrico duce Foroiuliensi, ibid. Cum Alcuino, ibid. De eius canonizatione coniectura, XLuIII. In Litaniis Caroli Calui repositus, XLIX et 253. Cultus eius uetus et recens, ibid. S. Paulini reliquie, L. Repositio earum nouissima, LI. Caput argenteum statutum fieri a capitulo Aquileiensi, LI et 278.
    S. Paulinus auctor pene in clericos ebriosos, 81. Castimonie uindex in clericis, ibid. Libros tres contra Felicem scribendi causam mysticam profert, 96. Quare se ualuiculam ecclesie Aquileiensis appellauerit, 97. Eius libros quanti fecerit Alcuinus, 221. Quo anno scripserit libros contra Felicem, 98. Excusandus cum citat librum Fulgentii de Fide ad Petrum nomine Augustini, 163. Libros suos uult ostensos Alcuino, 168 et 221. Hymnos cantandi in missa auctor, 175. De excidio Aquileie rhythmum composuit, 186. Quid exegerit a Carolo M. neo-imperatore, 189. Auctor est libri de Salutaribus Documentis, 196. Eum scribit iam episcopus, ibid. Quando aut ubi eum scripserit, 201. Pluribus conciliis interuenit, XXIII et 205. Damnat heresim Felicianam in suo concilio Foroiuliensi, 202. Primus in Italia additionem Filioque in symbolo profert, 230. Scribit Carolo M. e concilio Altinensi de Ecclesia uindicanda, 193, 236. A contentionibus ut abhorreret, Lu et 239.
    Paulini  uarii, XLIX.
    Paulus an Paullus sit scribendum, XII.---Paulus, an Paulinus, patriarche Aquileiensis Macedonii successor, sit dicendus, IX.---Paulus unde dictus sit, XII.---Paulus episcopus Altinas Torcellum sedem transfert, 239.---Paulus episcopus Foriiulii Gallie Narbonensis non est auctor libri de Salutaribus Documentis, 196.---Paulus episcopus Patauinus, 206.---Paulus episcopus Patauinus Metamaucum se recipit, 239.
    Pauonius , 278.
    Pax Christus, et in pace locus eius, 32 et 33.
    Peccatum opus seruile, 92.
    Pelagius I papa reprobat schismaticorum ordinationes, XI.
    Pelagius in Asturia rex salutatur, 212.
    Pelegrini  forum, et festum a quo custodiendum tempore Nicolai patriarche Aquileiensis, 271.
    Peniculum quid, et unde dictum, 98.
    Peregrinationes ut monachis et clericis uetite, 90. Quibus periculis pateant, ibid. Non tamen omnino improbande, nec improbate a sanctis, ut criminantur Magdeburgenses, ibid.
    Perfectio non annis, sed compunctione metitur, 46.
    Perfunctorie quid sonet, et unde dicatur, 11.
    Periurium quam detestandum in uiris Ecclesie, 259.
    Perpendiculum ad altitudines metiendas, 119.
    Persona in Christo duplicata ab Adoptiuis, 210 et 228.
    Personas in Trinitate quatuor supponit Felix, 122.
    Persona una nisi uni conuenit, 125.
    Petinensis episcopatus, 205.
    Petouium, seu Patauio, et eius episcopatus, 205.
    Petrus Altinas episcopus inuasor sedis apostolice, XXu.---Petrus  Altinensis episcopus, 204.---S. Petrus apostolus fidei pugno ora hereticorum attriuit, 4. Quare redargutus in transfiguratione, 171. Unde sic dictus, 176. Petra et fundamentum Ecclesie ex Augustino, ibid. Ianitor celi, 178.---SS. Petri et Pauli festum ubique cultum, ibid. Eorum lingue claues sunt celi, ibid.---Petrus Concordiensis episcopus, 205.---Petrus Cnafeus symbolum cantandi in sua ecclesia Antiochena fuit auctor, 233.---Petrus Comensis episcopus, 206.---Petrus Magister in aula Caroli M., 245. Papie cum Iudeo contendit, ibid.---Petrus presbyter Aquileiensis a Berengario facultatem obtinet muniendi castrum de Sauorniano, 261.---Petrus Pulcher episcopus Toletanus, 225.
     Phalere ornamenta equorum, 78. uerborum ut dicantur, ibid. et 101.
    Phantasmata uti in nobis agant, 63.
    Phantastice cum umbre carceris dicte, 183.
    Phauorinus uti correxerit adolescentem uetera uerba in loquendo affectantem, XLIII.
    Philippus  Nerius uti corrigeret adolescentem cum sorore lusitantem, 82.
    Philippus de Alenconio cardinalis patriarche Aquileiensis commendatarius, 273. Ab Utinensibus non admittitur, XII.
    Philosophie impedimentum, matrimonium, 31.
    Phinees occidens Zambri quid signet, 69.
    Photius patriarcha Constantinopolitanus rescribit patriarche Aquileiensi in processionem Spiritus sancti a Filio, 231 et seqq. Exprobrat in Symbolo, 232.
    Pigrum ingenium pertinacium esse solet, 120.
    Pilosius  laudatur, uII.
    Piltruda, seu Geltruda in monasterio Salti, 255.
    Pinne a plumis in auibus uti distinguantur, 143.
    Pipinus filius Hilmindrudis perduellis in patrem Carolum M., XXuII. Uti conuictus puniatur, 216. Non fuit rex Italie, ibid.
    Pipinus filius Hildegardis, dictus prius Carlomannus, susceptus a fonte ab Adriano papa fit rex Italie, XXIII et 202. In Pannoniam mittitur a Carolo M. patre, 200. Refert patri Aquisgranum reliquias thesaurorum Auarum, ibid.
    Pitacium, Pictacium, Pittacium uti capiatur, 132.
    Plenarium in iure quid sonet, 14.---Plenaria synodus; Plenitudo, ibid.
    Plume a pinnis in auibus uti distincte, 143.
    Pene in uirgines uiduasque a proposito recedentes, 88.
    Penitentes, et eorum in Ecclesia uarii gradus, 18. Quomodo illudebant canones uinum uetantes, 20.
    Penitentia transeuntium causa repudii ad alias nuptias quandoque non remissa per professionem monasticam, 19. Dilata ut periculosa, 44 et 55. Date petentibus dispensationes matrimonii, 85. Deargentata que dicatur, ibid. Eius opera die Dominico non facienda, 91.
    Polensis episcopatus, 205.
    Pompe seculi panni sunt diaboli, 58.
    Pompeius bellaturus, in Lesbo reliquit uxorem, 30.
    Pons Ciuitatis Austrie ligneus tollitur, fit lapideus, 276.
    Pontifex Romanus supra Ecclesiam; non e contra, 14.
    Pontirollis , 273.
    Poppo patriarcha Aquileiensis templum Aquileie construit et consecrat, XXuI.
    Porta pro portario dicta, 97.
    Portis , 278.
    Potestas quotupliciter sumatur, et quid sit, 62.
    Prata , 272.
    Precepta Dei quibus grauia, uel leuia, 25 et 26. Facultatum et artium cur uersibus data, 170.
    Predestinatio uti dicatur etiam de reprobis, 55 et seqq.
    Prelatorum et prepositorum oblationes ad primam missam Marquardi patriarche Aquileiensis, 271 et seqq.
    Premariaci pagus, locus natalis S. Paulini, XIII, et Gerardi patriarche, ibid.
    Presentia Dei in oratione, 35, 36. Uti ethnicis cognita, 40.
    Presbyteri est festa annuntiare populo, 93.
    Prima sabbati Dominica est, 92.---Prima fronte, 58.---Prima acie, 82.---Primas appetere superborum est, 39.
    Primogenitus Dei Isrel uti dicatur, 120.
    Principes in electionibus episcoporum immixti, XXu.
    Priscillianistarum error occasio additionis Filioque in Symbolo, 230.
    Procinctu  uti accipi possit, 120.
    Professio nostra in baptismo, 59.
    Prosdocimus  Patauinis fidem attulit, 206.
    Proxime uirginum, uidue, 88.
    Proximi nomine uenit omnis homo, 48.
    Prurire, quid proprie, 124.
    Publica matrimonia uti fierent tempore Paulini, 84.
    Publicus iudex quis dicatur, 86.
    Pucinum uinis nobile, 205.
    Puelle que in monasterio admitterentur, 89.
    Pueri a monasteriis feminarum exclusi, ibid.
    Pugillares ad scribendum stylo, 171.
    Pugiles, Pugna, Pugnus, 11.
    Pulchritudo in morte uti euanescat, 34.
    Pullus color uestium, luctus et plebeiorum, 88.
    Punctum, Punctus, Puncta, 13.
    Punctus et linea imagines anime, 5 et 13.
    Pupillus qui dicatur, 58, 59.
    Puppis , 278.
    Purcilliis , 273.
     Purgationis forma, sacerdoti crimine apposito, XXXu.
    Purificationis festum uti et quando inductum, 181.
    Puzolium castrum datum a Berengario imp. Friderico patriarche Aquileiensi, 261.
    Pythagore lex libros, ut scripti sunt, manere iubens, Iu.

Q
    Quatuor in Trinitate personas Felix supponebat, 123.
    Quaternarii numeri prerogatiue, 137.
    Quaternitatem in Trinitate non inducere se dicit Ambrosius, licet in Christo carnem a diuinitate distinguat, ibid.
    Quilibet pro quicunque, 10.
    Quintus sacerdos fit episcopus pre S. Felice Nolano, XII.
    Quirini  Capella a iure Plebani Utin. exempta, 265.

R
    Rado scriba Caroli M., XXXIu.
    Ragogna , 273.
    Raimundus patriarcha Aquileien. edes ad conuictum canonicorum Utinen. comparare iussit, XXuI, 266 et seqq. Designat locum foro exstruendo, et Mediolanum Raimundi appellando, 198 et 267.
    Ratisponense concilium in causa Felicis, XXXu et 216.
    Ratramnus monachus Corbeiensis quando floruerit, 163.
    Rectores ecclesiarum quot dies abesse ab ecclesia possint, 188.
    Redimere penitentiam quid, 85.
    Reginaldus episcopus uicentinus, 206.
    Relapsus in crimina quam periculosus, 60.
    Remedia uitiorum, 29.
    Remi pro alis dicti, 143.
    Repudium non dat facultatem ad alias nuptias, 86.
    Responsorium Emendemus in melius uti Quadragesime tempori conueniat, 51.
    Resurrectionis dies anteferenda ceteris, 180. Figura egressio Isrel de Aegypto, 180.
    Rhabani martyrologium parum diligens, XXXuIII.
    Rhythmi qui sint, et a metro ut differant, 183.
    Richbodus episcopus inter doctiores in aula Caroli M., 194. Ei communicari uult Alcuinus Libellum Felicis, ibid.
    Riculfus Dametas dictus ab Alcuino, XXXII.
    Ringus Hunnorum regia, 200.
    Rodericus uitizam Hispanie regem excecat, 212. Occiditur, ibid.
    Rodo episcopus Patauinus, 206.
    Rodualdus dux, XXXIII.
    Rolandus nepos Caroli M. Osopium expugnat, XuI.
    Rome felicitas per apostolos Petrum et Paulum, 179. Heresis nulla exordium habuit, 230. Ideo olim Symbolum non cantabat in missa, 233.
    Romeaggio Italis pro qualibet peregrinatione, sicuti Romipeta pro quolibet peregrinante acceptum, 91.
    Romulus canonicus Aquileien. impetrat a Woldarico II patriarcha officium de S. Maria Magdalena, 264
    Ronchonis , 273.
    Roseus sanguis Christi dictus, 180.
    Rosimunda num Foroiulio Austrie nomen indiderit, 203.
    Rotaldus ueronensis episcopus petit a Maxentio patriarcha conseruari ecclesiam S. Georgii, 206.
    Rotaris Longobardorum rex Romanos uincit, 239.
    Rotgandus dux et comes Foroiulien. dictus, 197. Rebellis Carolo M., Xu. In prelio occiditur, XuI.
    Rotgandus et Felix fratres partes Rotgandi ducis sequentes occiduntur, Xu. Eorum res donantur Maxentio patriarche, 260.
    Rubeus  episcopus Caprulanus, 279.
    Rusticus episcopus Taruisinus, 206.

S
    Sabellius eiusque heresis, 173 et 234.
    Sabio, et eius episcopatus, 205. Substituitur Salisburgensi archiepiscopo, translata in Brixinam sede, ibid.
    Saccauinorum familie Premariaci, creduntur gentiles S. Paulini, XIII. Quomodo celebrent quotannis eius festum, ibid.
    Sacchia , 279.
    Sacerdos quandiu possit abesse ab ecclesia, 188 et 189.---Sacerdotes et clerici uti stare in ecclesia debeant, 73. Ne militent in castris, 7 et 187.---Sacerdotis presentia ad matrimonium requisita, 84.
    Sacillanus episcopatus cum Acilensi confunditur, 204.
    Sacillensis ecclesia patriarche Aquileien. subditur, 268.
    Sacrosyllabus Paulini Francofurti recitatur, et transcribitur, XXuIII. Bifarie editus, XXuIII et 218. Concilii Francoford.  nomine ad Hispanos episcopos dirigitur, XXuIII, XLIII et 218. Cur sic dictus, 8.
    Secularia negotia que dicantur, 82.
    Sal et lux mundi uiri apostolici, 80.
    Salibum pro saliua, 195.
    Saltus monasterium, XIX et 255.
    Samattha exsecrationem ultimam sonat, 13.
    Sancitum pro auctoritate firmatum, 12.
    Sancti titulus imperatoribus datus, XXuIII.
    Sanctitas in quo consistat, 26.
    Sanctoninus , 279.
    Sangallensis monachus etsi quandoque fabulosus, attamen ob sinceritatem commendandus, XXI.
    Sanna quid et quotuplex, 123.
    Sans  rescribit capitulo Aquileien. tenendum uetus ritum patriarchicum, 280.
    Sapienti pauca, 37.
    Sarmentitii cur dicti martyres, 174.
    Sauorgnano , 272.
    Sauorgnanum Castrum muniendum, 261.
    Saxius  laudatur, u.
    Saxones Carolo M. rebelles, 216.
    Scarabantia, et eius episcopatus, 204.
    Schema ut uarie acceptum, 180.
    Schisma Aquileien. Paulini I patriarche sub Sergio papa desiit, XI.
    Schole restitute per Carolum M., XIu.
    Scribendi instrumenta que tempore Pauli apostoli, 171.
    Scriptor ad qualitatem materie stylum accommodare uti debeat, 143.
    Scripture mutilate a Felice, 110 et seqq. et 159. Earum lectio et auditio inculcata, 44 et seqq.
    Scrupulus, scrupus quid, 10 et seqq.
    Scultemnam  fluuium prelium inter Romanos et Longobardos sub Rotario horum rege, 239.
    Semiaxiarii cur dicti martyres, 174.
    Sempiterne pro ab eterno, 13.
    Senator episcopus Iustinopolitanus, 205.
    Senes uti deliri dicantur, 109.
    Septimum celum pro supremo, 140.
    Sepultura parentibus quando omittenda, 31.
    Sequipeda pro pedisequus, 129.
    Serenus patriarcha Aquileien. in Graden., 238.
    Sergius monachus Nestorianum Mahomet facit, ipse Nestorii sectator, 212 et 228.
    Serpens, euomens uenenum antequam bibat, 36. Est mala cogitatio, 40.
    Serpens Euam seducens symbolum hereticorum, 69.
    Serpentes sunt heretici, 181.
    Serui de Masnata ut manumissi in ecclesia Aquileien., 270.
    Serui nomen ut Christo datum, 210.
    Seruile opus peccatum, 92.
    Seruilia opera que, ibid.
    Seruitus et adoptio uti differant in Christo, 210.
    Seruus seruorum Dei titulus non datus, sed assumptus a Romano pontifice et aliis, 9 et seqq.
    Seuerinus  Noricorum apostolus, XXIX et XXX.
    Seuerinus papa confirmat translationem sedis Altinen. Torcellum, 239.
    Seuerus imp. militibus uxores permittit, 31.
    Seuerus , ut ei placeret illa sententia: Quod tibi non uis fieri, alteri ne feceris, 33.
    Seuerus Tergestinus episcopus, 205.
    Sextense monasterium, XIX et 255.
    Si particula non semper est dubitandi, 19 et seqq.
    Siccus cibus in ieiuniis quid, 20.
    Siccus panis, ibid.
    Siccus pro solus, ibid.
    Sicera, siceratores qui, ibid.
    Sigualdus patriarcha Aquileien. Grimoaldi Longobardorum regis consanguineus, XIX. Optimus antistes, XXI.
    Silo Legionis et Asturie rex, 213.
    Siluester abbas, 257.
    Simonia ut fugienda, 73. Quam dilatata tempore Paulini, 80.
    Singefridus patriarcha Aquileiensis, 263.
    Soboles uitiate ex matrimoniis clandestinis, 84.
    Socius malus uel unus quantum noceat, 47.
    Sol symbolum anime iuste, 51.
    Solacius episcopus ueronensis, 206.
    Solerius  S. I. laudatur, u.
    Solis dies Dominica, 91.
    Solitudo quam molesta homini, 19 et seqq.
    Sophie cadauer per annum uti immodice feteat, 34.
    Speculum a specu deductum, 12.
    Speleum falsitatis, 4.
    Spiritellis  uice-decanus Aquileien., 273.
     Spiritus et anime quod discrimen, 6 et 13.
    Spiritus malus diabolus est, 62.
    Spiritus sanctus, etsi aduocatus, Deus est, 114. Postulans et interpellans pro nobis, et postulare et interpellare nos faciens, 115. Eius aduentus et recessus ut nesciatur, 173. Dictus ab hereticis filius Filii, et nepos Patris, 232.
    Spongia sanguine Christi imbuta Mantue reperta, 205.
    Sportulantes Fratres qui, XXuI.
    Stabilinius socer Rotgandi ducis Foroiuliensis Taruisinis preest, XuIII.
    Stare in causa alicuius, ei fauere est, 59.
    Stellas e celo labi pete dicunt, 143.
    Stephanus Cremonen. episcopus legatus pontificis ad concilium Francofordien., XXIX et 218.
    Stephanus u papa non est auctor Epistole de penitentia Heistulfi, sed Paulinus, 16.
    Stertere dormientium est, 113.
    Strasoldo , 272.
    Stremma, id quod tortum est, 114.
    Strophium corona, fascia, cingulum, 194.
    Strues, struices ut usurpatum, 130.
    Stylus scriptorius, 78. Ferreus et osseus, 171.---Stylus strematicus qui, 114.---Stylum attollere uel deprimere iuxta qualitatem materie prudentis est scriptoris, 143.
    Subint oducte mulieres que dicantur, 82. Clericis uetite, 73.
    Sublimitas, honorarius titulus quibus datus, 52.
    Subsannatio quomodo facta, 123.
    Subtilis uti dicatur angelus, 78.
    Suciua, uel sucidua poma que, 194.
    Suffugare quid sit, 77.
    Suffuscus pro Subfuscus, id est, ad fuscum uergere, 97.
    Summare pro hortari dictum, 163.
    Sunicredus episcopus Toletanus, 225.
    Superbia initium, causa, finis uitiorum, 29. Cum humilitate Christi comparata, 29 et 30. uituperatur, 38. uirtutes perdit, ibid. Diabolo similis, ibid. In superciliis sedet et fronte, 103.
    Superbi hominis descriptio, 38.
    Superlatiuum more comparatiui dictum, 63.
    Supplicare uti uarie accipiatur, 14.
    Sygbaldinus plebanus S. Nicolai de Sacillo, 267.
    Syllabe unde dicte, 8. Quandoque pro epistolis accepte, ibid.
    Symbola que sit, 229.
    Symboli explanatio, 71. Ut multifarie uox usurpata, 229.
    Symbolum memoriter tenendum, 72, 79 et 229. Nihil ei noui addendum, 78. Multiplex, ibid. Coniecta aliquando dictum, 105. Apostolicum dictum, opus apostolorum, 229. Ab initio oretenus traditum, non scripto, ibid. Nicenum unde prodiit, et a quo factum, ibid. Constantinopolitanum unde ortum, 230. Dictum etiam Nicenum, ibid. In eo unde orta additio Filioque, ibid. In Hispania primum hec additio prodiit, ibid. Quando in Gallias recepta, ibid. et seqq. Eam in Italia primus Paulinus profert, ibid. Ea omissa scribitur Symbolum a Leone III, 231. Quando eam Ecclesia Romana admisit, 232 et seqq. Quando cantari cepit in missa, ibid. Constantinopolitanum quo anno prodiit, 233. Apud Orientales prius quam apud Occidentales ecclesias cantabatur in missis, ibid. Olim apud Orientales tantum in Parasceue dictum, ibid. A damnatione hereseos Feliciane cantare in Galliis frequentius cepit, ibid. et seqq. Dictum quandoque Credulitas, ibid. Quare serius in Ecclesia Romana cantatum, ibid. Aquileiense a ceteris plus, minus, uarium, 234 et seqq.
    Symmachi pape electio disputata, XXu.

T
    Talentum in numero et in pondere, 135.
    Tamaius  historicus audens et fallens, 225.
    Tarik Maurorum dux Hispanias ingressus capit, 212.
    Tarratie uestalis priuilegium, 18.
    Tarsatenses occidunt Henricum ducem Foroiul., 201.
    Taruisinus episcopatus, 206.
    Taruisium capitur a Carolo M., XuIII.
    Tassilo dux Bauarie euocat Auaros in Francos, 198. Eius perfidia in Carolum M. punitur, XXIII.
    Tergeste, et eius episcopatus, 205.
    Terminare pro definire, 14.
    Ternouo in ambitu Tergestine dieceseos non est Teurnia, 205.
    Testimonio unius non creditur: si infamis, minus, 18 et seqq.
    Tetractus siue quaternio, eiusque basis, 137.
    Teurnia ad Drauum metropolis Norici, nunc que, XXIX.
    Thabor mons ut amenus, 171.
     Theodoricus episcopus in Carinthia, XXX.
    Theodo cum patre Tassilone in monasterium trusus, XXIII.
    Theodorici regis factum in electionem Symmachi pape, XXu. Eius punitio, 172.
    Theodorus diaconus Romanus, XLIII.
    Theodiscus Grecus adoptionis nomen primus in Hispanias inuexit, 212.
    Theodulphus episcopus inter doctiores aule, 204.
    Theophylactus Tuderti episcopus legatus ad concilia Calchutense et Francofortense, XXIX et 218.
    Theophilus monachus abbas, 257.
    Theorie quid, et unde dicantur, 156.
    Theuda uisigothorum rex, 212.
    Thomas episcopus Mediolanensis baptizat Gislam filiam Caroli M., XXIII.
    Thomasii  cardinalis laus, 177.
    Tiburnia, seu Teurnia et eius episcopatus, 205. Subtrahitur Aquileiensi, ibid.
    Timotheus in Synaxi cantandi Symbolum auctor in sua Constantinopolitana ecclesia, 233.
    Tincta, tinctum pro atramento, 194.
    Togati uulturii qui, 135.
    Toletanum concilium, in quo Elipandus penituerit, falsum, 225.
    Torcellum Altinenses exacti ab Attila incolunt, 239.
    Torentinus Feltrensis episcopus, 206.
    Tradere et dare filium in Scripturis est idem, 147.
    Tranquillitas, Tranquillissimus titulus impp., 8.
    Tridentinus episcopatus, 206.
    Trilices lorice que, 194.
    Trinitatis et Incarnationis mysteria explicantur. uide Incarnationis et Trinitatis mysteria.
    Trinitatis inuocatio initio actionum, et signum crucis, 8. Opera inseparabilia, 67. Confessio explicata, 71 et seqq. Testimonia ex Patribus, 78 et seqq.
    Trinitate  uti dicatur hic et hoc. 170.
    Tristare uerbum uti usurpatum, 150.
    Trisulsibus pro Trisulcis, 104.
    Tritum ut plurifarie acceptum, 172.
    Tudum Auarum dynasta cum suo populo baptizatus, XXXI et 200.
    Turrate , 272.
    Turre  iunior, 273. Senior, ibid. , 72. , ibid. , ibid. , ibid.
    Turre  laudatur, uII.

U
    Udalricus Augustanus episcopus in sanctos a Ioanne Xu papa, XLuIII. Eius cultus in prouincia Foroiulien., XLIX.
    Ulcus et uulnus quo differant, 103.
    Urbanus u papa reprobat iudicia per astantes lata manuum eleuatione, 273 et seqq.
    Urbanus uI papa commendat patriarchatum Aquileien. Philippo de Alenconio, ibid et seqq.
    Urgellensis ciuitatis situs, 214. Eius concilium, 222 et 223.
    Ursi hieme profunde dormiunt, 113.
    Ursina nare stertere, ibid.
    Ursinus Cenetensis episcopus, 205.
    Ursus patriarcha Aquileien. et lis eius cum Salisburgensibus de limitibus, XXXI.
    Ursus presbyter, monachus, abbas, 257.
    Usucapio quid sit, et a capione quo differat, 159.
    Utinensis ecclesia olim in castro urbis erat, 265. Nunc inferius B. M. u., olim S. Uldarico sacra, 266 et 26.
    Utinen. ecclesia et capitulum immediate subest patriarche Aquileien., 266 et seqq.
    Utinenses non patiuntur patriarchatum Aquileiensem commendari, XII et 274. Reuocant ciues suos a Ciuitate Austrie ne sequantur commendatarium, ibid. Non suscipiunt commendatarium, sed in eum belligerantur, 275. Hortantur a rege Sicilie commendatarium suscipere, eique obedire, ibid. Uti susciperent Marinum Grimani patriarcham, 279.
    Uue uti exprimantur, 174.
    Uxor quomodo pars uiri, 17 et seqq.---Uxorem dimittere ob fornicationem uti capiendum, 75. Ducere quando uetitum penitentibus, 21.
    Uxoricida  uel matricida peccet grauius, ibid.

u
    u consonans uti in B transeat, 143.
    ualens episcopus Petouiensis, 205.
    ualerianus  episcopus Aquileiensis et eius clerus  laudantur a S. Hieronymo, 238.
    ualue, ualuicula, ualuasores, 97.
    ualuasono , 272.
    uaniflauus quid, et unde deriuatum, 128.
    uascones ut irrisi a Scaligero, 143.
    uegium, et ueientanus episcopus, 205.
    uel disiunctiuum pro et coniunctiuo, XXu.
    uenatio clericis monachisque interdicta, 83.
    uendere oculata die quid, 112.
    uenerius presbyter ab Elipando commendatus Felici, 245.
    ueneti legatos mittunt ad Stephanum papam pro Graden. Ecclesia, XIX. Transmarinas merces Papiam afferunt, XXI. Res Grecorum acrius urgent, et tuentur, 237.
    uerba diminutiua ut usurpata, 182.
    uerbum in carne non mutatum, non diuisum, non commistum, 108.
    ueritas, etsi non semper assequenda, semper inquirenda, IX.
    uermes et tinee cadauerum considerati ad bonam frugem adolescentem trahunt, 34.
    ueronensis episcopatus, 206.
    uespere sabbati initium festi Dominice, 92 et seqq. Aeris campani sono indicate, ibid.
    uestem mutare quid sonet, 89.
    uestis nigra, que et S. Marie dicta, uiduarum erat, 88 et seqq.
    ueternosus uti accipiatur, 14.
    uicentinus episcopus, 206.
    uictorianus abbas, 257.
    uidue dicte etiam Nonne, 89. Hispane quo colore uelum habuerint, 88. Suscipientes uel inuite uelum, non deponant amplius, 88.---uiduas et uirgines suis impendiis alebat Ecclesia, 87.---uiduis quando arbitrium uelum suscipiendi datum, 88. Non permissum commorari in Ecclesiis, ibid.
    uigilie que, et ut significentur apud Foroiulien., 92. Earum origo, praxis, et in pridianum ieiunium uti commutate, 49 et seqq.
    uigilius Scarabantiensis episcopus, 204.
    uillalta  archidiac. Aquileien. fatetur se non habere ius conuocandi synodum in Eccles. Utinen., 266. , 270 et 272. , 270.
    uillani episcopi sunt chorepiscopi, XXXu.
    uincula, que soluit, et a quibus soluitur S. Petrus, 179.
    uindicare pro canonizare usurpatum, XLuIII.
    uinum ad quid datum, 42. Eius incommoda, ibid. et seqq.
    uipera cum murena congrediens uirus euomit, 36.
    uirgilius, seu Bergullus episcopus Petouien., 205
    uirgilius episcopus Salisburgensis, XXX.
    uirgilii  sententia de prima canonizatione sanctorum contra Dominicum Macrum defenditur, XLuIII.
    uirgines sunt ordo angelicus, 91.---uirgines uidueque in proposita continentia permaneant, 75.
    uirginalis, uel uidualis continentie seruande propositum mos uetus in Ecclesia, 87.
    uirtus que est ars bene uiuendi, donum Dei est, 33. Eius munera, ibid.---uirtutes anime que, ibid.
    uis, fraus, uti ledant contractus, 86.
    uita canonica, XXuI et 80.
    uitellianus patriarcha Gradensis, 205.
    uitiorum remedia, 29.
    uitize regis a Roderico excecati filii exsules, 212.
    uiuendum moribus preteritis, loquendum uerbis presentibus, XLIII.---uiuere secundum carnem, 29.
    uoces animalium, 12.
    uodalricus I patriarcha Aquileien. exsecutor testamenti Cacellini, monasterium Mosacense instituit, 262 et seqq.
    uoldaricus II statuit celebrare festum S. Marie Magdalene, 264 et seqq.
    uoluntas propria deiecit angelos et homines, 153.---uoluntatis unitas in Christo uti accipiatur a Paulino declinando Monothelitarum errorem, 152.---uoluntatem suam uti Christus non faciat, 153.
    uulfadus Paulini sententiam de uxoricidis in exemplum exquirit, XLIII et 16.
    uulnus et Ulcus quo differant, 103.
    uulpii  fratres hymnum Paulini, Elpidi perperam appingunt, 177.
    uulturii togati qui, 135.

W
    Walgandus Carolo Magno rebellis, Xu. Eius bona dantur Paulino, XuI et 258.
    Waldo Frisingensis episcopus, XIX.
    Walpertus patriarcha Aquileiensis an communicauerit Photio in causa Spiritus, 231.
     Westremirus episcopus Toletanus, 225.
    Wicthpertus episcopus Augustanus, 205.

X
    Xerophagia ieiunia quid importent, 1.

Z
    Zacarias papa ad consecrationem capelle sancti Petri Lubnie, XIX.---Zacarias papa transtulit in Grecum Dialogos sancti Gregorii Magni, 230. Locus eius de Spiritu  sancto a Grecis uti fuit corruptus, ibid. Male habitus a Basnagio, 231.
    Zambri adulteri imitatores heretici, 69.
    Zancto, seu Anto cum fratribus fundat monasteria Sexti et Salti, 255.
    Zani , 278.
    Zanoni , uII.
    Zebedei filiis non esse Christi dare regnum quomodo intelligi debeat, 156.
    Zenus  laudatur, Iu.
    Zizania est cogitatio mala, 41.







INDEX RERUM QUAE IN HOC TOMO CONTINENTUR.



SANCTUS PAULINUS, PATRIARCHA AQUILEIENSIS.
    Prefatio generalis. 9
    uITA SANCTI PAULINI. 17
    Proemium. Ibid.
    CAPUT PRIMUM.---De nomine Paulini. 18
    CAP. II.---Natio; locus et tempus ortus; status conditio. 25
    CAP. III.---Diploma Caroli Magni Paulino grammatico datum perpenditur. 30
    CAP. Iu.---De assumptione sancti Paulini in patriarcham. 43
    CAP. u.---Sancti Paulini peregrinationes, et concilia quibus interfuit ab an. 776 ad an. 791. 52
    CAP. uI.---Paulinus ad concilium Ratisponense proficiscitur. Diploma ibidem ei datum examinatur. 57
    CAP. uII.---Paulini gesta in concilio Francofordiensi, a quo regressus scriptioni librorum se addicit, et celebrationi concilii Foroiuliensis. 64
    CAP. uIII.---Paulini apostolatus in Carantanos et Auaros. 69
    CAP. IX.---Aliud diploma Reginoburgense Paulino an. 801 datum indicatur. 77
    CAP. X.---Diploma Romanum Utini asseruatum proponitur, expenditur. 78
    CAP. XI.---Paulinus ad Aquense concilium an. 803 interuenit, tanquam apostolice sedis legatus. 81
    CAP. XII.---Paulinus conuocat concilium Altini, in causa necis Ioannis Gradensis patriarche. 85
    CAP. XIII.---Paulini decessus annus, mensis, dies, statuuntur. 87
    CAP. XIu.---Paulini sanctimonia. 91
    CAP. Xu.---Sancti Paulini doctrina. 101
    CAP. XuI.---Paulini amicitie cum illustrioribus sui temporis uiris. 109
    CAP. XuII.---Sanctitatis Paulini memoria. Cultus uetus et recens. 117
    Oratio habita u Kal. Febr. 1734 in repositione solemni reliquiarum sancti Paulini. 134
    uITA ALTERA SANCTI PAULINI. 141
    SANCTI PAULINI LIBELLUS SACROSYLLABUS CONTRA ELIPANDUM. 151
    SANCTI PAULINI EPISTOLA AD HEISTULFUM. 181
    SANCTI PAULINI LIBER EXHORTATIONIS, AD HENRICUM COMITEM FOROIULIENSEM. 197
    CAPUT PRIMUM.---Iustitia et beatitudo amare Deum. Ibid.
    CAP. II.---Hominis in creatione prerogatiue. 199
    CAP. III.---Imago Dei quomodo in homine. Ibid.
    CAP. Iu.---Conuerti ad Deum. 200
    CAP. u.---Eleemosynam et pia opera suadet. Ibid.
    CAP. uI.---Consiliariorum delectus. 201
    CAP. uII.---Amicitia uera. 202
    CAP. uIII.---Amicitia Dei et mandatorum commendantur custodia. 203
    CAP. IX.---Sanctitas in quo sita sit; lectionis Scripturarum commendatio. 205
    CAP. X.---Deus sit possessio nostra. 206
    CAP. XI.---Gaudium mundi. Ibid.
    CAP. XII.---Gaudium arma et diuitie spiritus. 207
    CAP. XIII.---Mundi contemptus et concupiscentiarum. Ibid.
    CAP. XIu.---Quibus gradibus in peccatum primi parentes  lapsi sint. 208
    CAP. Xu.---Adam uel Christum imitari quid sit. Ibid.
    CAP. XuI.---Quid sit mori peccato et mundo. 209
    CAP. XuII.---Quid sit secundum carnem uiuere. 210
    CAP. XuIII.---uitiorum remedia. Ibid.
    CAP. XIX.---Peccatum nullum sine superbia, que diaboli est, sicut humilitas Christi. Ibid.
    CAP. XX.---Miles spiritalis et terrenus. 212
    CAP. XXI.---Ad Dei amorem promouendum beneficia recolit creationis et redemptionis. 214
    CAP. XXII.---Amorem proximi inculcat et concordie studium. 216
    CAP. XXIII.---uirtutes anime. 218
    CAP. XXIu.---A studio in omnibus placendi Deo nullo amore auellatur. 219
    CAP. XXu.---Quam fluxe carnis delicie. 220
    CAP. XXuI.---Detractionis mala, et ut fugienda. 221
    CAP. XXuII.---Peccatorum confessio. 222
    CAP. XXuIII.---Oratio qualiter et quomodo fundenda. 223
    CAP. XXIX.---Familie curam hortatur impendere. 225
    CAP. XXX.---Ut cupiditatis mala caueat. 226
    CAP. XXXI.---Eleemosynam de suo faciat. 227
    CAP. XXXII.---Commendat humilitatem; superbiam uituperat. 228
    CAP. XXXIII.---Eucaristie sumptio. 230
    CAP. XXXIu.---Peccata cordis cauenda, quia cor intuetur Deus. 231
    CAP. XXXu.---Caro domanda. 233
    CAP. XXXuI.---Luxus in cibis cauendus. 234
    CAP. XXXuII.---De ebrietatem consequentibus malis. 236
    CAP. XXXuIII.---Precepta Dei ad omnes Christianos pertinere. 239
    CAP. XXXIX.---Pericula dilate penitentie. 242
    CAP. XL.---Gaudia future uite. 243
    CAP. XLI.---Damnandorum pene. 244
    CAP. XLII.---Lingue custodia. Ibid.
    CAP. XLIII.---Perfectio non annis, sed compunctione demonstratur. 245
    CAP. XLIu.---Consortium bonorum amare, malorum fugere. 246
    CAP. XLu.---Patientia, penitentia, intentio recta precipue in oratione commendatur. 247
    CAP. XLuI.---Beneficentia in omnes exemplo Dei et Christi Iesu proponitur. 248
    CAP. XLuII.---Iustorum premia et labores. 250
    CAP. XLuIII.---Duplex, anime scilicet et corporis, ieiunium et cibus 252
    CAP. XLIX.---Proposito benefacientibus premio, terret iniquorum expositis suppliciis. Ibid.
    CAP. L.---Tria hic pessima, totidem optima. 253
    CAP. LI.---Cauere ab omni peccato, finem redemptionis Christi, et tempestiue laborandum docet. 254
    CAP. LII.---De fide, spe, et presertim mutua caritate. 255
    CAP. LIII.---Prauorum hominum placita, et iterum de eleemosyna de proprio facienda. 258
    CAP. LIu.---Christiana felicitas non est huius mundi, cui itaque non est herendum, sed Deo. 260
    CAP. Lu.---Quam lugenda animarum perditio. 262
    CAP. LuI.---Captandum tempus misericordie tempestiua conuersione. Ibid.
    CAP. LuII.---In pressuris ad Christum pastorem confugere. 265
    CAP. LuIII.---Pastoris auxilium contra diabolum exposcitur. 266
     CAP. LIX.---Opera tenebrarum, et arma lucis. Ibid.
    CAP. LX.---Diabolus qualis in nos sit, qualisue fuerit. 268
    CAP. LXI.---Quam libenter diabolo renuntiandum, et auxilii contra eum expostulatio. 269
    CAP. LXII.---Demon accusator in iudicio. 271
    CAP. LXIII.---Relabi quam periculosum. 272
    CAP. LXIu.---Malorum carnis descriptio ex Scripturis, et in eam declamatio. 274
    CAP. LXu.---Alia malorum carnis congestio. 278
    CAP. LXuI.---Oratio anime ad Deum aduersus mala carnis 279
    CONCILIUM FOROIULIENSE A SANCTO PAULINO IN CAUSA SACROSANCTAE TRINITATIS ET INCARNATIONIS uERBI DIuINI CONGREGATUM. 283
    SANCTI PAULINI CONTRA FELICEM URGELLITANUM EPISCOPUM LIBRI TRES. 343
    Epistola sancti Paulini ad Carolum regem de libris sequentibus. Ibid.
    LIBER PRIMUS. 349
    CAPUT PRIMUM.---Lamenta dolentis Ecclesie proponit. Ibid.
    CAP. II.---Heretici hostes Ecclesie, filii diaboli. 350
    CAP. III.---De hereticis triumphat Ecclesia. 353
    CAP. Iu.---Serpentes sunt heretici. 354
    CAP. u.---Conqueritur de Felice fedifrago conciliis quibus et Carolus Magnus et ipse Paulinus interfuerunt. 355
    CAP. uI.---Perstringit Felicem tanquam prelii desertorem, et ut tepidum, euomitum. 356
    CAP. uII.---Felix ut Goliath lapide sternendus, ut hydra igne consumendus. 358
    CAP. uIII.---Felix a Patrum sensu discedens modo Arium sequitur, modo Nestorium. Ibid.
    CAP. IX.---Felix non sibi constans Iesum Christum modo uerum Deum et Dei Filium, modo adoptiuum et Deum nuncupatiuum uocans. 360
    CAP. X.---Paulinus non intendit discutere cor et intentionem Felicis, sed uerba. 362
    CAP. XI.---Docet Felicem male sentire de Deo, peiusque loqui, diuidendo Filium in proprium et adoptiuum. Ibid.
    CAP. XII.---Felix par Iudeis et Ario infert diuisionem in persona et confusionem in naturis Filii Dei, quod reprobat Paulinus. 363
    CAP. XIII.---Etsi aliud per quod Deus, et aliud per quod homo, non tamen alius Christus, sed semper Deus homo. 364
    CAP. XIu.---uerbum non mutatum in carnem, non diuisionem, non commistionem passum. 365
    CAP. Xu.---Probat Paulinus ex Apostolo Christum Filium Dei et hominis; alioquin nuncupatiua, non uera, mater Maria dicenda, que tamen uere Deum altissimum genuit. 366
    CAP. XuI.---Collatis Ioannis et Pauli testimoniis, Christi gloriam ait esse uere Filii Dei, non nuncupatiui. 367
    CAP. XuII.---Arguit Felicem de corrupto loco Apostoli; docet Christum in propria carne passum, sepultum, etc. 368
    CAP. XuIII.---Christum uoluntate, non necessitate passum. 370
    CAP. XIX.---Testimonia ex psalmis et prophetis non diuisum Christum in nuncupatiuum et proprium. Ibid.
    CAP. XX.---Christus aliter de Patre, aliter de matre, sed non alter. 373
    CAP. XXI.---Exprobrat Felici ueternosam obstinationem. 374
    CAP. XXII.---Oscitantem Felicem redarguit supine ignorantem differentiam inter assumptum et adoptatum. 375
    CAP. XXIII.---Errorem Felicis circa differentiam aduocati et mediatoris refellit. Ibid.
    CAP. XXIu.---Spiritus sanctus, etsi Paracletus, id est aduocatus, tamen est Deus. 377
    CAP. XXu.---Christus iehsu Redemptor, non redemptus; Saluator, non saluatus; Liberator, non liberatus. Ibid.
    CAP. XXuI.---iehsu adoptator, non adoptatus; nos autem adoptati. 378
    CAP. XXuII.---Christus, etsi non adoptiuus, tamen homo. 379
    CAP. XXuIII.---Christus dum in Scripturis se saluari, redimi et liberari, exorabat, non pro se, sed pro nobis, caput pro membris loquebatur. Ibid.
    CAP. XXIX.---Christus se turbauit cum uoluit. uox clarificantis Patris ad eum, et oratio eius ad Patrem, non in gratiam sui, sed circumstantiam utraque facta. 380
    CAP. XXX.---Deprauatas Scripturas a Felice: Christus non pro se orauit, sed pro nobis, sicut non pro se, sed pro nobis natus, mortuus, sepultus. 381
     CAP. XXXI.---Christus non necessitate orauit: locus Pauli male intellectus a Felice. 382
    CAP. XXXII.---Paulus non adoptiuum, sed proprium Filium, non nuncupatiuum, sed uerum Deum asserit Christum: qui in Scripturis pro uero Filio a Patre cognoscitur, et uicissim pro uero Patre Pater a Filio; qui non nostrum, sed meum uocat Patrem. 384
    CAP. XXXIII.---Quomodo intelligendus Isrel primogenitus Dei; et quare docuerit nos Christus orando dicere, Pater NOSTER, non MEUS. 385
    CAP. XXXIu.---Textus Deus erat cum illo male intellectus a Felice, explicatur a Paulino docente pluribus Scripture locis Christum uerum Filium Dei. 386
    CAP. XXXu.---Alii christi nuncupatiui; iehsu Christus proprius; dicitur ab Apostolo in carne, et non cum carne passus. 388
    CAP. XXXuI.---Christum uerum Deum esse ex Scripturis ostendit. 389
    CAP. XXXuII.---Exprobrat Felici intentatam diuisionem quatuor personarum in Christo, quem inseparabilem tamen euincit. 390
    CAP. XXXuIII.---Martha, latro, centurio, Gabriel, Christum Dei Filium fatentur uerum, Felix adoptatiuum. 393
    CAP. XXXIX.---Non nuncupatiuum Deum, nec adoptiuum Filium, reperiri in Scripturis, sed ex opposito uerum Deum et proprium Filium. Ibid.
    CAP. XL.---Emmanuel, iehsu, Redemptor, Christus, sunt nomina Filii Dei in Scripturis, non nuncupatiuus, nec adoptiuus. 394
    CAP. XLI.---Quid sit nuncupatiuus Deus, et quod Christo non conueniat. 395
    CAP. XLII.---Unam personam duobus non conuenire, adoptiuo et proprio, exemplo et similitudine declarat. Ibid.
    CAP. XLIII.---Adoptio, quia conuenit nobis, non conuenit Christo. 396
    CAP. XLIu.---Ex filiis ire faciente Deo adoptiuos filios per baptismum, arguit Felicem uel debuisse dicere Christum filium ire, uel non debere dicere adoptiuum per baptismum; quo non eguit, sed suscipiendo illum nobis sanctificauit. 397
    CAP. XLu.---Apostoli baptizantes, et miracula facientes in nomine Iesu, euincunt ipsum esse Deum. 400
    CAP. XLuI.---iehsu auctor uite, uita et resurrectio; non ergo nuncupatiuus, sed uerus Deus. 401
    CAP. XLuII.---Scripturam pluries dicentem Dominum esse Deum intelligit Paulinus ac si diceret quod iehsu Christus sit Deus 402
    CAP. XLuIII.---Locum Isaie exponit de Iesu, qui etsi homo de terra, unitate tamen persone uerus est Deus, non nuncupatiuus. 403
    CAP. XLIX.---Altare de terra, ad quod per gradus prohibetur ascensus, est Christus in incarnatione, non tamen multiplicata persona. 404
    CAP. L.---uerbum caro factum est, non tamen alter Filius, sed semper idem qui antea. Et nunquam iehsu terrenus homo purus, qui semper et celestis. 405
    CAP. LI.---iehsu qui descendit, ascendit ubi erat prius; quia Filius Dei minor Patre secundum naturam humanam, non tamen minor Filius etsi homo; unde et homo nomen hereditauit super omne nomen. 406
    CAP. LII.---Dauid et Paulus Christum Deum sine additamento nuncupatiui, et Filium Dei absque adiectione adoptiui confitentur. 408
    CAP. LIII.---Christus ex patribus secundum carnem, secundum diuinitatem ex Deo Patre, uerus Deus, non nuncupatiuus, quem ignorat fides catholica. Unius Patris proprius et unigenitus. 409
    CAP. LIu.---Christum esse Filium Dei testatur Apostolus, et ipse Pater in Iordane. 411
    CAP. Lu.---Respondet ad obiecta Felicis, ostendens Deum et hominem Christum in singularitate persone unigenitum. 412
    CAP. LuI.---Locus Pauli explicatus: Christus secundum quod Deus est suscitauit se; secundum quod homo est, non tamen alius suscitans et alius suscitatus. 413
    CAP. LuII.---Christum sedere ad dexteram Patris euincit non esse nuncupatiuum Deum, sed uerum; non adoptiuum Filium, sed proprium. 415
    LIBER SECUNDUS. 417
    CAPUT PRIMUM.---iehsu predestinatus Filius Dei in uirtute secundum Spiritum sanctificationis, ut ait Paulus, non per adoptionem, ut aiunt heretici. Ibid.
    CAP. II.---Christum Deum super omnia Pauli et Ezechielis comprobat testimonio. 419
    CAP. III.---Arguit Felicem male intelligentie illius Pauli: Deus erat in Christo, qui, ipso Paulo teste, cum  esset in forma Dei, Deus erat uerus. 420
    CAP. Iu.---Christum formam serui suscipientem non amisisse ueri Filii nomen, nec duplicasse in adoptiuum, nec immutasse in nuncupatiuum exemplo populari declarat. 421
    CAP. u.---Nomen super omne nomen, et omnis genuflexio non conuenit nuncupatiuo Deo, sed uero; iehsu ergo Deus, cui hec conueniunt. 423
    CAP. uI.---Nemo in Scripturis appellatur Filius Dei, nisi Christus; explicat illud: Nemo ascendit in celum, nisi, etc. 424
    CAP. uII.---Pergit adhuc explicare quid sit Filius hominis qui est in celo. 427
    CAP. uIII.---Ex confessione Felicis arguit ipsum duos filios admittere. 428
    CAP. IX.---Arguit Felicem erroris dicentem Filium hominis, qui est Filius Dei, Iesum non fuisse in celo priusquam nasceretur in terris. Excusaret errorem, sed dubitat de penitentia. 429
    CAP. X.---Exprobrat inconstantiam Felicis modo Filium dicentis Deum, modo negantis, et asserentis in nuncupatiuo Deum uerum habitare, et in adoptiuo Filium proprium. Euincit ex Euangelio Filium hominis esse Filium Dei. 430
    CAP. XI.---Ex testimoniis Ioannis Baptiste et Apocalypseos ostendit Agnum Dei esse Filium Dei. 432
    CAP. XII.---Accusat mendacii Felicem dicentem in Scripturis Filium hominis asseri pro nobis traditum, non Filium Dei. Exprobrat malam intelligentiam nominis serui, quod idem est ac hominis Filii. Ibid.
    LIBER TERTIUS. 433
    CAPUT PRIMUM.---Testimonia Ioannis Baptiste et Ioannis euangeliste de Christi Iesu diuinitate. Ibid.
    CAP. II.---Solus iehsu est uerus Filius, quod in eo sibi complacuit Pater; ceteri, quod utpote de massa perditionis in eis non sibi complacuit, non ueri filii, sed adoptiui. 434
    CAP. III.---De Filio Dei Patris dilecto male intellecte a Felice Scripture: in quibus Christus uelut caput de membris, uel membra quandoque de capite Christo loquuntur. 435
    CAP. Iu.---Improbat sententiam Felicis dicentis quia iehsu erat nuncupatiuus Deus, non fuisse sue uoluntatis pati uel mori, et ideo Patrem orasse calicem a se transferri. 436
    CAP. u.---Christum uoluntarie subiisse passionem, orasse et sudasse in horto pro suis et in exemplum ostendit. 437
    CAP. uI.---Iesum alloquitur, ut intelligat quid sit eum descendisse de celo non ut faceret uoluntatem suam, sed eius qui misit se Patris. 439
    CAP. uII.---Pergit Iesum alloqui, docendo discretionem personarum Patris et Filii, non uoluntatem, quia una uoluntas est Patris et Filii. 440
    CAP. uIII.---Similitudine sermonis et doctrine, que Christi et Patris sunt, precedentia confirmat. 441
    CAP. IX.---Docet Christum descendisse de celo in exemplum humilitatis et obedientie, non ut faceret uoluntatem suam, sed Patris. Ibid.
    CAP. X.---uoluntas saluandi homines, que est in Patre, est et in Filio. Et quomodo intelligendum illud: Nemo bonus, nisi solus Deus. 442
    CAP. XI.---Ostendit non negare se Christum bonum, sed respondere non esse bonum neminem nisi Deum, ei qui se credebat hominem tantummodo bonum. 443
    CAP. XII.---Quomodo Filius ignorare diem iudicii dicatur, cum iudicium ad ipsum spectet; modestia Paulini supersedentis a controuersia dirimenda, quamuis in authenticis sue Ecclesie exemplaribus, et apud Hieronymum et Ambrosium non reperiatur Filius in allata sententia. 444
    CAP. XIII.---Questionis de matre filiorum Zebedei solutionem ad Hilarium et Ambrosium remittit. 445
    CAP. XIu.---Non esse Christi dare regnum filiis Zebedei, sed quibus a Patre paratum, duobus explicat modis. 446
    CAP. Xu.---Proponit difficultatem ex Apostolo, quomodo Patri Christus subiectus, uel subiiciendus. 448
    CAP. XuI.---Interpellat Apostolum de mente sua circa difficultatem propositam. Ibid.
    CAP. XuII.---Solutio proposite difficultatis: subiecta omnia Christo per potentiam diuinitatis; subiicienda omnia per obedientiam seruorum eius. Et tunc Deus erit omnia in omnibus. 449
    CAP. XuIII.---Placita doctorum allegare instituit et primo Petri et Pauli apostolorum, ostendens male intellecta a Felice. 450
    CAP. XIX.---Arguit Felicem male usum sensu Hilarii, quem exponit. 452
     CAP. XX.---uarias Hilarii sententias catholice sue sententie astipulantis profert. 452
    CAP. XXI.---Auctoritatem Ambrosii allegat, et exponit; arguit Felicem Ambrosii lectionem corrupisse. 454
    CAP. XXII.---Adducit pro sua sententia Hieronymum. 455
    CAP. XXIII.---Testimonia profert ex Augustini libris. 456
    CAP. XXIu.---Docet heresim Felicis iam perculsam anathemate Damasi pape. Affert loca quedam Athanasii alterata ab eodem Felice, et monet quomodo intelligenda. 460
    CAP. XXu.---Doctrinam Cyrilli Alexandrini perpendit et laudat. 462
    CAP. XXuI.---Leonis pape testimonia. Ibid.
    CAP. XXuII.---Fuse prosequitur Gregorii pape auctoritates. 463
    CAP. XXuIII.---Fulgentii auctoritatem exponit. Paulini pro opere exantlato ad Deum confessio et gratiarum actio. 466
    Fragmentum epistole Paulini ad Carolum Magnum de libris quos aduersus Felicem episcopum scripsit. 468
    SANCTI PAULINI CARMINA. 467
    Carmen de regula fidei. Ibid.
    SANCTI PAULINI HYMNI ET RHYTHMI. 479
    HYMNUS PRIMUS.---De cathedra Romana sancti Petri. Ibid.
    HYMN. II.---In natali sanctorum apostolorum Petri et Pauli. 484
    HYMN. III.---De resurrectione Domini 490
    HYMN. Iu.---De sancto Simone. 492
    HYMN. u.---De sancto Marco euangelista. 495
    HYMN. uI.---De Dedicatione ecclesie. 497
    Rhythmus de Natiuitate Domini. 498
    SANCTI PAULINI EPISTOLARUM FRAGMENTA. 503
    EPISTOLA PRIMA.---Paulinus ad Carolum regem. Ibid.
    EPIST. II.---Idem qui supra de rectoribus. 505
    EPIST. III.---Idem ad Carolum imperatorem. 508
    EPIST. Iu.---Paulini, ut uidetur, ad Leonem III pontificem. 509
    SANCTI PAULINI EPISTOLA AD CAROLUM MAGNUM, DE GESTIS IN SYNODO QUAE CELEBRATA EST APUD ALTINUM ANNO DCCCIII. 512
    DISSERTATIO PRIMA.---In librum Exhortationis ad Henricum ducem Foroiuliensem. 519
    DISSERTATIO SECUNDA.---De concilio Foroiuliensi. 533
    DISSERTATIO TERTIA.---De Felicis et Elipandi heresi dissertatio dogmatica. 545
    DISSERTATIO QUARTA.---De Felicis et Elipandi heresi dissertatio historico-chronologica. 557
    Chronica excerpta ex dissertatione historica de Felicis et Elipandi heresi. 589
    Animaduersio in Iacobi Basnagii circa Felicianam heresim et Etherii atque Beati libros obseruationes. 591
    DISSERTATIO QUINTA.---De Symbolo fidei. 597
    DISSERTATIO SEXTA.---De Symbolo Altinensi. 611
    Ad Operum beati Paulini appendices premonitum. 621
    APPENDIX PRIMA.---ACTORUM uETERUM EDITORUM. 623
    I.---ueteres litanie. Ibid.
    II. Missa de sancto Paulino. 625
    III. Proemium Paulini ad amena penitentie nos inuitantis. 627
    APPENDIX SECUNDA.---ACTORUM uETERUM INEDITORUM. Ibid.
    Premonitum. Ibid.
    I.---Exemplum cuiusdam priuilegii de fundatione aliquorum monasteriorum in patria Foriiulii. 629
    II.---Diploma Caroli Magni Paulino grammatico. 635
    III.---Diploma Caroli Magni Paulino patriarche. Ibid.
    Iu.---Locus diplomatis Caroli Magni Paulino an. 801, Regenoburgi datum, quo ei subdit domum hospitalem a Feroce abbate uerone constructam. Ibid.
    u.---Diploma Caroli Magni Paulino patriarche. Ibid.
    uI.---Sponsio episcoporum ad sanctam Aquileiensem sedem. Ibid.
    uII.---Diploma Caroli Magni Maxentio patriarche. 637
    uIII.---Diploma Ludouici et Lotharii impp. Maxentio patriarche. Ibid.
    IX.---Diploma Berengarii imp. in fauorem Friderici patriarche Aquileiensis. 638
    X.---Diploma eiusdem in fauorem Petri presbyteri Aquileiensis. 639
    XI.---Formule promissionis fidelitatis prestite patriarchis Aquileiensibus a futuris episcopis suffraganeis. 640
    XII.---Documentum donationis comitis Cancellini pro fundatione abbatie ac monasterii Mosnicensis, siue Mosacensis. 641
     XIII.---Donatio Azonis et Mactilde coniugum canonicis Aquileiensis ecclesie. 643
    XIu.---Documentum commutationis iurium aduocatie Aquileiensis, firmate auctoritate Peregrini I patriarche Aquileiensis. 644
    Xu.---Statutum uoldarici patriarche Aquileiensis. 645
    XuI.---Inscriptio placiti aduocatie in porticu ecclesie Aquileiensis. 646
    XuII.---Exemptio capelle sancti. Quirini ubi femine conuerse detinebantur, a subiectione Plebani Utinensis per Bertholdum patriarcham Aquileiensem. 647
    XuIII.---Iura archidiaconatus Aquileiensis a Gregorio de Monte Longo patriarcha reformata. Ibid.
    XIX.---Statutum editum per dominum Raimundum patriarcham Aquileiensem pro emendis domibus ad uitam communem canonicorum Utinensium. 649
    XX.---Ius Utinensis Ecclesie assertum contra archidiaconum Aquileiensem. 650
    XXI.---Iuramentum fidelitatis exhibitum a Stephano Iordani canonico Patauino nomine Ioannis Patauini episcopi. Raimundo patriarche Aquileiensi. 651
    XXII.---Designatio terre, seu fori, appellandi Mediolanum Raimundi. 652
    XXIII.---Fundatio ecclesie sancti Nicolai de Sacillo. 653
    XXIu.---Translatio prepositure sancti Odorlici in ecclesiam sancte Marie M. Utinensis. 655
    XXu.---Charta de accessu Nicolai patriarche prima uice ad sedem Aquileiensem. 658
    XXuI.---Manumissio serui cuiusdam per testamentum commissa. 659
    XXuII.---Manumissio alia hominis de Masnata. 660
    XXuIII.---Denuntiatio libertatis et declaratio solemnis manumissorum, quorum manumissio impugnabatur. Ibid.
    XXIX.---Statutum in perturbantem ius custodiendi festum. 661
    XXX.---Oblationes ad primam missam Marquardi patriarche. Ibid.
    XXXI.---Urbani u pont. max. rescriptum Marquardo patriarche Aquileiensi. 664
    XXXII.---Charta oblationis litterarum apostolicarum Urbani uI pape capitulo Aquileiensi, in gratiam Philippi de Alenconio patriarche Aquileiensis commendatarii designati. 666
    XXXIII.---Charta reuocationis a Ciuitate Austrie duorum Utinensium ciuium, ne sequantur partes patriarche Aquileien. commendatarii. 668
    XXXIu.---Charta consultationis date per communitatem Ciuitatis Austrie, de Philippo de Alenconio patriarche Aquileien. commendatario contra Utinenses. Ibid.
    XXXu.---Epistola regis Ierusalem et Sicilie in gratiam cardinalis de Alenconio Utinensibus directa. 669
    XXXuI.---Epistola Elisabeth Hungarie regine ciuibus Utinensibus. 670
    XXXuII.---Querela communis Florentie in Utinenses. Ibid.
    XXXuIII.---Cuiusdam prioris Camaldulensis institutio in regimine monasterii sancti Gottardi prope Utinum. 671
    XXXIX.---Charta conuentionis pro structura pontis lapidei super Natisonem Ciuitatis Austrie, pacta inter magnificam communitatem Ciuitatis Austrie ex una, et magistrum Iacobum Q. Martini Daguro de Bissone Cumensis diecesis super lacu Lugani, de ponte sublicio destruente et lapideo construente. 673
    XL.---Quorumdam iurium inter cetera festum custodiendi cessio et donatio. 675
    XLI.---Decretum capituli Aquileiensis faciendi capita argentea quorumdam sanctorum presertim sancti Paulini. 677
    XLII.---Documentum constructionis ecclesie maioris Ciuitatis Austrie. Ibid.
    XLIII.---Descriptio primi aduentus domini Marini Grimani ad patriarchalem sedem Utinen. ciuitatis. 678
    XLIu.---Excerpta ex Actis capituli Aquileiensis. 679
    XLu.---Domni Augustini Gradonici patriarche Aquileien. pastoralis pedi donatio capitulo Utinensi. 682
    XLuI.---uersus Paulini de Herico duce. 683

PeTA SAXO.
    ANNALIUM DE GESTIS B. CAROLI MAGNI LIBRI QUINQUE. 683

SANCTUS SIMPERTUS ABBAS MURBACENSIS.
    NOTITIA HISTORICA. 737
    SANCTI SIMPERTI REGULARIA STATUTA MONASTERII MURBACENSIS. Ibid.
    SANCTI SIMPERTI EPISTOLA ENCYCLICA. 745

 SANCTUS LUDGERUS MIMIGARDEFORDENSIS EPISCOPUS.
    NOTITIA HISTORICA. 745
    uITA SANCTI GREGORII ABBATIS ET RECTORIS ECCLESIAE TRAIECTENSIS, AUCTORE SANCTO LUDGERO. 749
    APPENDIX. 769
    ACTA SEU uITA SANCTI LUDGERI, AUCTORE ALTFRIDO EPISCOPO MONASTERIENSI. Ibid.
    EXCERPTUM EX LITANIIS RHYTHMICIS uITAM SANCTI LUDGERI CONTINENTIBUS, WERTHINAE SCRIPTIS. 795
    CHARTULARIUM WERTHINENSE. Ibid.

IOSEPHUS, ALCUINI DISCIPULUS.
    NOTITIA HISTORICA. 821
    CARMEN IOSEPHI AD SANCTUM LUDGERUM. Ibid.
    uERSUS IOSEPHI, EPITOMAE SUAE COMMENTARIORUM BEATI HIERONYMI IN ISAIAM PRAEMISSI SUBIUNCTIQUE. Ibid.

FARDULFUS, SANDIONYSIANUS ABBAS.
    NOTITIA HISTORICA. 823
    FARDULFI CARMINA. Ibid.

DAGULFUS.
    NOTITIA HISTORICA. 825
    DAGULFI OCTODECASTICHON. Ibid.

SANCTUS ANGILBERTUS, CENTULENSIS ABBAS.
    NOTITIA HISTORICA. Ibid.
    DE RESTAURATIONE MONASTERII CENTULENSIS. 841
    STATUTA QUAEDAM RUBRICA. 849
    SANCTI ANGILBERTI CARMINA. Ibid.
    I.---Ad sanctos Ricarium et Elegium. Ibid.
    II.---Carmen inscriptum deintus turris sancti Richardi in Centulensi monasterio. 851
    III.---Carmen in pauimento ecclesie sancti Richardi depictum. Ibid.
    Iu.---Ad Pippinum. Ibid.
    u.---Epitaphium sancti Chaidoci confessoris. 853
    uI.---Epitaphium Fricori seu Adriani. 854

LAIDRADUS LUGDUNENSIS EPISCOPUS.
    NOTITIA HISTORICA. 853
    LAIDRADI LIBER DE SACRAMENTO BAPTISMI. Ibid.
    CAPUT PRIMUM.---De significationibus sacri baptismatis. 855
    CAP. II.---De tactu narium et aurium. Ob quam causam secundum traditionem ecclesiasticam ab omnibus catholicis Christi sacerdotibus fiat. 857
    CAP. III.---De abrenuntiatione Satane, uel que sint opera eius et pompe. 858
    CAP. Iu.---De Symbolo. 859
    CAP. u.---De credulitate Ibid.
    CAP. uI.---De baptismo. 861
    CAP. uII.---De sacra unctione. 863
    CAP. uIII.---De uestimentis albis. 865
    CAP. IX.---De corpore Dominico ac sanguine. 866
    CAP. X.---De infantibus uel his qui pro se respondere non possunt. 868
    CAP. XI.---De disciplina uiuendi et docendi. Ibid.
    LAIDRADI EPISTOLAE. 871
    EPISTOLA PRIMA.---Ad Carolum Magnum imperatorem. Ibid.
    EPIST. II.---Ad eumdem. 873
    EPIST. III.---Ad sororem. 884

AMALARIUS TREuIRENSIS ARCHIEPISCOPUS.
    NOTITIA HISTORICA. 885
    AMALARII EPISTOLA DE CAEREMONIIS BAPTISMI. 887
    Monitum. Ibid.
    I.---Epistola uenerabilis abbatis Petri. 890
    II.---Responsoria Amalarii. Ibid.
    III.---Interrogatio Caroli imperatoris. 892
    Iu.---Responsio Amalarii.---De catechumenis; de scrutinio; cur in fronte faciamus signum; quali signo signemus nos; cur septies scrutinium agatur; de genuflexione; de Oratione Dominica; de Symbolo; de exorcizatione; de exsufflatione; de sale; quomodo fiat nouissimum scrutinium; de tactu narium et aurium; de unctione scapule et pectoris; de abrenuntiatione; recapitulatio; de unctione capitis; de tegumento capitis; de indumento; de confirmatione corporis et sanguinis; de paruulis non loquentibus. 893
    u.---Responsoria Caroli Magni. 901

 THEODORUS ARCHIEPISCOPUS CANTUARIENSIS.
    THEODORI PeNITENTIALE. 901
    Epistola dedicatoria. Ibid.
    Prefatio. 903
    De Penitentiali Theodori ueterum et recentiorum scriptorum testimonia. 907
    Index ueterum ecclesiastice discipline monumentorum que in duobus uoluminibus editionis D. Petit continentur. 909
    Incipit Penitentiale Theodori. 927
    CAPUT PRIMUM.---De ecclesia, uel de iis que intus geruntur. Ibid.
    CAP. II.---De tribus gradibus Ecclesie principalibus. Ibid.
    CAP. III.---De ordinatione diuersorum. 928
    CAP. Iu.---De baptismatis confirmatione. 929
    CAP. u.---De missa defunctorum et mortuorum. Ibid.
    CAP. uI.---De abbatibus, et monachis, uel monasteriis. 930
    CAP. uII.---De ritu mulierum in ecclesia, uel monasterio. 931
    CAP. uIII.---De moribus Grecorum et Romanorum. Ibid.
    CAP. IX.---De communicatione Scotorum et Britonum, qui in pascha et tonsura catholice non sunt adunati Ecclesie. 932
    CAP. X.---De uexatis a diabolo. Ibid.
    CAP. XI.---De questionibus coniugiorum. Ibid.
    CAP. XII.---De seruis et ancillis. 935
    CAP. XIII.---De diuersis questionibus. Ibid.
    CAP. XIu.---De reconciliatione. 936
    CAPITULA THEODORI. 935
    CAPITULUM PRIMUM.---Penitentia illius anni unius, qui in pane et aqua ieiunandus est, isto ordine obseruari debet. Ibid.
    CAPIT. II.---De illis qui ieiunare non possunt et adimplere quod in Penitentiali scriptum est. 937
    CAPIT. III.---De redemptione illius anni quem in pane et aqua ieiunare debet. Ibid.
    CAPIT Iu.---De redemptione unius hebdomade quam in pane et aqua ieiunare debet. 938
    CAPIT. u.---De illis qui ieiunare non possunt, et nesciunt quomodo penitentiam unius anni, quem ieiunare debent in pane et aqua, redimere possint. Ibid.
    CAPIT. uI.---De redemptione unius anni quem penitere debet in pane et aqua. Ibid.
    CAPIT. uII.---De iis qui ieiunare non possunt, et habent unde redimere possint. 939
    CAPIT. uIII.---De iis qui non possunt adimplere quod in Penitentiali scriptum est. Ibid.
    CAPIT. IX.---De iis qui ieiunare non possunt, nec habent unde redimere possint. Ibid.
    CAPIT. X.---De redemptione septem annorum. 940
    CAPIT. XI.---De penitentibus. Ibid.
    CAPIT. XII.---De admonitione principalium uitiorum et eorum speciebus. Ibid.
    CAPIT. XIII.---De uirtutibus quibus eadem uitia superari possunt; et de conclusione penitentie. 941
    CAPIT. XIu.---Ut nullus episcopus uel presbyter alterius penitentem sine litteris sui episcopi suscipiat. 943
    CAPIT. Xu.---De illis qui animalia a bestiis lacerata et laqueis strangulata comedunt. Ibid.
    CAPIT. XuI.---De apibus, si homines occiderint. Ibid.
    CAPIT. XuII.---De porcis et gallinis, si sanguinem hominum comedunt. Ibid.
    CAPIT. XuIII.---De illis qui carnem morticinam uel immundam comederint. 944
    CAPIT. XIX.---De illis qui sanguine uel alio immundo polluuntur. Ibid.
    CAPIT. XX.---De illis qui comedunt aut bibunt immundis animalibus tactum uel intinctum. Ibid.
    CAPIT. XXI.---De illis qui diu reticent peccata sua. Ibid.
    CAPIT. XXII.---De illis qui aliquem in ira percusserunt. Ibid.
    CAPIT. XXIII.---De illis qui truncationes membrorum fecerunt. 945
    CAPIT. XXIu.---De eodem. Ibid.
    CAPIT. XXu.---De illis qui ad feriendum hominem surrexerint, uolentes eum occidere, et non potuerunt. Ibid.
    CAPIT. XXuI.---De illis qui sibi ipsis mortem inferunt. Ibid.
    CAPIT. XXuII.---Ut femine menstruate non offerant. Ibid.
    CAPIT. XXuIII.---De illis feminis, que ante mundum  sanguinem ecclesiam intrant et que nupserint his diebus. Ibid.
    CAPIT. XXIX.---De illis qui libidinose obtrectauerint puellam, aut mulierem. 946
    CAPIT. XXX.---De illis qui cum mulieribus in balneo se lauerint. Ibid.
    CAPIT. XXXI.---Ut nullus alius presumat penitentiam dare, uel confessionem audire, quam episcopus, uel presbyter. Ibid.
    CAPIT. XXXII.---De temporibus quibus se continere debent coniugati. Ibid.
    CAPIT. XXXIII.---De femina que sponte filium suum occiderit. Ibid.
    CAPIT. XXXIu.---De illis qui parentum honorem non seruant. Ibid.
    CAPIT. XXXu.---De illis qui die Dominico nupserint. Ibid.
    CAPIT. XXXuI.---De illo qui presbyterum occiderit. 947
    CAPIT. XXXuII.---De eodem. Ibid.
    CAPIT. XXXuIII.---Ne presbyteri sine consensu episcoporum per ecclesias constituantur, uel ab eis recipiantur. Ibid.
    CAPIT. XXXIX.---Quot testibus clerici deuinci debeant. Ibid.
    CAPIT. XL.---De fugitiuis clericis. 948
    CAPIT. XLI.---De his qui suspenduntur in patibulo. Ibid.
    CAPIT. XLII.---De furibus et raptoribus. Ibid.
    CAPIT. XLIII.---De homicidiis non sponte commissis. Ibid.
    CAPIT. XLIu.---De continentia sacerdotis. Ibid.
    CAPIT. XLu.---De episcopis, uel clericis. 949
    CAPIT. XLuI.---De crimine perpetrato in atrio ecclesie. Ibid.
    CAPIT. XLuII.---De ingenuo fideli accusato. Ibid.
    CAPIT. XLuIII.---De coniugatis qui nubere non possunt. Ibid.
    CAPIT. XLIX.---De ordinatis si ante uel post ordinationem in criminalibus peccatis deprehensi fuerint. Ibid.
    CAPIT. L.---De illo qui per ebrietatem uel uoracitatem Eucaristiam euomuerit. 950
    CAPIT. LI.---Si aliquid de calice sacri sanguinis stillauerit. Ibid.
    CAPIT. LII.---De illo qui euomit sacrificium, et a canibus consumitur. Ibid.
    CAPIT. LIII.---De eodem. Ibid.
    CAPIT. LIu.---De Eucaristia inueterata per quinquaginta dies. 951
    CAPIT. Lu.---De illis qui non bene custodierint corpus et sanguinem Domini. Ibid.
    CAPIT. LuI.---De eadem re. Ibid.
    CAPIT. LuII.---De eadem re. 952
    CAPIT. LuIII.---Ut nullus iniustas mensuras et pondera iniusta, lucri causa dare presumat. Ibid.
    CAPIT. LIX.---De matre que infantem suum iuxta ignem posuerit, et sua negligentia mortuus est. Ibid.
    CAPIT. LX.---De uiris ordinatis, quorum peccata occulta sunt. Ibid.
    CAPITULA PATRIBUS CONCILII HERUDFORDIAE OBLATA A THEODORO PRAESIDENTE. 951
    I.---De Pascha. Ibid.
    II.---De episcopis. 952
    III.---De monasteriis. 953
    Iu.---De monachis. Ibid.
    u.---De clericis. Ibid.
    uI.---De episcopis et clericis peregrinis. Ibid.
    uII.---De synodis. Ibid.
    uIII.---De episcoporum primatu. Ibid.
    IX.---De episcoporum numero. 954
    X.---De coniugio. Ibid.
    ALIA CAPITULA COLLECTA EX FRAGMENTIS. 953
    FRAGMENTA EX CANONIBUS. 957
    I.---Ex canonibus a Garsia Loaisa collectis sub titulo conciliorum Toletanorum. Ibid.
    II.---Ex excerptionibus Egberti Eboracensis archiepiscopi. 959
    III.---Ex uen. Bede canonibus ad remedia peccatorum. 960
    Iu.---Ex capitulis selectis canonum Hibernensium, que R. D. Lucas Acherius edidit in Spicileg., tom. IX. Ibid.
    FRAGMENTA EX LIBRIS PeNITENTIALIBUS 959
    I.---Ex Penitentiali Romano. Ibid.
    II.---Ex Penitentiali Rabani Mauri. 962
    FRAGMENTA EX COLLECTORIBUS CANONUM, 963
     I.---Ex libris II Reginonis de Ecclesiasticis Disciplinis. Ibid.
    II.---Ex Burchardo. 975
    III.---Ex Iuone. 977
    Iu.---Ex Gratiano. 978
    FRAGMENTA EX QUIBUSDAM CODICIBUS MSS. 977
    I.---Ex Penitentiali magistri Bartholomei Oxoniensis episcopi. Ibid.
    II.---Ex interrogationibus ad confessionem dandam que subiiciuntur antiquissime canonum collectioni codicis uiri clarissimi Antonii uionis domini Herouallii. 979
    III.---Ex collectione canonum que seruatur in bibliotheca sancti uictoris. 980
    TITULI CAPITUM LIBRI PeNITENTIALIS THEODORI, QUOS HENRICUS SPELMAN EDIDIT IN CONCIL. ANGLICAN. TOM. I. 979
    CAPITULA QUAEDAM A REuERENDISSIMO AC DOCTISSIMO D. LUCA DACHERIO EDITA SPICIL. T. IX, CUM PeNITENTIALI THEODORI COLLATA ET EMENDATA. 981
    PeNITENTIALE NOSTRUM CUM QUIBUSDAM CAPITULIS ET CANONIBUS EX IPSO PeNITENTIALI THEODORI EXCERPTIS COLLATUM, UNDE COLLIGUNTUR NON SOLUM uARIAE LECTIONES, SED ETIAM AUCTORITATES MAXIMI MOMENTI QUIBUS IPSIUS PeNITENTIALIS uERITAS ET AUCTORITAS COMPROBANTUR. 983
    PeNITENTIALE THEODORI COLLATUM CUM QUIBUSDAM TESTIMONIIS, QUAE EX EO DEPROMPTA LAUDANTUR SUB NOMINIBUS SUPPOSITIS HYGINI PAPAE, FABIANI, ETC.; ATQUE HAEC TESTIMONIA CERTO AC uERO AUCTORI THEODORO RESTITUUNTUR. 987
    CANONES SELECTI EX ANTIQUISSIMA CODICIS HEROuALLIANI CANONUM COLLECTIONE DE DOCTRINA ET DISCIPLINA ECCLESIASTICA QUAE IN SUPERIORIBUS MONUMENTIS PROPOSITA EST. 989
    Prefatio. Ibid.
    Index capitum collectionis codicis Heroualliani, ex quo licet perspicere quenam a nobis pretermissa sunt. 1083
    Monitum de excerptis sequentibus. 1085
    EXCERPTA EX PeNITENTIALI MAGISTRI IOANNIS DE DEO DOCTORIS DECRETORUM. 1085
    De confessione infirmorum et eorum penitentia. Quid facit sacerdos postquam audiuerit penitentiam infirmi. Ibid.
    De confessione sani et de penitentia sibi imponenda. 1086
    De penitentia diuitum. De confessione puerorum. De penitentia senum. De penitentia prelatorum in genere. De penitentia minorum clericorum in genere. De penitentia monachorum et aliorum religiosorum in genere. 1087
    De penitentia mulierum in genere. De penitentia uiduarum in genere. De penitentia pyrocararum. De circumstantiis que aggrauant peccata. Que sunt sacerdoti in confitente consideranda. 1088
    Qualiter debet fieri confessio. De penitentia domni pape, et cui debeat confiteri. 1089
    De penitentia cardinalium, et cui debent confiteri. 1091
    De penitentia capellanorum domini pape, et cui debent confiteri. De penitentia patriarcharum, et cui debent confiteri. De confessione archiepiscoporum, et cui debent confiteri. 1092
    De confessione episcoporum, et cui debent confiteri. 1094
    De confessione abbatum, et cui debent confiteri. 1099
    De confessione monachorum, et cui debent confiteri. 1100
    De penitentia decani. De penitentia archidiaconi, et cui debeat confiteri. 1102
    De confessione archipresbyterorum. De confessione thesaurarii et camerarii uel sacriste. De penitentia prepositi, et cui debet confiteri. 1103
     De penitentia magistri scholarum, et cui debet confiteri. De penitentia cantoris, et cui debet confiteri. De penitentia canonicorum, et cui debent confiteri. 1104
    De penitentia doctorum et magistrorum, et cui debent confiteri. De confessione aduocatorum, et cui debent confiteri. 1105
    De penitentia iurisconsulti, et cui debet confiteri. De penitentia presbyterorum, et cui debent confiteri. 1106
    Solutio ad obiectiones. 1107
    Utrum possit presbyter recipere pecuniam uel alia dona, pro missis cantandis, et pro aliis orationibus. 1108
    Utrum episcopus uel alius prelatus possit exigere aut expendere penas pecuniarias peccantium, uel debeat pauperibus elargiri. Ibid.
    AD PeNITENTIALE THEODORI OBSERuATIONES ET NOTAE. 1107
    THEODORI DOCTRINA DE PeNITENTIA, AB OMNI NOuITATIS SUSPICIONE uINDICATA. 1163
    CAPUT PRIMUM.---Patres negant morem fuisse Ecclesie decreto sancitum de peccatis occultis publice penitendi. Ibid.
    CAP. II.---Patres affirmant pro peccatis occultis penitentiam secreto factam sufficere, atque de illis morem Ecclesie fuisse secreto penitendi. 1170
    CAP. III.---Patres testantur penitentiam publicam pro publicis tantum criminibus ab Ecclesia canonice fuisse statutam. 1182
    CAP. Iu.---Primum argumentum I. Morini proponitur et refellitur. 1187
    CAP. u.---Secundum argumentum refellitur: et ostenditur, licet fere omnes antiqui canones intelligendi sint de criminibus publicis, non tamen recte a I. Morino concludi, inde sequi Patres antiquos grauissimorum animi morborum sanationem prorsus neglexisse, cum Patres antiqui preter penitentiam publicam, et qualem I. Morinus describit, plura alia proposuerint remedia, que ad sanationem grauissimorum animi morborum omnino sufficere iudicauerint. 1189
    CAP. uI.---Idem argumentum I. Morini refellitur: demonstratur Patres testari antiquos canones penitentie publice intelligendos non esse de omnibus criminibus publicis; atque aliam fuisse penitentiam que ad remissionem minorum criminum publicorum sufficere arbitrarentur. Unde dignoscitur quenam crimina publica publice penitentie obnoxia fuerint. 1199
    CAP. uII.---Tertium argumentum I. Morini refellitur, et exponitur Augustini testimonium. 1207
    CAP. uIII---Explicantur quedam uerba Penitentialis: atque ostenditur penitentiam publicam, qualem Ioan. Morinus describit, pro publicis criminibus etiam grauissimis non esse absolute necessariam; et quare Patres plures publicos peccatores ab ea exemerint. 1210
    CAP. IX.---Defensio redemptionum penitentiarum quas I. Morinus uituperat, ac idcirco a Penitentiali Theodori et Romano abiudicat. 1221
    CAP. X.---Demonstratur a I. Morino non certas rationes et ueras causas Penitentialis Theodori expositas fuisse. 1229

SUPPLEMENTUM AD AUCTORES INCERTI ANNI SAECULI uIII.


ASCARIUS ET TUSAREDUS.
    Monitum in sequentes Ascarici et Tusaredi epistolas. 1231
    I.---Ascaricus Tusaredo.---Directa Ascaricus episcopus ad Tusaredum Dei famulum de ipsis sanctorum dormientium, qui cum Christo surrexerunt corpora, quid exinde continet gesta nempe in gloria. Ibid.
    II.---Tusaredus Ascarico. 1234
    INDEX RERUM ET uERBORUM QUAE TUM IN TEXTU SANCTI PAULINI TUM IN NOTIS CONTINENTUR. 1239




FINIS TOMI NONAGESIMI NONI.

