
PATROLOGIAE TOMUS CCu.

PETRUS CANTOR. / MAURICIUS DE SULLIACO PARIS. / GARNERIUS LINGON. / GERALDUS CADURC. / ODO TULL. / ALEXANDER GEMMETICENSIS ABBAS. / GAUFRIDUS SUBPRIOR CAN. REGUL. / MATTHAEUS uINDOCINENSIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE RECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCu.


PETRUS CANTOR.



MAURICIUS DE SULLIACO PARIS.,



GARNERIUS LINGON.,



GERALDUS CADURC.,



ODO TULL.,

EPISCOPI.

ALEXANDER GEMMETICENSIS ABBAS.



GAUFRIDUS SUBPRIOR CAN. REGUL.



MATTHAEUS uINDOCINENSIS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII.

PETRI CANTORIS



uERBUM ABBREuIATUM.

E TENEBRIS PRIMUS ERUIT

R. P. D. GEORGIUS GALOPINUS

MONASTERII S. GISLENI ORDINIS S. BENEDICTI, PROuINCIAE HANNONIAE, RELIGIOSUS ET BIBLIOTHECARIUS ACCEDUNT

MAURICII DE SULLIACO PARISIENSIS,



GARNERII LINGONENSIS,



GERALDI CADURCENSIS,



ODONIS TULLENSIS,

EPISCOPORUM,

ALEXANDRI GEMMETICENSIS ABBATIS,



GAUFRIDI SUBPRIORIS CANONICORUM REGULARIUM,



MATTHAEI uINDOCINENSIS,



SCRIPTA QUAE SUPERSUNT.

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCu CONTINENTUR.


PETRUS CANTOR:
uerbum abbreuiatum. 	Col. 21
Epistola Willelmi Remensis archiepiscopi ad Petrum Cantorem. 	555



GARNERIUS LINGONENSIS EPISCOPUS.
Sermones. 	559



GAUFRIDUS SUBPRIOR CANONICORUM REGULARIUM.
Epistole. 	827



MAURICIUS DE SULLIACO PARISIENSIS EPISCOPUS.
Epistole. 	897
Diplomata. 	897



ODO TULLENSIS EPISCOPUS.
Statuta synodalia. 	914



ALEXANDER GEMMETICENSIS ABBAS.
Epistola de Filio hominis. 	917



GERALDUS CADURCENSIS EPISCOPUS.
Epistola ad Fridericum imperatorem. 	923



MATTHAEUS uINDOCINENSIS.
Paraphrasis metrica in librum Tobie. 	927
Carmina uaria. 	980





Main uolume text





ANNO DOMINI MCXCuII
PETRUS CANTOR





NOTITIA


 Post decessum Mauritii episcopi, si Radulfo abbati Coggeshalensis monasterii in Chronico Anglicano fides , ab uniuerso clero et populo, rege annuente, episcopus electus est Petrus, cantor Ecclesie Parisiensis, qui pontificatus honorem, ne ab altiori gradu grauior fieret casus, recusauit. Is autem omnium fere scriptorum illius etatis litteris commendatus, natus est Parisiis, uel Remis ex Radulfo. Ad litteras ephebus mentem appulit, quas factus supra etatem doctus in Academia Parisiensi cum magna laude palam professus est; sed quod eximium eius animi ornamentum fuit, antiquorum uindex morum, seueriorisque discipline diligentissimus fuit exactor, quibus cum uirtutibus prefulgeret, facile Parisiensis Ecclesie precentoris honorificentissimum hac in Ecclesia munus consecutus est. Ad Tornacensem cathedram aliquando euocatus humiliter uocationem declinauit . Denique post recusatum  quoque Parisiensem episcopatum, auctore Radulfo, cum a Willelmo Remensi archiepiscopo cleroque et ciuibus rogatus, ut decaniam illius Ecclesie susciperet, Parisios ut hanc a capitulo licentiam impetraret proficisceretur, ad Longum-Pontem ordinis Cisterciensis monasterium appulit, ubi graui  infirmitate decumbens, habitum sancte religionis suscepit, uitamque beato fine compleuit, cuius corpus e loco in quo sepultum fuerat, ad structuram edificiorum motum, suauissimum exhalauit odorem. Legitur eius epitaphium in claustro monasterii Longi-Pontis, in quo mors eius ad XIu Kalend. Iunii, anno 1180, consignatur; sed recentius est epitaphium. Melius itaque Guillelmus Nangius, uincentius Bellouacensis, Albericus et monachus S. Mariani auctor horumce temporum ad annum 1197 de Petri obitu loquuntur, seu etiam Radulfus ipsius mortem anno 1198 assignat, utpote cuius adhuc mentio est in charta Odonis anno 1197. In Necrologio Parisiensi de eo legitur: uII Kal. Octobris obiit Petrus precentor et diaconus, qui dedit nobis quadraginta libras ad emendos reditus. uaria composuit opera, que in diuersis bibliothecis adhuc mss. asseruantur. Sola eius Summa, que dicitur uerbum abbreuiatum, Montibus impressa fuit anno 1639. Quibusdam neuis aspersam eius  doctrinam fuisse uolunt. Narrat Cesarius Petrum eiusque discipulos hunc in errorem impegisse, ut crederent panem in eucaristia consecratum non esse, nisi etiam uini accederet consecratio, et uice uersa.





NOTITIA HISTORICO LITTERARIA.


 Petrus Beate Marie Parisiensis canonicus et cantor, theologice schole per annos plures rector, magnam sibi doctrine famam per hec tempora in Galliis comparauit, cui Cantoris cognomen uulgo adhesit in mss. codicibus, ex ea dignitate quam primaria hac in Ecclesia habuit. Illius porro uerum cognomen nescimus, sed tantum fuisse natione Gallum, patria Parisiensem, cuius meminit Aegidius Pariseinsis in suo Carolino his uerbis:


Et quem intepuisse dolemus, Petrum in diuinis, uerbotenus alta sequentem

Fallitur enim Gabriel Naudeus in additione ad Historiam Ludouici XI dicens hic intelligendum esse Petrum Abelardum. Aegidius quippe commemorat solummodo professores Parisinos, ad amouendum opprobrium, quod uulgo iactitabant alii, raros esse professores ex Parisiensi urbe ordiundos, alicuius  nominis. Abelardus autem Nannetensis erat, et natione Armoricus. Nostrum autem Petrum Cantorem neutiquam hic substituisset Aegidius mendacii facile conuincendus, nisi uere ortu Parisiensis fuisset. Inquit autem illic Petrum in diuinis intepuisse Aegidius, forsitan quod theologie altercatrici totum se donans, minus uel nullatenus predicationi diuini uerbi incumberet. Ioannes autem Trithemius in opere suo De scriptoribus ecclesiasticis hunc ait fuisse uirum in diuinis Scripturis eruditissimum, et in seculari philosophia nobiliter doctum, theologiceque schole Parisiensi multis annis gloriose prefuisse, et discipulos multos egregie erudiuisse. Cum ita in Galliis floreret, anno 1191 Tornacensis ecclesie episcopus electus est, cuius electione in controuersiam uocata, Stephanus, Sancte Genouefe Parisiensis abbas, Guillelmum Remensem archiepiscopum, tunc supremum regni administrum, per litteras orauit ut electo faueret.  uerba describam illius, quibus eximia Petri Cantoris merita commendantur; sic itaque epistola 173: »Domino Remensi pro Petro cantore Parisiensi in Tornacensem episcopum electo. Commune refugium patens omnibus mansuetudo uestra, sic extendatur ad singulos, ut colligat uniuersos. ueniunt ab Oriente et Occidente, et recumbunt in sinum uestrum. Nec facile semel admissus emittitur, nisi contigerit ab eo committi, quod non mereatur remitti. Hec sunt que mihi pluribusque aliis fiduciam prestant, ut pro deuoto filio uestro magistro Petro cantore Parisiensi pandatur nobis aditus supplicandi. Ne uobis procuret indignationem, qui sibi non aduocat dignitatem; ne cui meritum sufficit proprium, factum officiat alienum. uir est, cuius per omnes Ecclesias fame suauis diffunditur opinio, qui gemina scientia efficacissime clarens, et doctrinam monitis ornat, et moribus disciplinam. Origeni parem in aliquo, sic eum docere credimus, ut uiuere; sic uiuere, ut docere. Tales in candelabro uestro  lucernas, tales in diademate capitis Aaron lapides, tales in sancta Remensi Ecclesia suffraganeos esse decet ut uicine prouincie sancta emulatione moueantur ad promotionem consimilium: et sollicitudo uobis commissa, facilius et frequentius iuuetur per religionem et prudentiam ipsorum. Si quid minus ordinate in electione ipsius a Tornacensibus clericis factum est, nec absentis ignorantiam tangere, nec innocentiam iusti ledere debet, cum facillime si uobis placet, possit emendari, si quid perperam factum est, commissa uobis a Deo et potestate corrigendi errores, et scientia corrigendi. Ut enim salua gratia uestra sine preiudicio sequar, concurrunt in electione illa quatuor que a Leone primo dicta sunt: uota ciuium, testimonia populorum, honoratorum arbitrium, electio clericorum. His accedit integritas persone, hilaritas fame, necessitas simul et utilitas Ecclesie uiduate. Sed et hoc frequenter et solemniter dicitur, quia dominus rex, quem Deus  seruet ac nobis restituat, personam istam nominatim expressit, nominatim pro ea rogauit, nominatim Ecclesie Tornacensi preesse uoluit et intendit. Si aliter actum fuerit, uerendum est et forte uerum, ne indignationem et iram, et immissiones per angelos malos concipiat, et aduersus eos qui promotionem tante persone impedierint, regalem et iuuenilem iracundiam accendat. In his omnibus, Pater sancte, prouidete honori uestro, consulite sano opinionis uestre testimonio, deferte regio mandato, et correcto prius sicut decuit errore eligentium, confirmata electione, paterno sinu suscipite electum et dilectum uestrum.«

Omnium scriptorum qui Petri Cantoris meminerunt, elogia transcendit Iacobus de uitriaco in Historia occidentali, qui eum apprime noscere potuit, et eo adhuc uiuente et docente Parisiis studebat. Tali Petrum Cantorem ornat elogio: uelut, inquit, lilium inter spinas, et rosa inter urticas, quasi angelus  Pergami ubi sedes est Satane, quasi thus redolens in diebus estatis, quasi uas auri solidum ornatum omni lapide pretioso, quasi oliua pullulans et cypressus in altitudinem se extollens, quasi celestis tuba et Domini citharista, erat tunc temporis magister Petrus, uenerabilis cantor Parisiensis, uir potens opere et sermone, aurum suum et argentum similiter conflans, et uerbis suis stateram faciens, morum honestate pondus et grauitatem conferens sue doctrine. Cepit enim facere et docere, uelut lucerna ardens et lucens, et ciuitas supra montem posita, et candelabrum aureum in domo Domini: de cuius fonte limpidissimo beatissimus uir Fulco perpotabat. Plura possent colligi in laudem Petri Cantoris ex uariis etatis eiusdem scriptoribus, que compendii causa omittuntur, ut ad scripta tam edita quam mss. ueniamus.

Scripsit itaque Summam que dicitur uerbum abbreuiatum, eo quod ab his uerbis incipiat: uerbum abbreuiatum faciet Dominus super terram, etc. , solam ex omnibus Petri Cantoris operibus impressam Montibus Hannonie, anno 1639, in 4o, apud Franciscum uandreum, cum notis Georgii Galopini, monachi Sancti Gisleni, ordinis diui Benedicti. Que exstat etiam ms. in bibliotheca Sancte Genouefe Parisiensis, et Cantabrigie in collegio Sancti Benedicti, cod. 223, et in cenobio Longipontis ordinis Cisterciensis, in diecesi Suessionensi. Summa dicta uerbum abbreuiatum, Bunderio teste in Catalogo mss. Belgicorum, uocatur in multis mss. codicibus Summa de sugillatione uitiorum et commendatione uirtutum. Hoc autem in genere animaduertendum est nichil esse frequentius in bibliothecis quam ut unum idemque opus Petri Cantoris uariis ac parum conformibus gaudeat titulis, unde incauti facillime opinentur tot huius scriptoris esse diuersa opera quot diuersos titulos in manuscriptis inuenerint. Porro ut certa operum distinctio agnoscatur, ex initiis seu primis operum periodis iudicandum est, neutiquam ex uariis inscriptionibus, ut statim  dicemus. Istud autem uerbum abbreuiatum est maxime obuium in mss. bibliothecis, ac scio me illud uidisse ter in bibliotheca Sancti uictoris ad Muros Parisienses, litteris MM. 13, PP. 6, QQ. 17. Sed in bibliotheca Colbertina, codicibus 1345, 1414, 2069, 3609, 4448, in regia cod. 4827, et alibi.

Idem scripsit Summam que dicitur Abel, eo quod procedens per ordinem alphabeticum, a nomine Abel incipiat, quam uidi mss. in cenobio Longipontis citato, et in bibliotheca Branensi ordinis Premonstratensis, quod utrumque in episcopatu Suessionensi est et ms. Cantabrigie in collegio domus Sancti Petri, cod. 97. Hoc idem opus sepe in mss. codicibus bibliothecarum inscribitur simpliciter: Distinctiones Cantoris Parisiensis. Abel dicitur principium Ecclesie, etc. uel etiam, Distinctiones secundum ordinem alphabeti, M. Petri Cantoris Parisiensis. Habetur manuscriptum ita inscriptum in multis Anglie bibliothecis, et in Belgio bibliothecis Dunensi  et Alnensi, que ambe ordinis Cisterciensis sunt. Inscribitur tamen frequenter, Summa que dicitur Abel, ut distinguatur ab aliis summis alio modo incipientibus, quas idem Petrus Cantor composuit. Eedem he Distinctiones cantoris Parisiensis mss. Cantabrigie in collegio Sancti Benedicti, cod. 219 et cod. 371, et in collegio domus Sancti Petri, codd. 72 et 78; Oxonii in bibliotheca collegii Mertonensis, cod. 164; in bibliotheca Conchensi, ordinis diui Benedicti, in Normannia, littera T. 2.

Idem scripsit Magnam Summam de sacramentis, que incipit: Queritur de legalibus que data sunt in signum perfectorum, et iugum superborum, et pedagogum infirmorum, etc., partim desumptam ex sanctis Patribus, quam uidi ms. in cenobiis Longipontis diecesis Suessionensis, uallis clare Laudunensis, et Clareuallis Lingonensis, omnibus eiusdem ordinis Cisterciensis. Istud opus De sacramentis, aliquando inscribitur Summa de sacramentis et anime consiliis;  imo nonnunquam mendose sub nomine Petri Remensis, ut in ms. uictorino littera GG. 13, fol. 149, Summa magistri Petri Remensis, de sacramentis et anime consiliis. Initium: Queritur de sacramentis legalibus, que data sunt in signum perfectorum, et iugum superborum, et pedagogum infirmorum, etc. Et hoc ipsum opus cui ex ms. codice lucem promittebat Philippus Labbeus. In bibliotheca Dunensi inscribitur Liber sententiarum. Queritur de sacramentis legalibus, etc. At certum illam Summam pertinere ad Petrum Cantorem Parisiensem, non Remensem, cum Petrus Cantor Remensis cognomento de Riga, ultra artem peticam in scribendo processerit. Carolus uischius in Bibliotheca scriptorum ordinis Cisterciensis, pag. 263, attribuit dicto Petro Cantori Parisiensi De sacramentis libros tres, mss., inquit, apud uillarium et Alnam, ambas abbatias celeberrimas ordinis Cisterciensis in Belgio, quorum initium: Circuibat populus, etc., de quibus  dicendum ego nichil habeo, cum non uiderim. uix tamen mihi persuadere possum semel atque iterum Petrum Cantorem de eodem argumento scripsisse. Habentur in celeberrima bibliotheca Parisiensi Colbertina codices duo manuscripti, numeris 2208 et 1419, sub titulo Consiliarium magistri Petri Cantoris, uel Summa de sacramentis et anime, consiliis; sed ex ipsa operis quantacunque lectione, ubi auctor in nonnullis capitibus citat et confutat Petrum ipsum Cantorem, constat illam ad Petrum Cantorem non spectare, comperique postea Summam illam certissime pertinere ad Robertum de Chorseone, doctissimum theologum, ipso Petro de quo loquimur aliquanto posteriorem. Hoc idem opus falso sub nomine Petri Cantoris habetur ms. in bibliotheca Longipontis ordinis Cisterciensis littera D. 6, cum Penitentialibus Bartholomei Oxoniensis et Roberti de Flamesburia. Denique in bibliotheca uallis Lucensis eiusdem ordinis, pulpito 16, littera Z. uix igitur  opus aliquod Petri Cantoris manuscriptum in bibliothecis quod non habeat plures titulo set inscriptiones.

Idem De contrarietatibus theologie opusculum, quod incipit: uidemus nunc per speculum et in enigmate, etc., ms. in bibliotheca Nauarrica Parisiensi codice in 4, et Cantabrigie in collegio Sancti Benedicti cod. 371, sed anonymum et insciptum: Tractatus de contrarietate Scripture. Idem in ms. codice uillaris ordinis Cisterciensis in Brabantia inscriptum: De contrarietatibus theologicis, eo quod sub operis initium de apparentibus sacre Scripture contrarietatibus loquatur, unde scribe toti operi nomen indiderunt, pro more scribarum ueterum, nomina libris ex argumento primis capitibus contento, imponentium. Idem in multis aliis bibliothecis inscriptum: Grammatica theologorum: uidemus nunc per speculum et in enigmate, etc., ut in bibliothecis Afflighemii et Ninoue abbatiarum in Flandria. De hoc opere ita loquitur Henricus Gandauensis  in libro suo De scriptoribus ecclesiasticis, cap. 15: Scripsit et alium librum quem uocauit Grammaticam theologorum, ad sacre Scripture intellectum, in multis locis satis utilem. Idem opus inscriptum Magistri Petri Cantoris Remensis, De tropis loquendi ms. in celebri bibliotheca Sancti uictoris ad muros Parisienses, littera GG. 13, fol. 270: uidemus per speculum et in enigmate, etc., post Summam ipsius Cantoris De sacramentis et anime consiliis, ibidem fol. 149, de qua supra egimus. Idem opus in eadem bibliotheca, littera B. 6, fol. 162, inscriptum: Tractatus M. Petri Cantoris De tropis loquendi, litteris rubris cuius initium: uidemus nunc per speculum et in enigmate, etc. In eodem autem codice, eiusdem Opusculum De monacho proprietario, fol. 189, quod incipit, Iudas quia fur erat et loculos habens, ea que in communibus loculis ponebantur, asportabat, etc. Denique idem opus etiam De contrarietatum solutionibus inscribitur, aliquando  De tropis theologicis, aliquando Tropi et phrases sacre Scripture, ut quot manuscripti codices, tot fere tituli et uarie inscriptiones legantur in bibliothecis.

uidimus etiam Parisiis in manibus Iacobi Hommey Augustiniani eremite, Allegorias Petri Cantoris in Scripturas, seu sacros libros ueteris et Noui Testamenti, mutuatas ab ipso ex bibliotheca Parisiensi Nauarrica, quarum hoc est initium: In principio creauit Deus celum et terram, etc., que etiam mss. Cantabrigie in bibliotheca aule Pembrochiane cod. 76 cum sermonibus Petri Comestoris, cui perperam attribute sunt. Sepius enim Opera Petri Cantoris et Petri Comestoris in mss. codd. confusa sunt, ratione solius prime littere scilicet initialis scripte: que cum in mss. legatur melioris note, alii recentiores pro libitu uel coniectura addiderunt, nunc  Petri Cantoris, nunc Petri Comestoris inscriptionem. Exstant Petri Cantoris Commentarii in Genesim, Exodum, Leuiticum, Numeros et Deuteronomium mss. in bibliotheca Auree uallis ordinis eiusdem Cisterciensis, codicibus 9 et 10, quos tenuimus. Eiusdem Commentarii in libros Numerorum, Deuteronomii, Iosue, Iudicum, Ruth, Oxonii mss. in bibliotheca Balliolana, cod. 22. Item in Psalmos ibidem cod. 30. Petri Cantoris Commentarius in Psalterium, ms. in bibliotheca Sancti Michelis in periculo maris, littera E. 28. Incipit: Flebat Ioannes quia nemo erat qui aperiret librum, etc., et in psalmum primum incipit: Esdras reportator bibliothece in Babylonica captiuitate, etc. uidi ego idem opus ms. in clarissima bibliotheca Sancti uictoris Parisiensis Canonicorum Regularium, littera D. 2, inscriptum: Notule Petri Remensis super Psalterium, quomodo pleraque Petri Cantoris Parisiensis sub nomine Petri Remensis, supra iam diximus, in bibliothecis  reperiuntur. Eiusdem Glossa in Euangelia, ms. Oxonii in bibliotheca collegii Mertonensis, cod. 144, itemque in bibliotheca Cluniacensi, Petrus Cantor in quatuor Euangelia, littera G. 2. Eiusdem Glossa in Nouum Testamentum, ms. Cantabrigie in aula Pembrochiana, cod. 179, sed paulo latius huius scriptoris speciales in Scripturam sacram labores explicemus.

Sixtus Senensis ordinis Fratrum Predicatorum in Bibliotheca sancta testatur se uidisse sequentia in bibliotheca Fratrum Predicatorum Lugdunensium:

In Psalterium librum unum, cuius initium: Flebat Ioannes, et non erat qui librum aperiret, etc.

In Prouerbia lib. 1, cuius initium: Parabole Salomonis secundum Hebraicam ueritatem, etc.

In Ecclesiasten lib. 1: Beatus uir cuius auxilium abs te, etc.

In Sapientiam lib. 1: Summi Regis palatium, etc

 In Ezechielem lib. 2: Et factum est in tertio anno, etc

In Actus apostolorum lib. 1: Lique facta est terra, etc

In Epistolas canonicas lib. 1: Os meum loqueti sapientiam, etc.

In Apocalypsim lib. 1: Hec sola inter libros Noui Testamenti uocatur prophetia, etc.

Ioannes Bunderius in Indice librorum manuscriptorum Belgii, recensens Opera huius Petri, quem uocat Petrum Remensem, Cantorem Parisiensem, quomodo etiam in Chronico Longipontano uocatur: quecunque in diuersis cenobiis reperit, alia plura hoc tenore profert, preter ea que iam supra recensuimus ac distinximus.

Annotationes et breuia Commentaria in totum uetus et Nouum Testamentum, apud Dominicanos ualencenenses.

Commentaria in Genesim que taliter incipiunt: Principium uerborum primum eternitatis operum, etc.

Super Exodum: Fecit Moyses primum operimentum,  etc.

Super Leuiticum Ezechiel: Parietem perfodit, etc.

Super Psalterium: Flebat Ioannes, et non erat qui librum aperiret, etc., apud Clarum Mariscum, Baudelum, et in S. Martino Louanii.

Super Epistolas Pauli: Ab increpatione tua fugient, etc. In Claro Marisco, apud Sanctum Martinum Louanii, apud Minores Brugis et ualencenis.

Hec Ioannes Bunderius loco citato.

Infulas episcopales declinasse uirum probum, et monachum induisse in monasterio Longipontis ordinis Cisterciensis, ubi sanctitatem uite sancto fine compleuit, Necrologium Ecclesie Tornacensis testatur. Obiit X Kalendas Octobris, anno 1197, ut eiusdem abbatie, in qua obiit, Necrologium commemorat.





DE PETRO CANTORE ELOGIA.




Iacobus a uitriaco S. Rom. Ecc. cardinalis Historie sue Occident. cap. 8.


Paucos Dominus sibi reliquerat uiros honestos et timoratos, qui in uia peccatorum non steterunt, et in cathedra pestilentie non sederunt. Quorum unus, uelut lilium inter spinas, etc. uide supra in Notitia hist. litt.



Thomas Cantipratanus libro II Apum, cap. 1, num. 9.

De hoc bono uiro  mihi sui concanonici referebant quod cum esset Parisiis et auditor beati et magni uiri, magistri Petri Cantoris Parisiensis, quibusdam dubitationibus et tentationibus fluctuabat, etc.



Idem libro I, cap. 19, num. 8.

Quod mortale et damnabile est, dum tamen unum competens sit, beneficia plura retinere. Hoc idem magister Petrus Cantor S. Marie Parisiensis, et dixit et scripsit. 



Idem, lib. II, cap. 30 , secundum exemplar ms. Sancti Sepulcri Camerac. in notis Georgii Coluenerii S. T. doctoris et cancellarii Duacensis, etc.


Beate memorie magister Petrus, quondam Cantor Parisiensis, cuidam mihi noto narrauit, etc.



uincentius Bellouacensis in Speculo historiali, lib. XXIX uet. editionis, cap. 59.

Eodem anno  Petrus Cantor Parisiensis tam uita quam doctrina conspicuus obiit: amator pietatis atque iustitie, apud cenobium Longi-Pontis in magna deuotione sanctaque confessione migrauit a corpore.



S. Antoninus in Chron. parte II, tit. 17, cap. 9, 55, 29 . Cesarius Heisterbachensis ord. Cisterc. lib. II Historiarum memorabilium, cap. 34.

Temporibus Philippi regis Francorum, qui hodie regnat, erat in ciuitate Parisiensi usurarius quidam  ditissimus, Theobaldus nomine. Hic cum haberet possessiones plurimas, infiuitasque pecunias ex usuris congregatas, diuinitus compunctus, ad magistrum Mauritium eiusdem ciuitatis episcopum uenit, eiusque consilio se commisit. Ille uero, cum in edificatione ecclesie B. Marie nimis ferueret, consuluit ei quatenus pecunias suas ad structuram inchoati operis contraderet. Qui huiusmodi consilio aliquantulum sibi suspecto, adit magistrum Petrum Cantorem, uerba episcopi ei insinuans. Cui ille respondit: »Non dedit tibi bonum consilium hac uice: sed uade, et fac clamari per plateas sub uoce preconis, quia paratus sis restituere omnibus a quibus aliquid supra sortem cepisti.« Factumque est ita. Deinde rediens ad magistrum, ait: »Omnibus ad me uenientibus, teste conscientia, omnia restitui ablata, et adhuc supersunt plurima.« Tunc ille: »Modo, inquit, poteris eleemosynam dare secure.« Retulit mihi dominus Daniel abbas Sconauie, quod ad consilium eiusdem Cantoris, per plateas ciuitatis nudus in suis femoralibus incesserit, seruo cum uirga se impellente, ac dicente: »Ecce iste est ille, quem pro suis pecuniis principatus honorabat, qui filios nobilium obsides tenebat,« etc.



Idem lib. uIII, cap. 69.


Quidam dixerunt  damnatum ut regni proditorem; alii martyrem, uti Ecclesie defensorem. Eadem questio Parisiis inter magistros uentilata est. Nam magister Rogerus iurauit illum dignum fuisse morte, etsi non tali, beati uiri constantiam iudicans contumaciam. E contra magister Petrus Cantor iurauit esse martyrem Deo dignum, utpote pro libertate Ecclesie trucidatum. Quorum questionem Christus soluit, cum multis et magnis illum signis glorificauit.



Idem lib. XII, cap. 48.

Magister Petrus Cantor Parisiensis uerbo, uita, et exemplo plures edificauerat. Hic in Pontenella domo ordinis nostri factus est nouitius, et infra annum probationis defunctus est, et in capitulo sepultus. Cumque postea necessitate edificiorum corpus eius esset transferendum, aperto sepulcro, tam magnus et tam suauissimus ex illo odor efferbuit,  ut nares omnium illius fragrantia reficerentur. Odor ille signum erat eximie eius doctrine, cuius mercedem receperat in celo. Quantum uero gratie, quantumue glorie, doctores, siue predicatores, post hanc uitam mereantur, subsequens sermo declarat.



Chronicon Marchianense in Paralipomenis Synopseos Franco-Merouingice anno 1194, fol. 987, sic habet:

Petrus Cantor Parisiensis, eximius doctor, qui scripsit uerbum breuiatum, in magna deuotione et confessione sancta migrat a corpore in monasterio, quod dicitur Longus-Pons non longe a Suessione.



Henricus de Gandauo in libro De illustrib. Ecclesie script., cap. 15.

Petrus Cantor Parisiensis, et ipse etiam theologice schole rector, scripsit librum qui a sui principio uerbum abbreuiatum nominatur magna utilitate plenum. Scripsit etiam alium librum, quem uocaui Grammaticam theologorum, ad intellectum  S. Scripture, in multis locis satis utilem.



Ioannes Trithemius libro De script. ecclesiasticis circa annum 1200.

Petrus Cantor Parisiensis, et postea, ut fertur, episcopus, uir in diuinis Scripturis eruditissimus, et in seculari philosophia nobiliter doctus, theologice schole Parisiis multis annis gloriose prefuit, et discipulos multos egregios erudiuit. Scripsit etiam quedam preclara opuscula, de quibus pauca ad manus nostras memini peruenisse. uolumen prenotatum:

    uerbum abbreuiatum liber. uerbum abbreuiatum.
    Distinctionum aliud . . . lib. 1 . . . Abel dicitur principium.
    Grammatica theologorum . . . lib. 1.
    Sermones uarios . . . lib. 1.
    De quibusdam miraculis . . . lib. 1.
    De sacramentis quoque . . . lib. 3. Circuibat populus.
    Claruit temporibus Henrici uI, anno Domini 1200.





Sixtus Senensis libro Iu Bibliothece sancte.

Petrus Cantor Parisiensis, et postea eiusdem urbis episcopus, inter alia preclara opera a se edita, scripsit scholasticam Glossam in uniuersa sacrosancta  Biblia, ex qua ipse in bibliotheca Lugdunensi ord. Predicatorum uidi infra scriptos libros:

    In Psalterium . . . Flebat Ioannes quia non erat qui aperiret.
    In Prouerbia . . . Parabole Salomonis secundum Hebraicam ueritatem.
    In Ecclesiastem . . . Beatus uir, cuius auxilium abs te, etc.
    In Sapientiam . . . Summi Regis palatium.
    In Ezechielem . . . Et factum est in trigesimo anno, etc.
    In Act. apost. . . Liquefacta est terra, etc.
    In canonicas epist. . . Os meum loquetur sapientiam, etc.
    In Apocal. . . Hec sola inter libros Noui Testam. Prophetia uocatur.





His ex Sixto Senensi repetitis addit Antonius Posseuinus Soc. Iesu in Apparatu sacro, t. II, littera P.

Scripsisse item atque adeo in Germania exstitisse nostro tempore in XII prophetas aliqui testantur, sed et scripsit tres libros de sacramentis. Alium  quem prenotauit uerbum abbreu. et Grammaticam theologorum, alium de miraculis quibusdam, sermones plures. At qui eiusdem Petri Cantoris exstat ms. opus morale siue de casibus consc. tum Louanii tum Burdigale in collegiis nostris. Quod opus Martinus Delrius noster in uetustissimo Sylue Maioris monasterio, in tractu Burdigalensi inter alios, qui sub impluuio computruerant, obtinuit. Sic ille. Quod dicit in Germania extitisse eiusdem commentarium in XII prophetas, id credo eum habere ex epitome bibliothece Gesneriane in qua sic legitur: »Petri Cantoris expositio super XII prophetas.« Item: »Discursus secundum ordinem alphabeti de omni materia theologica. M. Dresserus, id est Mattheus Dresserus.«

Preter ea que habet Sixtus Sen. et Posseuinus, huius Petrus Crespetius, citat sermon. 2 de B. uirgine qui habetur sub finem uerbi abb. ad illud Isaie 40. Ecce gentes quasi stilla situle, etc., in triumpho B. Marie die 2.

Idem die 23 citat eiusdem sermonem 1 de Annuntiatione.



Georgius Cassander in fine Ordinis Romani de officio misse hec habet:

Ante pauca quoque secula, in Galliis multum uisitate fuerunt misse, uulgo dicte bifaciate, trifaciate, quadrifaciate, uidelicet cum plures misse diuersi argumenti usque ad offertorium sepius iterate tandem uno canone concludebantur: aduersus quas studiose scribit Petrus Cantor in uerbo abbreuiato. Eas omnino obsoletas existimo, etc.

In Catalogo mss. librorum bibliothece Camberonensis a Bosquiero Minorita, pie memorie, edito, hec habentur: »Expositiones Magistri Petri Cantoris in unum ex quatuor. Item liber mag. P. Cantoris qui dicitur uerbum abbreuiatum. Item expositio in Iob.«

 Insuper uidetur Petrus Cantor scripsisse in Mattheum ex Ludolfo Saxone in uita Christi, parte I, cap. 17, 38 et 42. Quibus locis citatur, et in postrema editione subnotatur in margine: »In Matt.«

Idem Ludolfus ibidem, cap. 68, sic de eo loquitur: »Hoc idem  Petrus Cantor Parisiensis et dixit et scripsit.«

Georgius Coluenerius S. T. doctor et professor, atque cancellarius Duacensis, in notis ad cap. 19, lib. I, Boni uniuersalis, seu Apum, Thome Canti pratani, ad illa uerba: »Hoc idem magister Petrus, cantor S. Marie Parisiensis, et dixit, et scripsit,« sic inquit: »Hec est lectio ms. B. et tertii impressi, quibus accedunt alia duo mss. que habent: »Magister Petrus S. memorie Cantor Parisiensis.« Sed in Ms. P. super lineas, dictioni Petrus adiectus est, Comestor: forte ex antiquioribus impressis, que ambo legunt, sed perperam: »Hoc idem magister Petrus Comestor S. Marie Cantor Parisiensis dixit et scripsit.« Certe qui addunt Comestor, duos diuersos auctores conflant in unum. Neque enim apparet Petrum Comestorem, qui, teste Trithemio, presbyter  fuit Ecclesie Trecensis, cantorem fuisse Ecclesie S. Marie Parisiensis.

Est etiam, eodem Trithemio auctore, Petrus Cantor posterior Comestore annis fere quadraginta. Floruit enim Comestor anno 1160, Cantor obiit, teste uincentio in Speculo et Antonino in Chronicis, anno 1197.

»Eadem, inquit ille, lectionis uarietas est lib. II, cap. 1, p. 9, ubi duo impressa addunt nomen Comestoris. uerum non recte id fieri, et ex eo probatur, quia Cantipratanus uix uidetur potuisse uidere discipulum Petri Comestoris; et quod omnia mss. cum tertio imp. ibidem nullum habeant huius lectionis uestigium.«

Capite uero 30, part. XII, sine ulla diuersitate legunt omnia: Petrus Cantor Parisiensis.



Ioannes Cognatus lib. Iu Hist. Tornacensis, cap. 1, ex libro Obituario eiusdem Ecclesie.

Decimo Kalendas Octobris obiit egregius doctor Petrus Cantor Parisiensis, qui in episcopum Ecclesie huius aliquando electus, uacationem humiliter declinauit: et postquam auditoribus sue scientie et morum norma non modico tempore exstitit, assumpto Cisterciensi habitu, in monasterio Longi-Pontis sanctitatem uite beato fine compleuit.



Thomas Iames in catalogo suo mss. librorum qui adhuc in Anglia reseruantur, excuso Londini anno 1600.

Petrus Cantor scripsit super librum Num., Deuteron., Iosue, Iudicum et Ruth. Exemplar 1, Oxonie in biblioth. Ball. uol. 22. In Psalmos exempl. unum ibidem uol. 30. uerbum abbreuiatum exempl. 1, Cant. in biblioth. Ben. uol. 223. Glossam in Euang. exemplo 1, Oxonie in biblioth. Col. Mes. uol. 144. Distinctiones exempl. 1. Cant. in biblioth. Ben. uol. 219.





NOMINA AUCTORUM Quorum opera usus est Auctor in hoc libro uerbum abbreuiatum dicto.


A

    Alanus peta.
    Albericus Remensis.
    Agellius, seu Aulus Gellius.
    Alexander III papa.
    Ambrosius.
    Anselmus.
    Appendix conc. Lateran. III.
    Aquila Scripture interpres.
    Arator peta.
    Aristippus.
    Aristoteles.
    Athanasius.
    Augustinus.
    Ausonius peta.

B
    Basilius.
    Beda.
    Benedictus in Regula.
    Bernardus.
    Biblia sacra et secundum LXX et uulgate editionis
    Betius.

C
    Carthusiensium instituta.
    Cassiodorus.
    Cato.
    Cicero.
    Cisterciensium constitutiones.
    Claudianus.
    Collationes Patrum.
    Concilium Lateran. sub Alexandro III.
    Concilium Remense sub Eugenio III.
    Concilium Turonense.
    Constitutiones Gregorii uII pape.

D
    Damasus papa.
    Demosthenes.
    Diogenes,
    Dionysius Areopagita.

E
    Epicurus.
    Eugenius papa III.
    Eusebius Cesariensis.

F
    Fulco Remensis.

G
    Gallus peta.
    Gelasius papa.
    Gesta philosophorum per Lertium.
    Gilbertus episcop. Pectauiensis.
    Glossa interlinealis.
    Glossa ordinaria.
    Gratianus.
    Gregorius Magnus.
    Gregorius Septimus.

H
    Hieronymus.
    Hilarius.
    Hildebertus Cenomanensis episcopus.
     Historia tripartita.
    Horatius.

I
    Innocentius II.
    Isidorus.
    Iuo Carnotensis.

I
    Iosephus Antiq. Iudaic.
    Ius canonicum et ciuile.
    Iuuenalis.

L
    Legenda sanctorum.
    Leo I papa.
    Lucanus.

M
    Macrobius.
    Magister de Sentent. seu Petrus Lombardus.
    Martialis.
    Milo Teruannensis.

O
    Origenes.
    Ouidius.

P
    Petrus Dialecticus, seu Magister Abelardus.
    Plato.
    Porphyrius.
    Porretanus, seu Gilbertus Pictauiensis.
    Propertius.
    Prosper De uita contemplatiua.
    Prudentius.
    Pulanus.

Q
    Quintilianus.
    Quintus Curtius.

R
    Rabanus.
    Remigius.
    Robertus de Cameraco.

S
    Samson Rem. archiep.
    Sallustius.
    Seneca uterque.
    Sidonius IX.
    Statius peta.
    Strabus Suetonius.
    Symmachus.

T
    Telesphorus papa.
    Terentius.
    Thomas Cantuar.
    Theophylactus.

u
    ualerius Maximus.
    uirgilius.
    uite sanctorum, ut: uita S. Fursei, uita S. Launomari, uita seu Legenda sancti Sebastiani.







uENERABILIS PETRI CANTORIS ECCLESIAE BEATAE MARIAE PARISIENSIS AC S. THEOLOGIAE DOCTORIS ET PROFESSORIS, uERBUM ABBREuIATUM, OPUS MORALE Omnibus theologis, pastoribus, confessariis, concionatoribus, iurisconsultis et cuiuscunque conditionis hominibus utilissimum. E tenebris nunc primum erutum et notis illustratum studio et opera R. P. D. GEORGII GALOPINI, monasterii S. Gisleni, ordinis S. Benedicti, prouincie Hannonie, religiosi et bibliothecarii.

uERBO DEO, uERBO INCARNATO, uERBO ABBREuIATO DOMINO NOSTRO IESU CHRISTO Omne studium meum illustrationi huius uerbi abbreuiati, a uenerabili Petro Cantore conscripti, impensum, tibi, Iesu bone, offero ac consecro: mei, et omnium qui hoc opus fructuose legerint, eternum, precor, miserere.





LECTORI CHRISTIANO S.

uerbum abbreuiatum, diu multumque desideratum, Lector Christiane, tandem in lucem prodit, at non nisi multis prius insumptis sudoribus. Cum enim plerumque chirographa, et squalore obsita, et ab edaci uetustate corrupta uideamus, haud dubium quin lectorem diligentem, et, ut sic loquar, indefessum requirant, qui priusquam ea prelo committat, iterum iterumque examinet num uerba et sententie, amanuensium incuria et scribendi precipitatione, deprauata sunt. Ideoque, quantum fieri potest, non unico exemplari, sed altero et altero utendum est, ut unius mendum aliud emendet, unius mutilum aliud suppleat, sicque lectio sanior et intellectu facilior emergat. Hic me id fecisse oportuit. Ubi ex uno ad me misso exemplari cepissem apographum formare, tantam in eo uidi characterum trituram, tamque obscuras et inusitatas uerborum abbreuiationes, ut statim iudicarim pluribus mihi opus esse, si lectionem genuinam uellem colligere.

Tria itaque mihi in hunc finem comparaui chirographa e tribus Belgii nostri monasteriis uirtute et doctrina florentissimis, nimirum uedastino, Marchianensi et Camberonensi. Quartum apud nos sepius quesiui, sed reperire non potui, eo quod auolasset. Altero preterea codice Camberonensi usus sum quo, inter opera Anselmi Cantuariensis, aliquot uerbi nostri abbreuiati capitula continebantur. Huius codicis, dum in notis mentionem feci, fragmentum Camberonense nuncupaui: cetera uero exemplaria, nempe uedastinum, littera u, Marchianense M, Camberonense C, breuitatis causa signaui.

Horum trium margines et ore notis nonnullis onerati sunt, non tamen a uenerabili Petro auctore, sed a studiosis illustrationis ergo superadditis. Id aperte colligitur ex uedastino margine citato in notis ad c. 97. Ibi enim legitur: Totum ergo membrum hoc distinctionis abolendum est, nec credendum Petrum Cantorem Parisiensem uitium hoc, et cetera que inueniuntur in hoc libro, posuisse, sed scholastici illum transcribentes, et notulas suas ad libitum addentes, totum corruperunt.

Marchianense cum Camberonensi, quoad textum et notas collaterales, utcunque conueniebat; at a capite 66 usque ad 80 et a uedastino et a Camberonensi fere continua lectionis uarietate recedebat.  Quapropter uerbotenus describendum censui, et descriptum in calce operis, hoc est post omnes notas, reponi.

Illa uero, de qua dixi, uarietas, non modo in uerbis consistebat, uerum etiam in exemplis, que, quo plura et ampliora sunt, eo, pre aliis, ad propositi argumenti pleniorem intellectum et probationem magis conducunt. Hec autem partim auctoris sunt, partim alicuius scholiaste, qui, capite 80 uerba Petri Cantoris citans , ipsum Magistrum nuncupat, quod auctorem de seipso dixisse minime putandum est.

uedastinum eleganti stylo scriptum est, sed dolendum multis in textu superabundare, multis quoque carere. Abundat, dum ea que marginis sunt, uidelicet notas, in textu recipit. Deficit, nec raro, dum partes ueri textus omittit. Id mecum uisus est interdum aduertisse quidam eiusdem monasterii, ut reor, religiosus, qui hos defectus notans plumbeo stylo, in lateralibus oris scripsit: Deficit hic.

Nunc, quod ad notas attinet, scias uelim, Lector, me fideliter eas subnotasse que utrius exemplaris erant; at ubi res exposcebat  pro ingenii et iudicii copia, meas interdum adiecisse, quibus obscura uocabula explicarem, sententiarum citationes deprauatas restituerem ac illustrarem; ea tamen breuitate hec perstrinxi, qua potui, ne pro uerbo abbreuiato, uerbum prolongatum redderem. Si quid autem in illis a me minus recte dictum est, opto illam B. Augustini sententiam mihi aptari : Nec pigebit me, sicubi hesito, querere: nec pudebit, sicubi erro, discere. Proinde quisquis hec legit, ubi pariter certus est, pergat mecum; ubi pariter hesitat, mecum querat; ubi errorem suum cognoscit, redeat ad me; ubi meum, reuocet me. Ita ingrediamur simul caritatis uiam, etc.

Hoc, tu, Lector, utere uerbo abbreuiato, et polliceor uberem referes fructum. Lectio enim salutaris et fructuosa est ad peccati cuiuscunque fugam et cautelam, ad mores informandos, capescendas uirtutes, ad amorem Dei, mundique contemptum instillandum animo; et, ut uerbis cuiusdam sapientis concludam : uerbum abbreuiatum planum est ad fidem et morum scientiam habendam. uale in Domino, et si quis stimulus uirtutis ex hac lectione animo tuo altius solito insederit, pro nostri suscepti laboris mercede, me tuis apud Deum precibus iuua.



PETRI CANTORIS uERBUM ABBREuIATUM.



1 CAPUT PRIMUM. Contra superfluitatem et prolixitatem glossarum et inutilium questionum.


»uerbum abbreuiatum fecit Dominus super terram .« Si enim uerbum de sinu Patris ad nos missum, imo si Filius Dei incircumscriptibilis, »quem totus non capit orbis,« breuitate uteri uirginalis uoluit circumscribi, quanto magis uerbum sacre pagine  uoluit abbreuiari: in quo uias et semitas eius deprehenderemus, in quo cursus nostri uiam breuiter et succincte ad eternam beatitudinem legeremus expressam? Superfluitas uerborum, imo et infinitas est in  aliis scripturis respecto sacre Scripture, quam respuit illa. Hanc prolixitatem et superfluitatem uerborum philosophus uituperans, et resecandam ostendens, ait : Distrahit nos librorum multitudo. Itaque, cum legere non possis quantum habueris, satis est habere quantum legas.  Sed modo, inquis, hunc librum euoluere uolo, modo illum. Fastidientis stomachi est multa degustare: que, ubi uaria sunt et diuersa, inquinant, non alunt. Probatos itaque semper lege libros; et si quando ad alios diuertere libuerit, ad priores redi, aliqua tibi comparans in auxilium aduersus omnia uitia et omnem pestem; et cum multa percurreris, unum excerpe quod illo die decoquas. Hoc quoque ipse facio. Ex pluribus que legi aliquid apprehendo et excerpo. Item : Etsi multum superesset etatis, parce dispensandum esset ut sufficeret necessariis. Magna enim dementia est superfluitati intendere in tanta temporis egestate. Non est opus uerbis, sed rebus. Hec est scientia rerum, que magis informat animum, uitam disponit, actiones  regit, agenda et omittenda demonstrat, sed et ad amplustre, et per ancipitia fluctuantium dirigit cursum. Nemo securus sine ea.

2  Itaque cum breue sit tempus, cum punctum et etiam minus puncto sit, quo uiuimus, cum retroacta tempora mors iam teneat, Domino  per horam saltem seruiamus, breuitatemque imitantes, colligamus utiliora capitula, sumpta tum ex corpore sacre Scripture, tum ex bene dictis aliarum scripturarum.

Quidquid enim ubicunque bene dictum est, meum est, inquit Theologus , ad uitiorum singulorum redargutionem, et ad uirtutum et morum commendationem, et operum nostrorum directionem, negotiorumque in Ecclesia emergentium decisionem.

In tribus igitur consistit exercitium sacre Scripture: circa lectionem, disputationem et predicationem. Cuilibet istorum mater obliuionis et nouerca memorie est nimia prolixitas. Lectio autem est quasi fundamentum, et substratorium sequentium;  quia per eam cetere utilitates comparantur. Disputatio quasi paries est in hoc exercitio et edificio; quia nichil plene intelligitur, fideliterue predicatur, nisi prius dente disputationis frangatur. Predicatio uero, cui subseruiunt priora, quasi tectum est tegens fideles ab estu, et a turbine uitiorum. Post lectionem igitur sacre Scripture, et dubitabilium, per disputationem, inquisitionem, et non prius, predicandum est; ut sic cortina cortinam trahat, et cetera.



CAPUT II. De breuitate lectionis.

Gregorius breuitatem lectionis commendans, ab eaque prolixitatem et superfluam expositionem  resecans, ait : Lectio ista  non indiget expositione, sed admonitione. Admonitoria igitur, quia per se patent, seorsum in loco priuato legantur; expositoria uero et difficilia in scholis audiantur. Ad hoc, inquit Hieronymus , terenda sunt magistrorum limina. Item idem : Cum Dominus ante offensam idololatrie illi populo tantum Decalogum commisisset sufficientem ad salutem, post illam multiplices contulit ceremonias, quibus, meritis eorum exigentibus, onerati sunt et afflicti. Eorum exemplo nos uereri debemus, quod, cum Dominus tantummodo textum Euangelii Matthei Ecclesie primitiue commisisset omnia necessaria  saluti continentem, meritis nostris exigentibus, puta uanis exercitationibus, et inquisitionibus superfluis, et peccatis aliis, glossarum multitudine, lectionum superfluitate et prolixitate onerati sumus, in quibus est tantum »labor et afflictio spiritus ;« puta in glossis illis, que non intra, sed circa textum loquuntur. Item Isaias: »Quare appenditis argentum uestrum, non in panibus ,« id est in ipsa refectione, 3 scilicet spiritualium eloquiorum saturantium et necessariorum: »et laborem uestrum,« scilicet studium, »non in saturitate,« sed in foliis uerborum, et in multitudine, que aurem preteruolant, et animum non satiant. Item idem: »Ubi est litteratus, ubi est uerba legis ponderans ,« scilicet Scriba et Phariseus  legem superflua expositione onerans? Item: Hieronymus textum per textum exponit, aliam glossam superuacaneam iudicans; ideoque nobis difficilior est ad intelligendum. Item: Sicut Hieronymus et Origenes asteriscos et obelos illuminandis, et confodiendis, et delendis preposuerunt; ita et nunc magis uidetur esse opus, ut hec preponeremus ad explanationem difficilium, et iugulationem deletionemque prolixitatis, et superfluitatis glossarum. Item: Sicut in templo era infusoria, in candelabro exstinctoria et emunctoria , sic in sacra Scriptura infusores fuerunt, ut, qui eam exposuerunt, Hieronymus et Gregorius; exstinctores, qui hereses exstinxerunt, scilicet ualidi mallei hereticorum, Augustinus et Hilarius; emunctores, qui  superflua exstirpauerunt, ut Hieronymus et Origenes; quorum exemplo et nos aliqua de superfluis emungamus et resecemus a lectione eius.

Item: Pudorem maximum nobis incutere deberet, quod Hieronymus sola bibliotheca adiutus, uocatus a Damaso papa et consultus, ad omnes consultationes et questiones Ecclesie sufficienter responderit. Item: Idem in anni unius spatio, totam bibliothecam historice, allegorice, tropologice et anagogice Paule et Eustochio exposuit. Item Augustinus : Noli credere meis uerbis, nisi id quod dixero, per uetus uel Nouum Testamentum probauero. Item ait Apostolus: »Si quis loquitur, quasi sermones Dei .« Glossa: Non contra uoluntatem Dei,  iuxta auctoritatem sacri eloquii, et ad utilitatem proximi. Item: Armati tantum extrinsecus, et non intrinsecus, inermes sumus contra Iudeum, hereticum, tum in opponendo, tum in respondendo. Item: Sacra Scriptura est nauis nostra, qua transire debemus »hoc mare magnum et spatiosum ,« et cetera, que non est oneranda saburra, et superfluis expositionibus, sed sufficientibus et necessariis tantum. Item : Sepe utilia et necessaria pretermittenda sunt, ne multitudine utilium pregrauemur. Item in Legenda sancti Martini: Cui pauca non sufficiunt, nec plura proderunt. Item Salomon: »In paucis sint actus tui .« Ergo si in rebus paucitas, potius in uerbis esse debet.

Item: Hoc est pretiosum gummi, quod ex oculis  Domini liquitur, cui nichil superfluum, nichil adulterinum, nil contrarium admiscendum est. Item: Os putei Abrahe, a quo Isaac amouit lapidem, iterum cum Philisteis obstruimus . Item: Cum modica farinula et simila tantum, preceptum est filiis Isrel ut migrarent de Aegypto . Item:

   . . . . . Gemmis auroque teguntur
Omnia: pars minima est ipsa puella sui. 
4 Gregorius: Sicut otiosi uel uitiosi lectoris est manifeste dicta exponere, ita prudentis est obscure dicta paucis declarare. Item: »Hoc est lignum quod plantatum est«  »cuius folium non defluet ,«  quia est uerbum uite, sed »folia decident,« quibus fructum arboris obumbramus, ne appareat. Si poma huius arboris, nisi quantum sufficit, colligere prohibemur, multo magis folia inutilia. Item: Sicut textus est umbra uite eterne, ita glossa, que ei applicatur, sit, et esse debet uerbum uite eterne. Item: In Deuteronomio, cap. XuI: »Non plantabis nemus, uel omnem arborem iuxta altare Domini Dei tui.« Hec est arbor non frondosa, hec est uitis non pampinosa, sed fructifera, que plures habet fructus quam folia, et folia quidem habet quibus teguntur promissa et comminationes. Item: Solutus est liber septem signaculis signatus per Christum clauem Dauid, pro quibus, ut soluerentur, fleuit Ioannes . Ne cogamus eum iterum flere,  per superfluas expositiones et inutiles glossas, obscura, et tediosa, et onerosa reddendo ad legendum. Item: Tenebrosa aqua nubium facta est potabilis, quod patet per eunuchum , qui Philippo monstrante ei locum Isaie de passione Domini scriptum: »Sicut ouis ad occisionem ducetur ,« et cetera, statim intellexit. Item: »Petre scisse sunt, et monumenta aperta sunt « in passione Domini; quia scripta prophetarum dura ad intelligendum, aperta et manifesta facta sunt per impletionem, que multitudine glossarum obscura reddimus. Item: Resarcire uidemur uelum templi quod scissum est, et ceremonias reuocare: cum tamen Christus sit finis promissorum, qui consummat omnia. Item: uidemur similes esse  palpantibus ad ostium Loth, et non intrantibus ; similes Aegyptiis palpantibus in meridie , unde in libro Sapientie capite ultimo . Item: uidemur uelare faciem Moysi , scilicet sacram Scripturam, ut nobis, sicut Iudeis, cornutus appareat , cum Deus eam detexerit et reuelauerit. Item: uidemur uelare faciem Christi et dicere: »Prophetiza nobis, Christe, quis est qui te percussit ,« uel intelligit. Item Leuitici XXuI: »uetustissima ueterum,« ut modum legendi antiquorum, »comedetis,« in usu, id est imitabimini; »et uetera,« id est modum legendi modernorum, qui tamen iam senuerunt, et ideo ueteres »nouis,« id est uetustissimis ueterum  innouatis, et tunc in usum »superuenientibus, proiicietis.« Item Isaias : »Caupones tui admiscent aquam uino.« Non admiscemus aquam et fecem uino, amurcam oleo, paleam grano. Item: Maxime deberet mouere nos, ad breuitatem assequendam, damnum in scribendo tot et tanta uolumina, propter sumptus nimios; damnum in legendo, propter minorem profectum, et dilationem ad cetera utiliora; puta damnum in emendando, propter iacturam temporis, et tedium et laborem corporis; damnum in ferendo, propter ponderositatem librorum et impedimentum. Item: Consumimur in legendo superflua, ut situs locorum, numeros annorum et temporum, genealogias, dispositiones mechanicas 5 in edificiis, ut in dispositione tabernaculi,  templi etiam imaginarii. Non ideo data est nobis sacra Scriptura, ut in ea uana et superflua quereremus, sed fidem et doctrinam morum, et consilia et responsiones ad infinita negotia in Ecclesia emergentia.



CAPUT III. De breuitate et commoditate questionum.

Post hec de breuitate questionum, uel disputationis agendum est, et que, cuiusmodi tractari debeant, ostendendum. Ad hoc Epistola ad Ephesios cap. Iu: »Omnis sermo malus ex ore uestro non procedat: sed si quis bonus est, ad edificationem fidei, ut det gloriam audientibus.« Item I ad Timotheum cap. I: »Rogaui te, ut denuntiares quibusdam fratribus, ne aliter docerent, neque intenderent  fabulis et genealogiis interminatis; que questiones prestant ruinam magis quam edificationem Dei, que est in fide.« Item in eadem, cap. uI: »Si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est doctrine: superbus est, et nichil sciens, sed languens circa questiones et pugnas uerborum, ex quibus oriuntur inuidie, contentiones, blasphemie,« etc. Item in eadem, cap. Iu: »Ineptas et aniles fabulas deuita. Potius exerce te ad pietatem,« que est in fide et bonis moribus. Item in eadem, cap. uI: »Profanas uocum nouitates, et oppositiones falsi nominis scientie, deuita; quam quidam promittentes circa fidem exciderunt.« uera scientia est, que tantum consistit in doctrina fidei  et morum. Item II Epist. ad Timotheum, cap. I: »Formam habe sanorum uerborum, que a me audisti, in fide et dilectione in Christo Iesu.« In eadem, cap. II: »Noli uerbis contendere. Nihil enim utile est, nisi ad subuersionem audientium.« Item in eadem, cap. II: »Exhibe te inconfusibilem, recte tractantem uerbum ueritatis: profana autem et uaniloquia deuita. Multum enim proficiunt ad impietatem, in quibus nullus est fructus.« Item in eadem, cap. II: »Stultas et sine disciplina questiones deuita, sciens quod generant lites: seruum autem Domini non oportet litigare.« Et nota differentiam inter stultas questiones et temerarias. He enim uane sunt et inutiles, ille periculose et animum  subuertentes, erroremque suum cito generant. Item cap. III: »Tu uero permane in his que didicisti, et credita sunt tibi, sciens a quo didiceris, et quia ab infantia sacras litteras nosti, que te possunt instruere ad salutem per fidem, que est in Christo Iesu. Omnis enim scriptura diuinitus inspirata, utilis est ad docendum, ad arguendum, ad corrigendum, ad erudiendum in iustitia, ut perfectus sit homo, ad omne opus bonum instructus.« Item in psalmo LuIII: »Os meum loquetur sapientiam;« Glossa De fide et celestibus: »et meditatio cordis mei prudentiam;« 6 Glossa: De bonis moribus. Item in psal. LXuII: »uerumtamen confringet Dominus,« humiliando uel puniendo, »capita inimicorum suorum,« id est superbiam, »et uerticem  capilli,« id est uersutias inanium questionum. Sunt enim qui tales calumniarum et questionum minutias querunt, ut et ipsos capillos scrutari uideantur. Item Leuitici cap. I: »Offerens turturem uel columbam proiiciet uesiculam,« id est omnem tumorem  »et plumas,« id est superfluas et inutiles proiice questiones.

Item in eodem, cap. XXuI: »Si mandata mea custodieritis, dabo uobis pluuiam temporibus suis: si non, dabo uobis desuper celum ferreum« , »et terram eneam,« id est diuinam Scripturam uobis infructuosam. »Consumetur incassum labor uester.« Glossa: Quem diuinis Scripturis impenditis, quia  praue intelligitis et superfluis uacatis. Item Deuteronomii cap. XXuIII: »Det Deus imbrem,« id est doctrinam, que non excitet germina uirtutum, sed eternum pronuntiet interitum; »et descendat de celo super te cinis,« id est doctrina urens, subtilis, et confusa; »donec conteraris.« Glossa: eterna pena. Simile autem confuso est, quod in cinerem et puluerem redigitur. Nihil subtilius arista, nichil adeo obest utilitati, sicut nimia subtilitas. Puluerem ne moueas et dispergas, ne eo moto inuoluatur et obscuretur, imo excecetur oculus mentis tue. Item Seneca : Aliud est propositum declamantibus et assensum corone captantibus. Aliud his qui otiosorum aures disputatione uaria aut uolubili  detinent. Facere docet celestis philosophia, non garrire, non linguose loqui. In rebus enim est, non in uerbis. Non est populare artificium, licet nunc uitio nostro, glorie et questui et litigio data. Ne acquiescas in gyris meandrinis et anfractibus uerborum et cauillarum edibus labyrinthi; sed fuge . Item: Quid mihi uerba distorques et syllabas digeris? Scilicet non potero a fugiendis petenda secernere, nisi questiones uaferrimas construxero, et conclusione falsa a uero nascens mendacium astruxero. Pudeat quod in re tam seria senes ludimus. O pueriles ineptie! In hoc barbam demisimus? Hoc est quod tristes docemus et pallidi? Celestis philosophia aliquid promittit, scilicet, ut me Deo aliquid parere faciat. Non est  locus iocandi: ad miseros aduocatus es. Opem te laturum naufragis, captis, egris, egentibus, intente securi prestantibus caput pollicitus es . Aduersus uitia est nobis pugna, aduersus pestes erebi, aduersus monstrum huius maris. Quid ergo aduersus mortem tu tam minuta iacula iacularis? Subula leonem excipis? Acuta sunt ista que dicis. Nil acutius arista: sed ipsa subtilitas quedam inutilia et inefficacia reddit . ualet ad hoc exemplum de Polemone, qui quidem, cum esset uite perditissime, sertis roseis redimitus, unguentis delibutus, nebulonum et lenonum turba constipatus, scholas Xenocratis intrauit. Proinde omnes discipuli indignati 7 sunt uehementer: solus magister, illius miserie compatiens, digressus est a  cursu proposite disputationis, et disputare cepit de frugalitate et bonis moribus, uirtutes singulas commendans, eisque uitia opposita redarguens et uituperans. Tandem Polemon ualde commotus suram de sura deposuit, omniaque insignia luxurie et lenocinii, focalia, et reticula et coronulas, et huiusmodi, reiecit: sicque una et acutissima disputatione grauissimus philosophus euasit, qui leno turpissimus intrauit . Item Seneca: Quid mihi uerba captiosa componis? Cur interroganti uincula, disputationis scilicet, nectis? Magnis telis magna portenta, id est uitia, feriuntur . Item: Pudet descendere in aciem pro diis et hominibus susceptam, subula armatum. Pro diis, id est fide; pro hominibus, id est bonis  moribus: contra uitia susceptam, armatum subula, id est leui et friuola ratione, uel disputatione . Item: Multa inuenissemus necessaria, nisi quesissemus superflua. Multum nobis temporis uerborum cauillatio eripuit, captiose etiam disputationes, que acumen irritum exercent. Nectimus nodos, et ambiguam uerborum significationem, quasi nobis uacet, quasi iam uiuere, quasi iam mori sciamus . Et infra: Cauendum est magis, ne res nos, non uerba decipiant. Quid mihi uocum dissimilitudines diffinit quis, quibus nemo unquam, nisi dum disputat, captus est? Res fallunt, ideo illas discerne. Item; Ille cui probas habere cornua, non tam stultus est, ut frontem suam tentet et tangat.  Sic ista sine noxa decipiunt, quomodo prestigiatorum acetabula, et calculi Pygmeorum, in quibus ipsa fallacia delectat. Sed non uaco aduersus istas ineptias. Ingens negotium in manibus meis est. Nunc mortifera mecum sunt, mors me sequitur, uita fugit; aduersus hec me doce . Item: Nil turpius celesti philosophia captante clamores. Sid aliquid inter clamorem theatri et schole. Disputationes preparate et effuse auribus populi, plus habent strepitus, minus utilitatis. Nemo consilium clare dat. Submissa uerba facilius intrant et herent: nec multis opus est, sed efficacibus .

Non ergo clamandum in disputationibus theologie; non disputandum de friuolis, sed, ut ait Seneca  , de iustitia, de pietate, de frugalitate de utraque pudicitia, scilicet mentis et corporis, mihi disputa. Tragicus etiam ait: ueritatis simplex est oratio, ideo illam implicari non oportet. Nec enim quidquam minus conuenit quam subdola ista calliditas animi, magna conantibus .

Deponamus igitur huius declamationis acute concinnationes, questiunculas inutiles, ne diutius cum Iudeis uideamur montem Seir multiplici et uano circuitu circuire ; et tam diu in Ramesse peruagando ad terram promissionis, id est ad ueritatem theologie, nequeuntes peruenire . Ad maiorem igitur natus, rebus studeas, non uerbis; ut quidquid legeris, quidquid disputaueris,  quidquid predicaueris, ad mores in te, et in aliis, exemplo tui, 8 informandos referas. Puta, in te marcentia excita, tumida doma, fluida cerce, soluta constringe, cupiditates tuas uexa et exstirpa, ignorantiam tuam illumina . Pro disputationis utilitate, et contra eiusdem inutilitatem monemur exemplo antiquorum. Patriarche enim opere et exemplo contra idololatriam pugnauerunt. Prophete uerbo et exemplo filios Isrel contra inobedientiam corripuerunt. Apostoli uerbo et exemplo, et etiam morte contra infidelitatem predicauerunt. Doctores uero Ecclesie contra hereses in defensionem Euangelii et fidei disputauerunt. Nos uero steriles in Ecclesia, nullumque fructum ferentes in eo, in superfluis et uanis questionibus  languentes deficimus.



CAPUT Iu. De temeritate questionum, et temerariis disputationibus.

»Simul insipiens et stultus peribunt .« De stultis disputationibus dictum est; que licet sint inutiles, quia tamen uidentur habere aliquid subtilitatis, alliciunt et decipiunt. Licet autem stulti pereant, magis tamen insipientes, qui de celestibus supra uires et supra ea que sufficiunt ad salutem, inquirunt; qui uespis et pugionibus Dominum Iesum exagitare uidentur. Apostolus contra tales inuehitur, dicens: »Non plus sapere quam oportet, sed,« etc.  Item Ieremie  cap. Xu: »ue mihi, mater mea; quare me genuisti uirum rixe,« uel iudicii? Alia littera: »uirum discordie,« uel qui iudicer »in uniuersa terra? Non feneraui, nec fenerauit mihi quisquam, et omnes maledicunt mihi:« contradicendo mihi et ego eis. Ita et nos uerbis maledicimus, et contradicimus inuicem, fere in nullo consentientes. Item Iob cap. XIX: »Nempe etsi ignoraui, mecum erit,« de non necessariis, »ignorantia mea:« ita et scientia, non contra ut scientia, que euanescere facit et superbire. Item Ecclesiasticus cap. XuI: »Non exorauerunt pro peccatis suis antiqui gigantes,« quibus comparantur et assimilantur curiosi. Et ibidem: »Qui minoratur,« id est qui distribuitur per multa »corde, cogitat inania.« Item  psalmo LXIII: »Scrutati sunt iniquitates,« etc.; et Lucas cap. II: »Ecce hic positus est in ruinam, et in resurrectionem multorum in Isrel, et in signum cui contradicetur.« Eo enim nato, statim contradictum est ei ab Herode de regno ; passo, a Scribis et Phariseis de inscriptionis titulo ; et modo de humanitate eius contradicitur, et de aliis sacramentis, cum diuersi diuersa et aduersa super his sentiunt. Item psalmo L: »Incerta et occulta sapientie tue manifestasti mihi.« Incerta sunt, que patent aliquibus indiciis, de quibus tamen plura ignoramus quam sciamus. Occulta sunt, que omnino latent, de quibus nulla habemus indicia, et hec et illa Dominus 9 Dauid reuelarat. Sed nunquid presumimus Dauid  suparare, uel ei equales esse meritis, ut similiter nobis Dominus ista reuelet? Tales dedignantur dicere: »Mirabilis facta est scientia tua, et non potero ad eam ,« imo potius possunt. Item: Nec hoc dicere dignatur: »Defecerunt oculi mei in eloquium tuum .« Hieronymus : Non sum tam ineptus, ut credam me posse carpere ad plenum fructus illius arboris, cuius radices fixe sunt in celo. Item: Tales »mammas sic stringunt, quod pro lacte sanguinem eliciunt ,« uel fundunt. Item: Aquas »unius moris« quibus »ambulare debemus in domo cum consensu,« faciunt »aquas contradictionis ,« quibus contradicunt, et sibi inuicem, et ipsi Domino, ipsisque aquis. Ieremias cap.  XXXIII: »Contritum est, inquit, cor meum in medio mei, contremuerunt ossa mea; factus sum quasi uir ebrius, et quasi homo madidus uino a facie Domini, a facie sanctorum uerborum eius;« et ideo: »Quia adulteris repleta est terra, quia a facie maledictionis luxit terra .« Si ergo »a facie Domini« primaria, que est diuina essentia, ad eam intelligendam et cognoscendam »factus sum quasi uir ebrius,« etc., ita et »a facie eius« secundaria, scilicet »uerborum eius,« que est de illa, et quam docet agnoscere. Item: Considerate et discrete preceptum est Hebreis, ne aliqui infra triginta annos constituti, legerent principium Geneseos, et finem Ezechielis, et Cantica canticorum: ergo per classes et ad mensuram, et a fideli, et a prudente dispensatore dispensanda  esset esca sacre Scripture. Item: »Domine Dominus noster, quam admirabile est nomen tuum in uniuersa terra: quoniam eleuata est magnificentia tua super celos ,« sacre Scripture: et ait »non possumus ad eam :« et ita nomen eius inexplicabile et admirabile; similiter magnitudo eius, cuius non est finis. Item: Tegenda est arca ad reuerentiam, licet detecta sit quoad ceremonias . Item: Fumus aromo tum temperabat uisum sacerdotis, ne ingrediens templum nuda uideret »Sancta sanctorum :« ita et nunc temperare debemus uisum nostrum. Angelus Tobie cap. XII: »Benedicite Deum celi, etc. Etenim sacramentum regis abscondere bonum est:  opera autem eius reuelare et confiteri honorificum est;« Glossa: Mysteria Domini tegenda sunt, opera uero predicanda. Unde super illum locum Psalmi: »Mirabilis facta est scientia tua ex me ,« etc. Glossa, etiam textus alibi: »Mirabilia opera tua, et anima mea cognoscet nimis ;« ergo opera Domini inquiras de ipsis, et de penitentia, dandisque consiliis in Ecclesia tractes. Item: »Os non comminuetis ex eo ;« et: »Ossa regis Idumei ne redigatis in cinerem .« Claudatur puteus, ne bos uel asinus cadat in eum . Item: »Iuxta eloquium tuum da mihi intellectum .« M. Non infra, non contra, non supra: non audeo etiam dicere, quod cum eloquio, sed iuxta, ne tibi de pari contendere  uidear. Ideoque: »Adhesi testimoniis tuis, Domine :« Non supra, sicut illi, qui assimilantur Simoni Mago, qui uolauit, sed non »supra pennas uentorum ,« quod solus Christus, »Qui posuit tenebras latibulum suum,« quoadusque »uideamus eum« in futuro »facie ad faciem .« Item: Supra uolantes, »Posuerunt in celum os suum, et lingua eorum transiuit in terra ,« id est de celestibus humano more tractant et 10 disputant, qui »statuunt oculos suos declinare in terram ,« quibus necesse esset cum Martino potius celum respicere, quam »in celum os ponere. Conuertit Dominus flumina« talium »in sanguinem,« id est in carnalem sensum et expositionem: »et imbres eorum ne biberent  .« Item: Horrendum est de celestibus, et summo bono omnium auctore, puluerem et quisquilias et sarmenta uilia colligere. Unde philosophus : Qui in maximis et rebus dubiis timidus erit, nauci non est. Et Hieronymus: Stultum est sollicitari de eo quod sine periculo nescitur. Item: »Sentite de Domino in bonitate, et in simplicitate cordis querite illum .«---»Qui enim ambulat simpliciter, ambulat confidenter .« Non dico simplicitate simulata et heretica, uel simplicitate stultitie cognata, sed simplicitate existente sine plica erroris, et sine plica curiositatis, et temere inquisitionis. Item: Et »Quasi modo geniti infantes, rationabiles« tamen,  »lac concupiscentes« doctrine : quasi scilicet sufficientia et minora que capere potestis. Stolida ergo monemur non inquirere, multo magis et curiosa, imo prohibemur. »Nolite extollere in altum cornu uestrum: nolite loqui aduersus Deum iniquitatem :« uel per heresim blasphemando, uel in moribus male docendo; uel per superbiam et curiosam disputationem nimis inuestigando; uel precepta Domini generalia, particularia, et localia, et temporalia esse asserendo: arcumque sacre Scripture carnali expositione leuigando. »Nolite loqui sublimia« et temeraria »gloriantes: sed recedant uetera de ore uestro ;« scilicet superflue et temerarie inquisitiones, et praua dogmata philosophorum. Item: »Dixit Manue ad  angelum qui ei apparuit: Quod est tibi nomen? Respondit angelus: Cur queris nomen meum, quod est mirabile ,« et inexplicabile? M. Si ergo de nomine Deitatis prohibemur querere, multo magis de re nominis curiose et superbe. Omne nomen Dei est ineffabile. Sufficiat ergo quod ipse »admirabilis, fortis, potens ,« etc., quod scilicet hec sunt nomina eius. Item Hieronymus: Non minori scelere dicitur Deus non esse quod est, quam negatur esse quod est. Moyses posuit terminos circa montem, ne bestia, que tangeret, lapidaretur : sic et Christus, et Patres nostri »terminum posuerunt in monte« et circa montem sacre Scripture, »quem non debemus transgredi « per inutilem, et temerariam,  et superfluam inquisitionem. Tangentes enim montem bestialiter, lapidabantur. Item Parabolarum cap. XXu: »Fili, inuenisti mel,« scilicet doctrine: »Comede quod sufficit tibi, ne forte satiatus euomas illud :« Glossa: Scilicet ultra uires querendo, perdas intellecta. Item; Tantum summitatem uirge cum Ionatha, melle intinge, et exhilarabuntur oculi tui ut illius : et bene prosequeris hostes tuos, ut ille: quia »Declaratio sermonum tuorum, Domine, illuminat .« Non obtenebrat, non inuoluit, ut curiosa inquisitio. Item Ecclesiastici capite tertio: »Fili, altiora te ne quesieris, et fortiora te ne scrutatus fueris; sed que precepit Deus, cogita illa semper, et in pluribus operibus eius non eris curiosus. Non enim tibi  necessarium est, ea que abscondita sunt, uidere oculis tuis:« multo magis in perscrutanda maiestate illius. Item ibidem: »In superuacuis rebus 11 noli scrutari multipliciter, et in pluribus operibus eius non eris curiosus. Plurima enim super sensum hominum ostensa sunt tibi: multos enim supplantauit suspicio eorum .« Item Ecclesiastes, c. uII: »Quid necesse est homini maiora se querere, cum ignoret quid conducat sibi in uita sua?« Item ibidem: »Dixi: Sapiens efficiar, et ipsa longius recessit a me. Multo magis quam erat: et alia profunditas, Quis inueniet eam?« Item ibidem, cap. uIII. »Quis talis, ut sapiens est, et quis nouit solutionem uerbi diuini?« Item ibidem: »Intellexi  quod omnium operum Domini nullam possit homo inuenire rationem eorum que sunt sub sole, et quanto plus laborauerit ad querendum, tanto minus inueniet.« Item: »Fili pauci sint sermones tui ,« de Deo, de quo etiam uaria periculose dicuntur. Item Ecclesiastico: »Qui querit legem, replebitur ab ea, et qui« curiose et »insidiose agit, scandalizabitur ab ea :« et non inueniet eam. Item Aristoteles: Nunquam decet nos esse uerecundiores, et magis sobrios, quam cum de diis loquimur. M. Multo magis cum de uno et uero Deo loquimur.



CAPUT u. De modo disputandi, qui est ut sine contentione disputetur.

 Sequitur de modo disputandi, qui exigit ut sine lite et contentione fiat. Unde Isaias: »Aque Sile fluunt cum silentio ,« non cum litigio, non cum impetu, et tragico hiatu. Item in Deuteronomio in cantico Moysi: »fluat ut ros eloquium meum :« stillando, et sine strepitu et effusione nimia. Item libro II Regum, cap. XXII: »Posuit tenebras latibulum suum, in circuitu suo cribrans aquas,« sacre scilicet Scripture, »de nubibus celorum.« Cribrando ergo eas, et non cum impetu fundendo, tractandum est de illis, ut descendant de nubibus sacre Scripture. Item II ad Tim. II: »Non oportet seruum Dei litigare,« ut obstrepat studio altercandi, erroremque suum tragico defendat hiatu; »sed mansuetum esse ad omnes,  cum modestia corripientem« et disputantem. Item: »Non in contentione .« Glossa: Altercatio enim non decet sanctos, sed collatio. In contentione enim minor inuidet maiori, et se illi preferre contendit. Item II ad Timotheum II: »Noli uerbis contendere, nichil enim utile est, nisi ad subuersionem audientium.« Glossa: Contentio nichil potest nisi subuertere, dum uerbosus par, uel superior uidetur Catholico humiliter loquente; in qua non potest non fieri, quin excitet aliquid quod contra conscientiam dicatur.

Pronuntiatio ordinata debet esse ut uita: ordinatum autem non est quod precipitatur et properat. Celeritas etiam dicendi nec in sua potestate est nec satis philosophie amica est, que  uerba debet ponere, non proiicere, et 12 procedere pedetentim . Item philosophus: Ad summam totius summe, tardiloquum, rariloquum, submissa uoce loquentem te esse iubeo. Caput enim mouere, brachia intorquere, digitos extendere, pedes supplodere, totumque corpus concutere, quid aliud est nisi quedam similitudo insanie, et te similem pugili ostendere?  Item Isaias: »Cum desieris digitum extendere, et loqui id quod non prodest, tunc placebis anime mee .« Item: Sicut turpe est interrogantem histrioni in disputatione assimilari, si gesticulando proposuerit: ita et soluentem nimis esse preproperum turpe est et periculosum, maxime in questionibus soluendis, ubi uertitur periculum  animarum . Unde in Ecclesiastico : »Fili, sine consilio nichil facias, et post factum non penitebis.« Item: »Qui interrogationem,« soluendo scilicet, »manifestat, parabit uerbum .« Glossa: Orando, meditando, bene operando: »Et sic deprecatus, exaudietur, et conseruabit disciplinam, et tunc respondebit: »precordia fatui quasi rota carri,« etc. Item in eodem, cap. XXXII: »uir consilii non disperdet intelligentiam: alienus et superbus non pertimescet timorem, etiam postquam fecit cum eo sine consilio, et suis insectationibus arguetur.« Item cap. XXXuII: »Fili, in omnibus cor boni consilii statue tecum: non est enim tibi aliud plus illo.« Item cap. XXXuII: Ante omnia opera uerbum  uerax precedat te, et ante omnem actum consilium stabile. Item: »Labia imprudentium stulta et inconsiderata narrabunt, uerba autem prudentium statera ponderabuntur. In ore fatuorum cor illorum, et in corde sapientum os illorum .« Item, exemplo sanctorum primitiue Ecclesie, necnon et iustorum eos precedentium, etiam et aliorum seniorum predictos sequentium, qui nichil soluebant, ad nulla respondebant, nisi deliberatione et consilio prehabito et precedente. Item a simili: Cum enim in questione mota super aliqua terrula uel recula alia terrena, coram iudice; si tanta adhibeatur solemnitas iudicii, tum in testium approbatione, tum in aduocatorum productione, in  induciarum protelatione et exspectatione, in accusatorum puritate, demum in sententie latione, multo magis in his ubi agitur de celestibus, de sacramentis Ecclesie, de his etiam  in quibus uertitur periculum animarum. Exemplo quoque Aristotelis, ad nullam, etiam facilem, questionem sibi propositam, respondentis, nisi datis induciis. Unde, et cum ei proponeretur questio difficilis, Theophrastus, iuuenili calore adhuc imbutus, questionem illam se soluturum promisit. In cuius solutione cum deficeret et multum erubesceret, ait ei Aristoteles: »Opus est tibi freno.« Alii uero discipulo, scilicet Eudemo , ait Aristoteles:  Tibi opus est calcaribus. uenam tamen ingenii habebat diuitem.



13 CAPUT uI. De predicatione quam debet precedere sanctitas uite.

Sequitur de tecto exercitii sacre Scripture, hoc est de predicatione, cuius, ut duorum precedentium , fundamentum est sanctitas uite et conuersationis bone, per quam uenitur ad illa. Unde in Psalmo: »Mihi adherere Deo, per fidem et bonam uitam, et operationem fidei, bonum est ;« deinde: »Ponere in Domino Deo spem meam, ut sic annuntiem omnes laudationes,« uel predicationes, »tuas in portis filie Sion .« Est enim multiplex predicatio, scilicet: eruditionis, correctionis, exhortationis, excitationis,  consolationis, et sustentationis beneficii. Et quia tribus predictis subseruit uox quasi eis necessaria et eorum preambula, sciendum est multiplicem esse uocem. Est enim uox fletus. Unde: »Exaudiuit Dominus uocem fletus mei ;« et est uox confessionis; deinde uox exsultationis serenate conscientie, quam sequitur uox predicationis. Unde in Psalmo: »In uoce exsultationis et confessionis sonus epulantis .« Et in alio: »Confitebimur tibi Deus«, peccata, et pro amouendis malis: »Confitebimur tibi,« laudes, et pro conferendis bonis: Et, tunc, bene uiuentes et operantes, »inuocabimus nomen tuum,« ut aliis bene et utilia predicemus. Unde sequitur: »Narrabimus mirabilia tua ,« opera creationis et recreationis  ad excitandum populum. Hic ordo etiam attenditur in ordine medendi. Prius enim amouenda sunt nociua et cetera. Item Dominus ad idem loquens predicatoribus ait: »uos,« conditi sapientia, »estis sal terre,« uita; »uos estis lux mundi,« doctrina . uita enim bona, scientiam, non dico uerborum, sed rerum, precedit. Unde per uitam, et non aliter, peruenies ad scientiam, scilicet operum. Hec est scientia rerum: qui autem diligit, illa non caret. Item Salomon: »Fili, concupiscens sapientiam, serua mandata eius, et Dominus dabit tibi illam .« Item: »A mandatis tuis intellexi ;« scilicet, impletione eorum per opera, intellectum habui in doctrina. Et dicit Glossa  super illum locum: Per custodiam mandatorum peruenitur ad secreta mysteriorum. Item: »Intellectus bonus omnibus facientibus eum ,« primo; item: »Bonitatem et disciplinam, et scientiam doce me .« Primo disciplinam, postea scientiam. Item: »Beati immaculati in uia, qui ambulant in lege Domini: Beati qui scrutantur testimonia eius .« Quasi: Primo habeas fundamentum uite , tandem scrutare eius testimonia, ut maiorem tibi compares scientiam. Item Apostolus: »Attende tibi, et doctrine .« Et idem, in regula apostolica, premittit ea que ad uitam mundam sunt, ut: »Oportet episcopum esse sobrium, castum ;«  et huiusmodi; ultimo id quod ad doctrinam, inquiens: In doctore, bona uita precedat doctrinam et predicationem . 14 Restat enim, ut eius predicatio contemnatur, cuius uita despicitur. Item. Exemplo Domini, »qui cepit facere et docere .« Item: Sacerdos legalis primo induebatur superhumerali, deinde rationali. Onera enim propria et proximorum ferenda sunt, et opera legis implenda, primo scilicet, antequam accedas ad ratiocinationem et doctrinam, quasi prius habeas uitam mundam. Item: In figura horum »Armus separationis, et pectusculum eleuationis « contingebat sacerdotibus. Prius enim laborandum et operandum est, ut separeris a malo antequam eleueris ad scientiam et  contemplationem mentis. Item: In tunica sacerdotis erant, »mala punica  et tintinnabula, ,« per que sonoritas doctrine et predicationis, que sequitur. Obmutescit enim facundia, ubi egra subest conscientia. Item ex uirtutibus: »In uirtute multa, Dominus uerbum dabit euangelizantibus uirtute multa .« Ad utrumque enim referendum est quod dicitur, »in uirtute multa«. Item: In sacra Scriptura res potius quam uerba loquuntur, »Res age, tutus eris (OuID. De rem amoris.« In ea potius res persuadent quam uerba. Quod coniicitur exemplo Bernardi predicantis monialibus, et in principio sermonis obmutescentis  propter peccata illarum . Quibus penitentibus et confitentibus, pluit eis imbrem de celo sacre Scripture. Item: Exemplo eiusdem predicantis laicis teutonicis, et commouentis eos ad fletum, quem tamen non intelligebant. Cuius sermonem retexuit post eum quidam monachus optimus interpres, quo loquente nichil moti sunt. Qui enim non ardet non accendit. Sepe enim Deus claudit ora prophetarum propter peccata populi. Item philosophus: Magnificentior est sermo in tenui panno et grabato cum pallida facie factus . Nos autem tumentibus et rubentibus buccis predicamus uerbum Dei, et idcirco contemnitur. Item: Legitur in uitis Patrum ; Eremite quidam cum  secularibus quibusdam accesserunt ad Felicem abbatem, petentes ab eo sermonem fieri; qui nichil respondit illis. Illi iterum pulsauerunt, et iterum obticuit. Tertio pulsauerunt, et respondit: Quia non est sermo hodie. Sermo enim non est, nisi ei respondeant uita loquentis, et meritum audientis. Ad minus enim exigit uite sanctitatem loquentis, ut scilicet precedat quasi fundamentum. Item: Tractantes  uerbum Dei sine fundamento sanctitatis et uite, similes sunt Sodomitis pulsantibus ad ostium Loth, et intrare uolentibus ut turpia agerent, sed percussi aorasia ostium inuenire non ualuerunt . Sic et querentes gloriam, questum, et huiusmodi in sacra Scriptura, ex ea populare artificium faciendo,  cecati curiositate et peccatis aliis, non permittuntur intrare. Item: Si Marie Magdalene feruenti in dilectione prohibitum est a Domino ne tangeret pedes eius, quia nondum ascenderat ad Patrem in corde suo , quanto magis prohiberi deberemus a tactu horum pedum, scilicet sacre Scripture, qui minus diligimus, quorum etiam uita criminibus deturpata Domino fetet! Item Iob : »Spes hypocrite peribit, 15 et non placebit ei uecordia sua.« Gregorius super hunc locum ait de Origene: Quia hic est qui facit quod loquitur, et quod loquitur facit. Hypocrita enim est qui aliud loquitur, aliud facit. Hypocrite quidem proferunt uerbum, sed non accendunt auditores ad supernum desiderium.



CAPUT uII. De commendatione sacri eloquii.


uerbum quod de frigido pectore erumpit non inflammat, quia, qui non ardet non accendit. Item: »Ignitum eloquium tuum uehementer ;« igne scilicet caritatis conditum, et ex caritate prolatum, ut ignis ignem loquatur. Item: Ad hoc in missione Spiritus sancti, idem super capita apostolorum in igneis linguis apparuit , ut igniti feruentiore dilectione, ignita eloquia et omnibus linguis proferrent. Item: »Ignem ueni mittere in terram, et quid uolo nisi ut ardeat?« . Item: Basilio magno predicante uidebatur audientibus quod lingua ignea egrederetur ab ore eius;  ex igne enim caritatis loquebatur. Item: Predicante Sebastiano, Ze uxor Nicostrati ad illum ait: »uideo ante te angelum Domini tenentem tibi librum apertum, de quo procedit uniuersa tua predicatio.« Item Apostolus: »Os meum patet ad uos, o Corinthii, quia dilatatum est« caritate »cor meum .« Aliter non patet in predicatione, sed ea habita ait Dominus: »Dilata os tuum, et ego adimplebo illud .« Item Dauid: »Dilatatum est cor meum, et exsultauit lingua mea,« etc.  Item Ezechieli, ait Dominus: »Fili hominis, comede uolumen istud ,« in quo erat scriptum Lamentatio, Carmen et ue. Carmen iustificatorum, Lamentatio impenitentium, ue damnatorum siue reproborum. De premio enim  patrie, penitentia et pena gehenne debet esse tantum predicatio. »Et comedi illud: et factum est in ore meo quasi mel dulce .« Dulciter et suauissime uerbum Dei ore predicat, qui eum in corde suauissime diligit; inutiliter autem et acerbe eum predicat lingua cul obuiat et contradicit conscientia. Item: »Peccatori dixit Deus: Quare tu enarras iustitias meas?«  Cum tu opere non impleas, quare sermone communi aliquid de maiestate mea, ad populum, scilicet profers? »Et quare assumis testamentum meum ,« id est, cum sis indeuotus presumis illud »per os tuum «  pollutum aliis predicare? Quasi, nec sancta uerba os tuum presumat docere. Et dicit Cassiodorus super  hunc locum: Prohibet Deus ne lingua presumat predicare publice cui obuiat conscientia praua; non tamen interdicitur laus conuersis ad penitentiam; sed uide ne cantes bene et uiuas male. Item Apostolus: »Castigo corpus meum et in seruitutem redigo, ne forte, cum aliis predicauerim, ipse reprobus efficiar .« Non ait: Ne cum aliis legerim, priuate scilicet. Non igitur 16 immisceant se scelerati diuinis sermonibus. Item: Ad hoc in ueteri Testamento erat labium eneum in introitu tabernaculi, ubi sacerdotes lauabant manus ingressuri tabernaculum et egressuri . Unde: »Mundamini qui fertis uasa Domini .« Item: In eodem labio erant specula, in quibus ingressuri  et egressuri tabernaculum, uiderent si quid macule in se esset ad purgandum. M. Ad hoc solummodo.

Nota quod est predicatio questuosa , alia uana et superba gloriam querens, alia curiosa et stulta, alia subdola et heretica, alia contumeliosa et scandalis plena, cum is scilicet predicat, cuius uita despicitur, et iste due nequaquam tolerantur. Alia officiosa, ut cum quis de officio predicat; alia caritatiua, ut cum quis, priuatus scilicet, ex caritate et non de officio predicat. Peccator autem occultus, et non prelatus, bene predicare potest; prelatus autem peccator, etiam occultus criminaliter peccabit, si predicauerit: quod probat Hieronymus   his uerbis talem alloquens sic: Non omnes episcopi sunt episcopi. Qui enim in officio male uiuis, utquid locum et terram alterius occupas? Caue ne predicatio et debita populo oratio, ei pro peccato tuo subtrahas, et tu cum plebe eternaliter puniaris. Qui enim suis premitur, aliena non diluit. »Talis enim commune opus impedit, et ideo mortaliter peccat .« Sed nec de officio debet predicare impenitens et existens in proposito peccandi, quia contra officium uenit, et illud exsequendo mortaliter peccat: quanto magis cuius uita est scandalis plena? Item: Nisi fueris imitator Samsonis, non extrahes fauum de ore leonis . Item, Ieremie  inquit Deus: »Priusquam te formarem in utero, noui te, et antequam  exires de uulua sanctificaui te, et prophetam in gentibus dedi te. Et dixit Ieremias: A, a, a, Domine Deus, ecce nescio loqui, quia puer ego sum;« id est. A. b. c. darius, in uita scilicet, in scientia, in facundia. Item II ad Timotheum II: »Tu ergo, fili, que a me audisti, et per multos testes, hec commenda fidelibus hominibus; qui idonei erunt et alios docere.« Idonei, uita, scientia, facundia. Hoc enim tertio opus est  ut duobus primis; alioquin quantum quis prodest exemplo, tantum nocet silentio. Item in eadem: »Sollicite autem cura teipsum probabilem exhibere;« primo »operarium inconfusibilem,« et post, »recte tractantem uerbum ueritatis .« Item Dominus in Euangelio: »Quis putas est fidelis seruus  et prudens, quem constituit Dominus super familiam suam, ut det illi in tempore tritici mensuram?«  Inde sciens que, quibus, qualia et quando sunt apponenda. Item philosophus : Nihil adeo nos philosophos infestat, quam quod nobis obiicitur, nos uerba, non opera tractare, uocamurque a mouentibus facetias: Animalia glebe [f. glorie]. Item: Sanctus Gedeon pugnaturus contra Madianitas, fractis lagunculis et accensis luminibus siue lucernis, insonuit tubis, et territi sunt Madianite et confecti . Item: Preceptum est a Domino Isaie  et Ieremie , quod non nisi prius succincti lumbos et renes predicarent. Item: Filii Isrel  obsidentes Iericho , septies 17 eam circuierunt, et in septimo circuitu tubis insonuerunt, et corruerunt muri Iericho. Iericho defectus interpretatur. Predicaturus itaque primo omnes defectus suos cum mundo, qui in defectu est, circumeat, et in septimo circuitu, id est cum plene et perfecte, in perfecta circuitione scilicet, corruent uitia mundialium hominum quibus predicabit. Item: »Circuiui et immolaui in tabernaculo eius hostiam uociferationis,« etc. 



CAPUT uIII. De curiosa predicatione, et contra eam.

Philosopus : O tu lector, disputator, similiter et predicator, qui bonum et honestatem uite queris, ne exspectes magnificas  uoces ab istis circulatoribus et uenatoribus uerborum, qui flosculis et coloribus adulterantibus uerbum Dei, furtiuisque translationibus et similitudinibus, improbisque orationibus potius delectabilibus, et pruritum auribus generantibus, quam utilibus utuntur. Talis predicator, nonne me magis iuuare poterit, quam nauseabundus nauis gubernator, qui uix stare potest attonitus et uomitans non se, nec alios regere ualens? Non minori cura debet regi uita humana in hoc mundo, quam nauis in mari.

Sed, inquies, hec sequi et attendenda esse dicit Aristoteles, Socrates, Plato, Philo, et alii. Ne cures de dictis eorum in talibus, sed potius, ut bene uiuas, fac que loqueris. Item: Exemplo abbatis Willelmi Clareuallensis, qui sermonem noluit texere, sed potius  de negotiis et gerendis in monasterio tractare, inquiens huiusmodi sermonem tantum pruritum aurium generare, licet multum rogatus et in pluribus capitulis, ut predicaret. Item: Qui hec precipit: »Nolite solliciti esse de crastino ;« simililiter et hoc: »Nolite cogitare qualiter, uel quid loquamini .« Qui ergo cogitat qualiter uel quid loquatur, obuiat et euacuat preceptum Domini, quia furiose studens, pluteum cedit, et sermo huius demorsos sapit ungues. Cuius si uita predicaret, et lingua sine labore et sermone premeditato. Tali enim »dabitur in illa hora quid loquatur .« In Actibus apostolorum  Lucas, redarguens curiosos predicatores et auditores, ait: »Athenienses omnes aduene et hospites  ad nichil aliud uacabant, nisi aut dicere, aut audire aliquid noui;« non ut crederent uel facerent illud, sed ut admirarentur. Item Apostolus: »Non ueni ad uos in sapientia uerbi, non in doctis humane sapientie uerbis ,« sed in simplicitate sermonis, »ne euacuetur crux Christi ;« ut cum ueritas pateat, non requiritur ornatus uerborum, ut uerbis potius fiat fides, quam ueritate passionis, que, ut gesta est, et ita simplici sermone narranda est, ne quod credimus attribuatur humane sapientie potius uerbis quam ueritati et gratie, et ita »euacuetur crux Christi.« ueritas autem angulos non querit, quia sibi sufficit. Non ita est de celesti philosophia ut de humana, 18 que meretrix improba sibi non sufficit, nisi coloribus  adulterinis et stibio Iezabel coloretur et depingatur , scilicet flosculis et phaleris uerborum, ut potius appareat quam existat sapientia. Item Hieronymus : »Amicus amicum non debet inescare, sed apponere potius quod prosit, quam quod delectet.« Item philosophus : Iubeo te non esse anxium circa compositionem et curam sermonis; a tali enim non exspectes solidum et integrum uerbum. Cuiuscunque enim uideris orationem curatam, concinnam, politam, et circumtonsam et similiter cadentem; scito quod is animus pusillis deditus est et fractus. Animus uero magnus remissius quidem loquitur, utens scilicet propriis uerbis, sed sincerius  et securius. uides hos iuuenes capite complutos, barba nitidos, et de capsula totos? Hi offendentes in syllaba, sepe cadunt a tota oratione, ut aliena mouentes risum cum cornicula ablatis ei pennis mutuatis a singulis auibus. Tales uerbum Domini solidum perdunt, in arca habentes panem firmatum non in corde; panem perditum faciunt et conficiunt uariis modis, ut non proprium saporem, sed alienum et adulterinum sapiat.

Item, Hieronymus, ostendens qualiter debeat fidelis et prudens predicator predicare, ait in epistola ad Iulianum consolatoria super morte filiarum eius: »Itaque non scribentis diligentia, sed dictantis temeritate longum ad te silentium rumpo, offerens tibi nudam officii uoluntatem et temporalem; et pro  temporalibus et in temporalibus afferens consolationem.« Extemporalis est epistola absque ordine sensuum, sine lenocinio et compositione uerborum, ut per totum, in illa, nil de oratore inuenias uel reperias, sed in procinctu effusam putes, et abire cupienti ingestum uiaticum. Loquitur diuina Scriptura uiua uoce simplicia et utilia: »Musica in luctu intempestiua narratio .« Unde nos leporem artis rhetorice contemnentes, et puerilis atque plausibilis eloquii uenustatem, ad sancta rum Scripturarum grauitatem confugimus, ubi uulnerum uera medicina est, ubi dolorum certa remedia; in quibus recipit unicum filium mater in feretro, ubi turbe dicitur circumstanti: Non est mortua puella, sed dormit ;« ubi triduanus mortuus et fetens ad  uocem inclamantis Domini, ligatus adhuc institis egreditur et erumpit . M. Talis ergo debet esse predicatio, quia talis est Scriptura, ut predicti mortui in peccatis ad ipsam et per ipsam suscitentur, et ut ipsa uirtutes operetur, et curet infirmos potius quam delectet curiosos. Item idem: Predicator sapiens testimonio sapientis omnes suas et omnium auditorum imposturas et circumstantias debet attendere, ne in uno sermone decurrat, sed multiplici etiam, ut pro aduertentibus mutet et formet sermonem, subtrahat et addat, si necesse fuerit, secundum competentiam singulorum. Utens enim unico et firmato sermone ad omnia uitia curanda similis est medico danti unam pillulam ad omnem morbum. Similis est etiam oratori scienti unicum  genus cause et quedam communia ad perorandum, quibus utitur in omni causa et in omni negotio. Item: Similis est iste patrifamilias 19 domus hospiti suo apponenti frigidos et fastiditos et putridos cibos, quibus non nutritur, cui recentia debent apponi. Item: Huiusmodi predicatoribus qui bene inchoant, quia a bono principio, et male mediant et terminant sermonem, sua et ornata sequentes uerba a principio remota. Talibus potest obiici illud peticum:

   . . . . . . . . . . Amphora cepit
Institui, currente rota cur urceus exit? 
Et iterum:

   . . . . . . . . . Fortasse cupressum
 Scis simulare. 
Et item:

Purpureus late qui splendeat unus et alter
Assuitur pannus. 
Et item:

   . . . . . . . . . At illi dextra iacebat
Bellua. 
Incipiunt enim isti predicatores sic: »In principio erat uerbum .« Deinde dicunt: uerbo quot accidunt? Et lectos et caminos predicant et allegorizant. Item: Athenienses Apostolo loquenti seria aiunt: »Frater, si qua habes uerba exhortationis, dicas nobis .« Qui etiam confexens  sermonem in Epheso  in recessu suo, paucis uerbis locutus est. Sic et Athenis, in quibus tamen omnia necessaria anime Christiane reperiuntur, tum prelatorum ad prelationem et regimen, tum subiectorum ad humilitatem consequendam. Item Hieronymus in supradicta epistola: uiuit Dominus, uiuit sermo eius, uiuida sunt uerba eius, quibus restituetur tibi filius, eo attestante qui ait: »Qui credit in me, etiamsi mortuus fuerit, uiuet .« An contristaris et ignoras de dormientibus, »sicut et ceteri qui spem non habent?«  Absit! Quia, »si credis quod iehsu mortuus est et resurrexit, ita credimus,« etc.  Ad hanc et per hanc uocem, mortem, quam pro morte et dolore filii contraxeras a corde tuo  expellam, nunc reuiuiscas et consolationem recipias. Item: »uiuus est sermo Dei et efficax, et penetrabilior omni gladio ancipiti, pertingens et penetrans usque ad diuisionem anime et spiritus, compagum quoque ac medullarum, nec non et cordis cogitationum discretor .«



CAPUT IX. De humilitate predicationis.

Philosophus : Talis debet esse oratio sapientis, qualis et uita eius, non polita, non fucata, non plausibilis mouens homines ad risum, et ad huiusmodi, sed tantum sensus sine ornatibus uerborum explicans simplici sermone. 20 Item : Cur cor tuum in uerbo curato et non uero capit oblectamentum? Cur auris pruritum?  Urendus es, secandus es. Urendus es in corde, secandus in aure, ut talia a te seces et auferas, ne talia uolutet cor tuum et auscultet auris tua. Periculosa enim sunt, etsi delectabilia. Item idem: Ars de celestibus pure traditur, alie uero artes ad ingenii exercitium sunt; hec autem in negotium animarum. Non querit egrotus eloquentem medicum et formosum, compositum; sed prudentem, curare scientem, beneuolum et compositum in sermone humili, et habitu mediocri, et statura breui, ne in magna presumat. Sic et nauis non formosum gubernatorem, sed regere scientem querit. Item, Hieronymus ad humilitatem sacre Scripture inuitans, ait: Hic est ille rusticanus uomer,  quo occidit Samgar sexcentos Philistheos ; et tu tot uitia et demones, si rusticano et humili sermone predices, occides. Hoc enim gladio interficiuntur potius quam gladio Ciceronis Hec est mandibula asini super quam sedit Dominus, qua Samson interfecit mille Philistheos . Hoc est receptorium lactis, a quo Dauid limpidissimos quinque lapides elicuit, quibus percussit et prostrauit Goliam . Claros dico lapides et naturales, non fucatos, non subornatos. Subornatus enim sermo suspectus est, sicut et iudex subornatus, uel testis uel aduocatus. Et nos ergo declinantes ampullosa uerba, et potius officiosa quam utilia, ut pauperes et exsules, humilia sectemur, peta nos ad hoc inuitante, qui ait:

 Telephus et Peleus cum pauper et exsut uterque,
Proiicit ampullas et sesquipedalia uerba. 
Item: Non assimilemur ei, qui se tragico defendit hiatu. Item:

Quid feret hic dignum tanto promissor hiatu?
Ut ridentibus arrident, ita flentibus adsunt
Humani uultus, Si uis me flere, dolendum est
Primum ipsi tibi, tunc tua me infortunia ledent, 
et mouebunt. Item: Ne desperes, quia:

Sunt uerba et uoces quibus hunc lenire dolorem
Possis, et in parte tantum deponere morbum.
Sic inquit philosophus amico desolato. Etiam tu predicator dicas:

Sunt uerba et uoces quibus hunc lenire dolorem
 Possis, et ex toto tantum deponere morbum. 
Item: Hec sunt uerba infantilia designata per saliuas defluentes per barbam Dauid , et ideo uirilia, quia: »Quod stultum est Dei, sapientius est omnibus hominibus .« Item Gregorius: De frabrica sermo ueritatis non exit, sed de natura. Et Hieronymus: Qui ad inscrutabilia et secreta Dei non penetrat, et quod patet, et quod non patet, in eloquio diuini sermonis humili et recte uiuenti patent.

21 Hucusque exercitii lectionis, disputationis, et predicationis semina et fundamenta iecimus, quibus cuncta que uiderit ad eamdem materiam pertinentia diligens lector poterit adiicere. Hoc unum tamen  moneo, ut utilia tantum et sufficientia apponat. Alioquin, sicut Salomon testatur: »Faciendorum librorum non erit numerus .« Et Ioannes in Apocalypsi : »Ad hoc, inquit, nichil adiicies.« Et in Legenda beati Martini legitur, quod cui ad informationem uite pauca sanctorum exempla non sufficiunt, multa non proderunt.



CAPUT X. De suggillatione superbie.

Omnia predicta ad duo faciunt, scilicet, ut sciamus »declinare a malo, et facere bonum .« Et, quia non potest uitari malum nisi cognitum prius, a suggillatione superbie (que attestante beato Augustino  inchoandum est. Hac quicunque caret, mundus est, quia hoc peccatum est ultimum redeuntibus ad Deum, quod recedentibus primum fuit. De qua Hieronymus ait: Superbia ratione celestis, celestes appetit mentes, et ad proprios reuolans ortus, apponit gloriam et puritatem hominum irrumpere, que de gloria et puritate angelorum erupit; ut quos inuenit participes nature, faciat consortes ruine. Constructo enim spirituali edificio iusti, et rite omnibus perfectis, innascitur ei et subrepit sepe superbia, pro excellentia operum et uirtutum quas habet. Unde efficitur talis, ut iam cum Phariseo loquatur attollente oculos in celum, et dicente: »Non sum sicut ceteri hominum, ieiuno bis in Sabbato,  , etc.,« cum Publicanus et humilis econtra statuerit declinare oculos in terram percutiens pectus suum, et dicens: »Deus, propitius esto mihi peccatori .« Item Hieronymus : Hec est que angelum de sublimi ordine et gloria angelorum deiecit in erem caliginosum deputatum ei in carcerem usque in diem iudicii. Hec est que primum hominem de paradiso celesti deiecit in mundum, »et in lacum miserie, et in lutum fecis .« Hec est que populo Iudaico elato, quia »non fecit taliter omni nationi ,« populum gentium prius non reputatum stillam situle ,« pretulit, sicque »caput uersum est in caudam, et cauda in caput .«  Item Dauid: »Preuaricantes reputaui omnes peccatores terre .« Sunt enim peccatores celi, et peccatores terre. Peccatores uero celi, sunt sicut ille qui dixit: »Ponam in celo solium meum, et ero similis Altissimo ;« et sicut ille qui dixit: »Peccaui in celum et coram te ;« et hi, de quibus dicitur: »Posuerunt in celum os suum ;« et quicunque celi incole relinquunt celum: quales sunt, qui gratiam, quam infundente Spiritu sancto acceperant, minuunt.

Peccatores autem terre dicuntur, qui terrenis inuoluuntur delictis, ut libido, 22 gastrimargia, et huiusmodi. Item Dauid: »Dominus iustus concidet ceruices peccatorum ,« id est  ceruicosos et superbos peccatores conteret. Non ait: Pedem uagum ad mala, non manum noxiam, non oculum lasciuum, uel quecunque membra, quibus itur ad malum, sed ceruicem; quia nichil adeo Deo displicet sicut ceruix erecta post peccatum. Item idem: »Si mei non fuerint dominati, tunc immaculatus ero, et emundabor a delicto maximo ;« id est superbia. Nihil enim grauius est quam »apostatare a Deo ,« quod facit superbia. Item idem: »Non ueniat mihi pes superbie, et manus peccatoris non moueat me .« Pes superbie, id est superba affectio; et ita manus peccatoris, cuiusque scilicet suggerentis mihi ut peccem, non me mouere poterit. Rectus ordo. Radix enim peccati superbia, per quam ad alia peccata  proceditur. Hoc est quod dicitur in alio psalmo: »Ab occultis meis munda me, et ab alienis parce seruo tuo; si mei non fuerint dominati, tunc immaculatus ero .« Item Hieronymus: Superbia sputo comparatur. Non enim sufficit superbis quod Deum offendunt, nisi et in faciem eius conspuant. Eriguntur enim et impingunt se in ipsum, quia cum aliis uitiis recedunt a Deo. Unde: »Maledicti qui fornicantur abs te ;« isti incurrunt et ingrassantur in eum. Item: Superbia incepit ab iniuria Dei, ideoque Deus hoc uitium super omnia uitia detestans, ait: Mihi reseruetur hic hostis meus, cum eo mihi est congressio. Unde dicitur: »Superbis Deus resistit ,« etc.:

 . . . . . . . . . Frangit Deus omne superbum. 

Non dicitur libidinosis, gastrimargis resistere, que tamen uitia abominatur, sed non adeo, ut superbiam. Item idem: Superbia cornuta depingitur. Duo enim habet cornua: unum contra dilectionem Dei, alterum contra dilectionem proximi. Contra cornua, humilitatis, scilicet dilectionis Dei et dilectionis proximi. Unde precipue hoc uitium Deum impugnat. De his cornibus ait Dauid: »Exaltabuntur cornua iusti, et omnia cornua peccatorum confringam .« Item Hieronymus : Nihil est quod ab ineunte etate horruerim, sicut monstrum superbie, sicut ceruicem erectam, sicut oculos sublimes, sicut supercilium graue, sicut contumeliosam  humilitatem. Item Dauid: »Domine Deus meus, si feci istud ;« quasi peccatum superbie ignominiosum, quod nominare etiam horrendum est, cum Domino maxime aduersetur. Item Ecclesiasticus : »Odibilis est coram Deo et hominibus superbia, et exsecrabilis omnis iniquitas gentium.« Item:»Arrogans et superbus odibilis est in ciuitate.« Super omnia uitia detestatur superbiam sacra Scriptura. Unde et Psalmista fere in omni psalmo conqueritur de illa, ut ibi: »Multiplicata est super me iniquitas superborum .« Et ibi: »Superbi inique agebant usquequaque,« uel, »usque ualde ,« quia alios peccantes peccando excedunt. uel, »usquequaque,«  usque ad peccati consummationem. Omnis enim peccati consummatio est superbia. Unde non restat grauius et ulterius peccare quam per superbiam. Item: »Coagulatum est sicut lac cor eorum ,« id est superborum. Sicut enim lac coagulo et fermento constringitur 23 et indurescit, sic et fermento superbie lac superborum constringitur, ne dilectio eorum extendatur usque ad proximum et inimicum, ad quem deberet extendi, ergo nec ad Deum. Item Gregorius : Sicut humilitas omnia uitia eneruat, omnes quoque uirtutes colligit et roborat, sic et superbia omnes uirtutes destruit et dissipat, omniaque uitia coaceruat et consolidat. Item: In porta religionis Christiane sub attestatione profitetur catechizandus  quod abrenuntiat diabolo, ut principi et auctori omnium malorum, et omnibus operibus eius, et precipue pompis eius, que difficilius cauentur, et nonnisi cum maxima cautela. Opera enim eius, que consistunt in illicitis, manifestius patent, et ideo facilius cauentur. Pompe uero in licitis, et in usu licitorum, que accedente superbia fiunt illicita; ut in superfluitate et apparatu uestium pretioso, in sellis deauratis, et in calcaribus, et frenis, ubi magis relucet et nitet aurum, quam in altaribus. Sed nonne in usu temporalium distincta est meta, certusque modus et limites, quos non licet excedere sine peccato? Nonne natura hec distinxit? Nonne et sancti, ut Apostolus: »Habentes uestimenta et  alimenta his contenti sunt?«  Nunquid aliquis sic se pascendo et uestiendo, sicut hodie fit, in primitiua. Ecclesia peccaret mortaliter? Nunquid non corriperetur super huiusmodi? et si tunc fuerit peccatum mortale, quomodo desiit esse peccatum?

Sed obiicies: Quia uiuendum est cuilibet pro modulo sue persone, et secundum mores bonos, et consuetudines illorum, inter quos uiuitur, ita ut his occasione mouende concupiscentie non studeant, nec in se, nec aliis; sed quousque protendetur hec consuetudo? Nunquid non poterit usque ad superfluitatem porrigi? Sed quis sciolus est consuetudinis illius honeste licite, et limitate, de qua dicitur et intelligenda est auctoritas, cum singulis  diebus consuetudinibus pristinis aliquid adiiciatur, tum scilicet consuetudini uestiendi se, tum aliis? Item: Quantum sit monstruni superbie ostendit ortus eius. Oritur enim quandoque a dono fortune, et hoc multiplici: ut a diuitiis, quia »Abundantia panis, et superbia uite causa fuit peccati Sodomorum.« Item: »Adipem suum concluserunt, os eorum locutum est superbiam .« Item: uide quid faciat otium et cibus alienus: »In labore hominum non sunt,« etc.  »Prodiit quasi ex adipe iniquitas eorum .«

Ab habitu etiam exteriori et interiori procedit quandoque superbia, ut est uestitus, uictus, equorum, familie, et huiusmodi. Unde Sebastianus:  Nunquam hic Christianus fuit, quia saporum lautitiam dilexit. Ita et philosophus  uectus in uehiculo confracto; ita debilibus asinis et macris trahentibus illud, solo motu uitam testantibus, mulioneque discalceato et fere nudo, illis, quos obuiam habuit, querentibus, si eius esset uehiculum, respondit: Non, sed alienum sibi commodatum. Rediens autem ad humilitatem et cor suum, ait: Quid feci modicitatem meam negans, quasi superbe et male excusans? 24 Qui enim sordido erubescit, nonnunquam pretioso gloriabitur. Quandoque a dono nature oritur superbia, ut scientie, ingenii, memorie, industrie, uocis delectabilis, rationis et huiusmodi. Unde Benedictus  Rome timens monstrum superbie  cum ingenio et scientia superare se uideret cetaneos suos adolescentes, »recessit a studio prudenter nescius, et sapienter indoctus.« Apostolus etiam ait: »Scientia inflat, caritas edificat .« Et Augustinus Hieronymo scribens: Malo ut cesset scientia ista, que inflat, quam pereat que edificat, scilicet caritas. A generis etiam nobilitate oritur superbia. Sed tolle Annibalem tuum, precor; miserum enim est aliorum incumbere fame. Quis fructus generis, si coram lepidis male uiuitur?

Nobilitas animi sola est atque unica uirtus.
Dic mihi, Teucrorum proles, animalia muta,
. . Quis generosa putet nisi fortia? Sed tu
Nil nisi Cecropides truncoque simillimus Herme.
A pulchritudine etiam oritur superbia. Unde:

 Fastus inest pulchris, sequiturque superbia formam. 
Quandoque a dono gratie oritur. Unde Hieronymus (S. HIERON. t. II, epist. 93: Sub cinere et cilicio, sub ieiunio in tunica et manica folliculata, sepe latet magna superbia; quia:

Cum bene pugnaris, cum cuncta subacta putaris,
Que plus infestat, uincenda superbia restat. 
Item: »Multiplicata est super me iniquitas superborum .« Quibus non profuit quod humana natura, post delictum primi hominis, humiliata est et quod passa, et quod multipliciter afflicta , ergo superbis nec mors Christi, nec crux, nec lancea, nec claui, nec huiusmodi  prosunt, cum humilitati obuient, imo destruere nitantur, uelintque eam non esse, et ita Christum nec Deum, nec hominem esse. Item: Quia a bonis et donis fortune, ut a diuitiis, oritur superbia, precipit Apostolus, in I ad Tim. cap. uI: »Diuitibus huius seculi non sublime sapere, nec sperare in incerto diuitiarum,« que modo adueniunt, modo recedunt. Item, a potentatibus et dignitatibus, uel habitis, uel concupitis, ut in illis quis superbiat, oritur superbia. Unde beata uirgo: »Deposuit potentes de sede,« id est superbos; »et exaltauit humiles .«---»Potentes potenter tormenta patientur .«---»Retribuet enim Dominus abundanter facientibus superbiam .«  Item: Non expauit Apostolus diuitias ,« sed morbum earum, id est superbiam uel cupiditatem, que duo uitia semper adiuncta sunt, sicut testatur Beda super Ecclesiasticum. Item, sic erat Sapientia: »Diuitias et paupertates, Domine, ne dederis mihi,« paupertatem, »ne« aliena »furer« ex inopia; diuitias, »ne dicam, Quis Dominus est?«  Item Hieronymus: »Suauis Dominus uniuersis ,« tamen monstrum et stercus superbie sordibus et aliis malis, sed uenialibus, curat et expellit. Hec »Stercora sunt boum lapidantia ,« ceteris uitiis non ita uilia apponuntur emplastra. Unde Deuter. 25 cap. uII: »Deuorabis septem populos et consumes,«  qui sunt in terra ad quam ibis, sed »paulatim et per partes, quia non poteris eos delere simul, ne forte multiplicentur contra te bestie terre. uide ne de bestiis oriantur ursi et leones, et deuorent te. Sunt enim uitia quedam nobis tributaria, quibus maiora cauentur; de quibus dici potest

. . . . . . . Aliquisque malo fuit usus in illo.
Sic et Paulus curatus est a superbia malo scilicet tributario. Unde: »Ne magnitudo reuelationum extollat me, datus est mihi stimulus carnis mee angelus Satane,« etc.  Si subtilius etiam consideres, animaduertes uitium superbie sordidissimum sordidissimo, et mortale mortali emplastro sepe curari. Unde: »Multiplicate sum infirmitates eorum, postea accelerauerunt,« etc.   Item: »Satanas Satanam expellit, etc.«  Item: »uenies in Babylonem, et ibi curaberis .« Item: »Priusquam humiliarer ego deliqui .«

Sepe etiam hoc monstrum quadam bona simulatione et contemptu curatur. Unde Gregorius de quodam eremita rogato a quodam ciue, cui opuscula sua uendebat, ut domum eius intraret filioque eius egrotanti manus imponeret. Qui cum accederet ad ciuitatem, uidens ciues et pompam uenire sibi obuios; horripiliones et quedam preambula, et preludia superbie in se sensit pro honore sibi exhibito; qui et ne superbia oriretur, exspoliauit se, et proiecit in flumen: quem ciues, quasi furiosum contempserunt. Ille uero relictis  semicinctiis suis, nudus, in cellulam suam rediit. Sic se magister Lantfrancus  curauit a superbia, breuiando scilicet producendas, et producendo corripiendas syllabas. Qui tamen ita subtiliter et acute postea in Turonensi concilio contra Berengarianam heresim disputauit. De talibus dici potest:

Est ubi contemptus nimius iuuat.
Stultitiam simulare loco prudentia summa est. 
Item, Hieronymus: »Superbia est mons positus inter nos et solem, qui non permittit nos uidere solem iustitie.« Item: »Hec est sartago posita inter nos et Ierusalem, ne ipsam uideamus .« Hec est nubes interposita de qua dicitur:  »Opposuisti nubem ne transeat oratio .« Item: »Domine, non est exaltatum cor meum .« Est enim superbia cordis, oris, totius corporis et operis. Superbia sibi omnia membra corporis uindicat, sibique seruire cogit, et tunc primo sibi ipsi consonat et concordat. De superbia cordis que intoxicat et pullulare facit, ut radix, alias species superbie, ait Dauid: »Domine, non est exaltatum cor meum.« Os autem hominis duplex est, scilicet os faciei, et uultus.

Os homini sublime dedit. 
Et frons domicilium est, et signum uerecunde humilitatis, uel impudentis elationis. De hoc ore ait  peta:

Quas gerit ore minas, quanto premit omnia fastu? 
In hoc ore multiplex superbia: ut superbia elate naris. Unde Isaias: »Attende 26 tibi ab homine, qui spiritum habet in naribus .« Superbia etiam oculorum. Unde: »Oculos sublimes ,« et Propheta: »Neque elati sunt oculi mei .« Et Iob uel Sapientia: »Extollentiam oculorum meorum ne dederis mihi .« Et ceruix etiam erecta. Unde: »Dominus concidet ceruices peccatorum .« Unde etiam Cassiodorus senator loquens de adolescente Iuliano Apostata: »Non est sperandum de eo cui in iuuentute sunt hec: Ceruix inflexibilis, oculi uagi et  discurrentes, nares minaces et iniurias spirantes, humeri iactantes, schemata ridentia.« Est etiam os lingue superbe. Unde: »Disperdat Dominus uniuersa labia dolosa, et linguam magniloquam .« Item: »Posuerunt in celum os suum et lingua eorum transiuit in terra « Lingua etiam superba quandoque uindicat sibi omnia membra, quasi ea cogat loqui et sibi seruire. Unde:

Cum pes, cumque manus, cum cetera membra loquantur,
Inferius guttur qua ratione tacet?
Est etiam superbia totius corporis . Quidam enim staturam  pedibus adiuuant, et suram super suram ponunt, uentrose incedunt, mole corporis et gastrimargia eos non cogente ad hoc. Quidam uero pectorose quasi arcuati:

Et multum referunt de Mecenate supino, 
Quidam manibus in omnem partem se extendunt. Unde:

uentilat estiuum digitis sudantibus aurum. 
Quidam erecto et extento collo, et quasi affixo palo incedunt. Unde Isaias: »Eleuate sunt filie Isrel, et ambulauerunt collo extento .« De superbia operis, ait Dauid: »Non habitabit in medio domus mee, qui facit superbiam « Item:  »Retribuet Dominus abundanter facientibus superbiam .« Item: »Non ambulaui in magnis neque in mirabilibus super me,« etc.  Singula uitia, singula membra possident, in quibus domicilia habent; sed hoc uitium in omni fere membro dominatur. Propter has plures species superbie, ait Propheta pluraliter: »Leua manus tuas in superbias eorum, qui maligna loquuntur super me .« Hoc etiam uitium adeo pestiferum est et dominans quod dominium et regnum alterius uitii sibi uindicat. Unde philosophus : uideo, inquit, unicam siluam pluribus elephantis sufficere, tauros torosos, et unico agro contentos esse. Quid est igitur quod homo, minor  his, pascitur terra, celo et mari? num propter famis quantitatem, qua cetera animalia uincat, uel ob ingluuiem exsaturandam? Minime. Non enim usus uentris est in pretio, sed ambitio. Item in Iu Reg. »uerumtamen excelsa non abstulit.« Item: »Superbis Deus resistit .« »Frangit Deus omne superbum .« De talibus enim cito ulciscitur, alios exspectat magis ad penitentiam. Item, hoc uitium redarguens Apostolus ait: »Non incompositos ;« nec in incessu, nec in habitu exteriori scilicet, uel interiori: quia incompositio corporis signum est interioris incompositionis. Item, Ecclesiast. XXXu. Item Iob. Xu: »Tetendit enim manum suam contra 27 Deum,« etc. Item, et sicut gigantes steterunt  contra me superbi. Item: »Hi sunt gigantes edificantes turrim Babel contra Dominum, ut ascendant in celum .« Item: »Isti cum diabolo dicunt: Ascendam in celum, etc.«  Item, Iob XuIII: »Deuoret pulchritudinem et brachia eius primogenita mors,« id est superbia, que inter uitia prius in celestibus nata, primam creaturam Dei, id est angelum occidit. Item, Cassiodorus : Non est tertia origo peccati preter occultum, quo cecidit diabolus, et alienum, quo homo seductus est, et consuetudo fecit suum. Unde dictum est in Psalmo: »Et emundabor a delicto maximo ,« id est a delicto superbie, quod uere est maximum. Non enim est maius peccatum quam »apostatare a Deo,« quod est uitium superbie hominis  et angeli. »Superbia uero est initium« et causa »omnis peccati ,« id est omnis generis peccati, qua, qui caret, ille uero est immunis ab omni peccato. Unde dicitur in eodem psalmo: »Et erunt ut complaceant eloquia oris mei,« etc.  Eloquia enim oris mei erunt talia, »ut complaceant in conspectu tuo semper ,« non hominum. Si autem non mundus a superbia fuero, eloquia mea non complacebunt in conspectu tuo. Si uero mundus fuero, non solum eloquia, sed, et »meditatio cordis mei « erit talis, non ut placeat hominibus, sed tibi, qui intus uides, et conscientiam hominum inspicis.



CAPUT XI. Contra inuidiam.

 Inuidie mater est superbia: et utinam bene suffocata matre et contrita, suffocaretur et contereretur filia! Per superbiam cecidit primus angelus, de angelo factus Satan, quam retinuit in effectum, et forte in affectum, inuidiam autem etiam in effectum, et in affectum. Huius inuidia mors intrauit in mundum . Quia enim diabolus inuidit in homine quod perdiderat, nisus est ut suggestione sua a bono illo caderet et homo, inquiens in serpente: »Quacunque die comederitis, eritis sicut dii .« Quam magnum autem sit hoc uitium, patet per radicem eius, scilicet superbiam, et per effectum; parit enim fraternum odium; quod scilicet odium quantum sit, et quam graue, patet ex auctoritatibus  sanctorum, qui dicunt propter illud omnia peccata sunt reddita, etiam dimissa redire et repeti usque ad nouissimum quadrantem; quod maxime est irremediabile, quando habet inuidiam radicem. Nascitur enim quandoque ex contumelia, uel iniuria. Ex contumelia dupliciter; ex contumelia uerbi scilicet occulti, ut detractorii; uel uerbi manifesti et contumeliosi. Ex iniuria dupliciter; ex iniuria damni, uel ex iniuria illata corpori; et tunc hoc uitium, scilicet fraternum odium, remediabile est, quia causam habet 28 impulsiuam. Item: Si pro qualitate meritorum boni inserentur ordinibus angelorum; ergo pro qualitate meritorum mali inserentur ordinibus demonum: ut sicut illi demones in eternum inuidebunt, sic et ipsi mali in eternum  inuidi permaneant. Sic ergo, cum inuidia regnatura sit post mortem, non est uerum quod dicitur a peta:

Pascitur in uiuis liuor, post fata quiescit. 
Ignoro tamen si homines post mortem inuidebunt. Item: Tanta est inuidie malitia, quod etiam ipsa Spiritum sanctum persequitur. Quid enim in bono proximi aliud persequor quam donum Spiritus sancti? Itaque ipsum datorem in dono persequor, et exstinguere conor. Item: Diminuere uel incrustare bonum proximi quid aliud est quam illud Beelzebub principi demonium ascribere? Et ita Dominum datorem boni esse nolumus, cum illud in proximo peruertimus, quasi diabolo illud ascribentes. Item:  Sicut inuidia aggressa est primum Adam , per quam »intrauit mors in mundum ,« ita et aggressa est secundum Adam. Per inuidiam enim crucifixus est Christus a Scribis et Phariseis. Hec est »fera bestia que deuorauit Ioseph ,« , et illum actualem, et Ioseph spiritualem, Christum scilicet. Hic est cetus, qui absorbuit Ionam . In duobus autem consistit inuidia, scilicet in gaudio et dolore. Unde peta:

Insultare malis, rebusque egrescere letis. 
Ibi autem a peta non notatur nisi una causa, ubi alter peta ait:

 Inuidus alterius rebus macrescit opimis. 
Et alia ubi ait:

Semper abest risus nisi quem fecere dolores. 
Utraque in hoc: O dulces uisure polos, sed iterum intrature tenebras. Item Iob : »Stultum interficit superbia, paruulum inuidia.« Item Salomon in Parabolis : Munditia uel »uita cordis est sanitas carnium: putredo ossium inuidia.« Item Isaias : »Concipietis ignem ardoris, et parietis stipulam et spiritus uester consumet, et deuorabit uos.« Unde peta:

Iustius inuidia nichil est,
 que proximum suum protinus consumit auctorem. Item: Sicut signa sua habet superbia, ut non lateat  alia etiam in aliis membris, ita et inuidia signa sua habet. Hec est enim:

Perpetua anxietas, nec mense tempore cessat,
Faucibus ut morbo siccis, et pallentibus, interque molares
Difficili crescente cibo . . . . . .
Deprendas animi tormenta latentis in egro
Corpore: deprendas et gaudia, sumit utrumque
Inde habitum facies. 
Hec etiam:

29 Inter finitimos uetus atque antiqua simultas.
Immortale odium, et nunquam sanabile uulnus. 

 Item: Hec, nata a superbia, mater est proditionis, homicidii et fratricidii. Hac enim exagitatus Cain, fratri ait in doio: »Eamus in campum.« Ubi »cum respiceret Deus ad Abel et ad munera eius, ad Cain autem non respexit, nec ad munera eius,« Cain magis inuidens fratri, eumoccidit, signumque inuidie sue et sceleris accepit a Domino, timorem scilicet mentis, et tremorem capitis. Qui timens ne ob scelus suum interficeretur a Domino, dixit ei Dominus: »Non morieris modo, sed tremulus et uagus eris super terram ,« in penam peccati. Item: Hac exagitatus Ioab Amasam sica interfecit , nec non et Abner, inuidens et timens  quod principatus militie ei auferretur a Dauid, ut eorum  alteruter ei succederet . Item: Hic est spiritus malus, quo permissus Saul exagitari a Domino inuidens Dauid, eo quod prospere ei succederet; eo quod etiam audisset mulierculas in laudem Dauid decantare: »Saul percussit mille, et Dauid decem millia,« coram propsallente et citharizante Dauid al lyram, in pristinum statum mentis perductus est. Sed iterum spiritus malus, permissus a Domino eum exagitare cepit contra Dauid , quia, etsi ad tempus cesset uenenum inuidie, uix exstingui potest, quin iterum pullulet.

Item: Inuidia filia, et mater superbia in unum conspirauere ad ruinam totius mundi. Sicut enim illa a bonis, prosperis et melioribus oritur, ita et hec a bonis naturalibus, et a bonis proximi, et alterius et  melioribus. Unde:

Aurum, et opes, et rura frequens donabit amicus,
Qui uelit ingenio cedere, rarus erit. 
Item: Hec est mater detractionis. uel enim abrogat in toto bona hominis, uel derogat in parte eis incrustando si ex toto delere non potest; et si non alicui nocuisset, exstincta fuisset. Item in Parabolis Salomon detestans inuidiam, ait: »Ne comedas cum homine inuido, et ne desideres cibos eius,« id est morsus, detractiones, corrisiones eius: »Quoniam in similitudinem arioli et coniectoris estimat quod ignorat. Comede et bibe, dicet tibi, et mens eius non est tecum. Cibos, quos comederas, euomes,« per penitentiam,  »et perdes pulchros sermones tuos ,« quibus, ut corrigeretur, eum corripuisti et monuisti. Item: Eo amplius detestabilis est inuidia, quod oritur a bonis nature, sicut et fortune, contradicit enim inuidia scientie, si quis eam naturali ingenio et exercitio sibi comparauerit; quia:

Qui uelit ingenio cedere, rarus erit, etc.
Unde Hieronymus in Prologo Isaie : Non ignoro nos quoque patere morsibus plurimorum, qui stimulante inuidia, quod consequi non ualent, despiciunt, et contemnunt, et incrustant; sed legant prius et postea despiciant, ne uideantur, non ex iudicio, sed ex odii presumptione, ignorata damnare. 30 Item: Si oritur inuidia a donis gratie, contemptus est  uel est sancta imitatio: disce sanctam superbiam, similiter sanctam inuidiam. Unde:

. . . . . . . Et tantis emulus actis.
Et Iosue emulus Moysi fuit. Coram quo, cum diceretur quod quidam  prophetant hic, ait Moyses: »Utinam omnes prophetarent sicut et nos !« Item Apostolus: »Quod si inuicem mordetis et comeditis, uidete ne ab inuicem consumamini .« Item: Per inuidiam ueritas Hebraica secundum interpretationem Hieronymi, nobis sublata est, que interpretationi eius inuidit.



CAPUT XII. Contra detractionem.

 Sicut inuidia filia est superbie, ita et inuidie filia et »dens pessimus « est detractio; quam post superbiam et inuidiam redarguens Apostolus in Epistola ad Romanos cap. I, ait: »Propterea tradidit eos Deus in passiones ignominie repletos omni iniquitate, contentione, superbos, elatos, susurrones, detractores, Deo odibiles.« Quod diligenter notandum est. Cum enim omnes malos Deus odio habeat, de istis tamen dicitur, »Deo odibiles,« quasi in hoc, eis eorum epitheton attribuens. Item Epistola ad Gal. u: »Quod si inuicem mordetis et comeditis, uidete ne ab inuicem consumamini;« scissa scilicet unitate fidei, quod fit per inuidiam et detractionem. Item in Psal. C: »Non adhesit mihi  cor prauum,« id est detrahens, »superbo oculo et insatiabili corde.« Item Parabolarum cap. Iu: »Remoue a te os prauum, et detrahentia labia sint procul a te.« Item cap. XXIu: »Cogitatio stulti peccatum est, et abominatio hominum, detractor.« Item Leuitici XIX: »Non maledices surdo,« id est absenti non detrahes. Stultus enim est, sed magis excusabilis, qui presenti contumeliam infert; proditor autem et dolosus magisque accusabilis, qui absentem ledit et rodit. Item Ecclesiastes X: »Si mordeat serpens in silentio, nichil eo minus habet qui occulte detrahit.« Ergo detractor serpens est serpentinum habens morsum, et linguam uenenosam. Item Salomon: »Qui detrahit proximo,« Deo et  homini »se obligat .« uel in posterum se Deo obligat, ut per contritionem cordis ei satisfaciat, et ita remittatur ei peccatum; sed et homini, ut corporaliter ei satisfaciat, si damnum corporale ei intulit; quia »non dimittitur peccatum nisi restituatur ablatum.« Sed, si spirituale uulnus ei inflixerit, puta odium per detractionem, uel ut amorem illicitum appetat per eius suggestionem, et huiusmodi: nunquid corporaliter ei satisfaciet, ut scilicet corporaliter eum uisitare teneatur ubicunque fuerit, et spirituale uulnus quod ei intulit, auferre, dicendo humiliter: Remitte mihi, quia per detractionem uel alio modo, sic lesi te, uel ne amore huius inardescas, quia, cum tibi persuadens, 31 decepi te? uidetur quidem ex Euangelio sic esse satisfaciendum  taliter lesis. Ait enim Dominus: »Si offers munus tuum ad altare, et habet aliquid frater tuus aduersum te; dimitte ibi munus tuum, et uade prius reconciliari fratri tuo, et sic ueniens offeres munus tuum .« ueniens, non tantum passibus fidei interioribus et deuotionis, sed corporeis, ut innuit exclusiua dictio.

Nunquid si lesi famam alicuius apud prelatum, quo minus detur ei prebenda, alias autem danda teneor ei confiteri, quia sic eum lesi, et prebendam ei detrahendo, abstuli? Detrahere enim est de aliquo, de plenitudine alicuius aliquid tollere. Nunquid teneor ei prebendam conferre talem, qualem abstuli detractione? Questio est. Item in Psalmo: »Et dedit erugini fructus eorum .«  Aerugo uitium est quod in fructibus aura noxia latenter operatur. Hec est inuidia, que bona alteris eruginat, adurit, consumit. Hec est locusta. Locusta enim ore ledens, et fructus comedens et arbores, est malitia, que testimonium boni, detractione corrodit. Hec est etiam cynomyia, id est musca canina que acute pungit. Item: Ad huius pestis suggilationem exemplum Augustini mitissimi et modesti sufficere deberet. Qui cum plura epigrammata super mensam suam posset inscripsisse (puta contra edacitatem et loquacitatem, que sepe adsunt mensis; hec scilicet: »Ne grauentur corda uestra in crapula et ebrietate .« Et illud: Sic sumenda sunt alimenta quasi medicamenta. Et illud: »Memento quod recepisti bona in uita tua, et  Lazarus similiter mala  maxime hoc elegit apponere epigramma suum et metricum, quod detractionem remoueret a mensa sua inquiens:

Si quis amat dictis absentum rodere uitam,
   Hanc mensam indignam nouerit esse sibi.
Item Iacobus in epistola Canonica, cap. Iu. »Nolite detrahere alterutrum, fratres. Qui detrahit fratri, aut iudicat fratrem suum, detrahit legi et iudicat legem; si autem iudicat legem, non est legis factor, sed iudex. Unus est enim legislator et iudex qui potest perdere et liberare. Tu autem quis es, qui iudicas proximum tuum?« Detrahit legi, et iudicat legem omnis detractor, quia quod lege prohibetur, scilicet non detrahere, operatur. uel legi detrahit,  et eam iudicat, qui officio suo eam priuat, ut qui peccatum occultum publice arguit, uel cum liuore uel libidine uindicte et sine premonitione, uel aliquid de contingentibus omittit. Ait enim Dominus: »Si peccauerit in te frater tuus increpa illum, et si penitentiam egerit, dimitte illi .« Item Parabolarum XXIu: »Ne insidieris, et queras impietatem in domo iusti,« id est ne queras occasionem per quam deroges, et detrahas homini iusto. Item Salomon in eodem detractorem detestans, uocat gladium, et iaculum et sagittam acutam, omnem loquentem contra proximum , scilicet falsum testimonium quod facit detractor.

 Sed: Nunquid minus detrahit loquendo uerum de aliquo? R. Quia, etsi 32 uerum detractor de eo dicat, tamen quoad eum mendacium est et falsum, quia contra mentem dicit illud. Manifesta ergo detractio est ex certa ueritate, uel uirtute, et falsitate, etiamsi dente mordaci et lingua maliuola dicatur uerum de aliquo, ut scilicet eum inducat in odium et contemptum, uel ut in aliquo minuat famam, uel quodcunque bonum eius. Si autem compatiens, et condolens, et in detestationem uitii, non ut ducas in odium de quo uerum locutus fueris publicum eius peccatum coram ipsis, qui nouerunt, reuelans secretum »inter te et ipsum solum ,« uel illos qui eque nouerint ut tu, ut sic saltem illis condolentibus et corripientibus corrigatur, non eris  detractor. uoluntas enim et propositum distinguit maleficium. Item in Psalmo: »Filii hominum dentes eorum arma et sagitte,« etc.  Dentes, id est corrisiones detractorum, arma sunt et sagitte, etc. Item: »Sepulcrum patens est guttur eorum ;« quia fetida sunt uerba adulatorum et corrumpentia. »Linguis suis dolose agebant, uenenum aspidum et insanabile sub labiis eorum. Quorum os maledictione et amaritudine plenum est .« Item uerbum cuiusdam sapientis: uide et considera conformitatem omnium membrorum corporalium, quomodo compatiantur omnia uni commembro leso, quomodo supportent illud et foueant, nolintque maculam eius uel uitium detegi, sicut nec proprium; quanto magis hec conformitas  obseruanda esset a membris spiritualibus, fidelibus scilicet, qui sunt membra corporis Christi, cuius ipse est caput, ut scilicet inuicem sese supportarent, condolerent, nec unum membrum turpitudinem commembri sui infirmi detegeret, sed potius tegeret exemplo Apostoli ad Corinthios, dicentis: »Et que putamus ignobiliora membra corporis, his abundantiorem honorem circumdamus .« Exemplo etiam matris, filium infirmiorem et iuniorem amplius fouentis, eique blandientis: Exemplo etiam patrisfamilias filium prodigum ad mensam propriam reuocantis . Item ,« tria genera sunt detractorum. Quidam enim inuenit et concipit detractionem, habens materiam detrahendi et occasionem, uel, non habens, mendaciter fingit aliquid in proximum, quod crudelius est. Unde peta:

Quelibet in quemuis opprobria fingere seuus. 
Quidam audit et refert; tertius tamen refert detractionem. Primus materiam inuenit, secundus eam auget et multiplicat, tertius auctoritatem detrahendi prestat, itaque eam corroborat. Si enim deesset auditor, deesset et detractor. Unde Psalmista: »Et opprobrium non accepit aduersus proximos suos ;« non inuenit, non finxit. »Non  accepit,« id est non acceptum habuit, ut opprobrium et detractionem referret, »non accepit« etiam ut audiret. Unde Salomon in Parabolis: »Time Deum, fili mi, et cum detractoribus non commiscearis ,« participium habendo, uel referendo, uel audiendo: »Quoniam repente consurget perditio eorum, et ruinam utriusque quis nouit?«  Detrahentis scilicet, et ei fauentis, hoc est audientis. 33 Ergo ne participium habeas cum detractoribus, »sepi aures spinis ,« ne detractionem audiant, os etiam aperi ad obiurgandum detrahentem.

Unde Salomon: »uentus aquilo dissipat pluuias, et facies tristis linguam detrahentem .« Item Hieronymus : Fili,  caue ne habeas linguam detrahentem, et aures prurientes. Nulla est enim excusatio, quam pretendis, scilicet, quod non potes hominibus uiolentiam inferre, ora eorum obstruere, aures sepire. Nulli enim inuito loqueris. Non in petra figitur sagitta, sed resiliens sepe mittitur in dirigentem. Sicut ergo lumbos tuos castos, ita os, oculos, aures castissime serua. Item ps. XLIII: »Posuisti nos opprobrium uicinis nostris, subsannationem et derisum,«  »his qui in circuitu nostro sunt.« item, In homilia 24, super Cantica, Bernardus: In detractoribus, inquit, impletum est quod legitur in Euangelio: »In illa die facti sunt amici Herodes et Pilatus .« Tales enim  seorsum ambulant, pariter sedent, sibi concordant et conueniunt, ut susurria et detractiones proferant, ut in noc sese discorditer concordes, et concorditer discordes inueniantur. Hec autem, scilicet pestis detractionis, acrius caritatem impugnat et ledit, quam cetera uitia. Detractor enim in se caritatem exstinguit, uel perimit, si eam prius habuit; si non, se uacuum ab ea ostendit. In auditore etiam, quantum in se est, caritatem exstinguit, et proximum etiam in odium et contemptum, non tantum presentium, sed et absentium, et ad quoscunque uolat illud uenenosum et irreuocabile uerbum, trahit. Duo autem sunt genera detractorum, manifestum scilicet et occultum. Primum sine fronte, sine ore uerecundo, et irreuerenter quidquid uenenosi uirus  in buccam uenerit, dente mordaci, et lingua maledica emittit. Secundum uero simulate fuco uerecundie et quodam colore detractionem adumbrat et palliat, eam proferens uerbis quibusdam flebilibus et plangentibus uoce remissa, et uultu demisso, oculis in terra defixis, dicens sic: Per me istud non innotesceret de eo, nisi alii illud propalassent: in omnibus eum laudo, uerum in hoc non laudo, in quo doleo: melius enim egisse poterat et huiusmodi. Et hoc genus crudelius est priore, quia huiusmodi detractio eo ipso persuasibilior est, quod procedere uidetur ex affectu compassionis, et ita crudelior manifesta detractione, que totum uirus suum sine palliatione effudit. Triplex autem legitur pena detractorum. Pena ecclesiastici iudicii Dei,  de qua legitur in distin. 46, capitulo Clericus. Pena etiam occulti iudicii Dei, quam oculata fide quotidie uidemus et legimus; priuationem scilicet officii lingue; et hoc in hereticis, in blasphemis. in uenalibus in lingua, in lingua uaniloqua etiam gloriosis  in incredulis  in detractoribus et susurronibus Deo odibilibus. Pena etiam futuri et manifesti iudicii. Unde Salomon in Parabolis: »Non commiscearis cum detractoribus, quoniam repente consurget perditio eorum, et ruinam utriusque quis nouit?«  34 Item in Ecclesiastico: »Audisti uerbum aduersus proximum tuum? commoriatur in te, fidens quoniam non  te dirumpet .«



CAPUT XIII. De humilitate.

Sicut diximus, superbie filia est inuidia, neptis est detractio; et sicut per superbiam primo »mors intrauit in mundum ,« ita, per humilitatem Christi, uita primo intrauit in mundum. »Per aliam enim uiam reuersi sunt magi in regionem suam .« Sicut enim per superbiam primo recedimus a Deo, ita per humilitatem primo accedimus ad ipsum. Et cum Dominus iehsu Christus in omnibus uirtutibus polleat et commendetur, maxime in humilitate commendatur, adeo quod de ea precipue, pre ceteris uirtutibus, scholas celestes  rexerit [f. erexerit], inquiens: »Discite a me quia mitis sum et humilis corde .« Item Augustinus hanc commendans ait: Hec est aqua que non legitur in libris alienigenarum, philosophorum scilicet. Rhinocerotes enim indignabundi ex sola indignatione seipsos occidebant. Item Hieronymus ad Antonium monachum nolentem ei rescribere: Dominus noster humilitatis magister disceptantibus de dignitate discipulis, statuit paruulum in medio eorum dicens: »Nisi quis humiliauerit se sicut paruulus iste, non potest intrare in regnum celorum .«

Quod ne tantum »docere et« non »facere« uideretur , impleuit exemplo, quod docuit uerbo, dum piscatorum pedes lauit , dum  traditorem in osculo excipit, dum loquitur cum Samaritana, dum cum Maria peccatrice, ad pedes sedente, de celorum disputat regno , dum ab inferis insurgens primum muliercule eidem apparuit . Satanas autem ex archangelico fastigio, non aliam ob causam, nisi ob contrariam humilitati superbiam ruit. Iudaicus etiam populus primo prelatus stille situle , per hanc »primas sibi cathedras et salutationes in foro uindicans ,« gentili populo succedente, deletus est. Et ita uersa est cauda in caput , et e contrario. Contra sophistas quoque seculi et sapientes mundi, Petrus et Iacobus piscatores mittuntur, cuius rei causa Scriptura ait: »Deus superbis resistit, humilibus dat gratiam  .« uide, frater, quale et quantum malum superbia sit, scilicet quod aduersarium habet Deum: ob quod in Euangelio et Phariseus arrogans spernitur, et humilis Publicanus auditur . Decem iam, ni fallor, epistolas plenas tam officii quam precum tibi misi, cum tu e contra obsurdescas, nec nutum facere dignaris, et Domino loquente cum seruis, frater cum fratre non loqueris. Quod si raro, ideo tunc, inquam, nimis contumeliose. Crede mihi nisi styli uerecundia prohiberet, tanta lesus ingererem, ut inciperes mihi rescribere uel iratus. Sed, quoniam et irasci hominis est, et iniuriam non facere Christiani, ad antiquum morem reuertens, rursum precor, 35 ut et diligentem te diligas, et conseruo sermonem impertias conseruus.

 Item Dominus aliud dogma de humilitate proponens, ait: »Super quem requiescet Spiritus meus, nisi super humilem, et quietum, et trementem sermones meos?«  Ac si dicat: Sola humilitas facit mihi domum quietam et trementem sermones meos. Item psalmo Xu: »Notas mihi fecisti uias uite,« id est humilitatis. Etsi enim cetere uirtutes sint uie uite, tamen nomen generale omnium, humilitati attribuitur et appropriatur, que est cementum omnium aliarum uirtutum, sicut superbie generale nomen uitiorum attribuitur, ut ibi: »Emundabor a delicto maximo .« Generaliterque demonstratur ibi: »Domine Deus meus, si feci istud ,« id est opus superbie, que  est fons et origo aliorum uitiorum. Item beata uirgo imitatrix filii sui, in cantico suo pre ceteris omnibus uirtutibus, quis habuit, humilitatem preponit, inquiens: »Respexit Dominus humilitatem ancille sue; ecce enim ex hoc beatam me dicent omnes generationes. Deposuit potentes de sede, et exaltauit humiles .« Item Dauid in psalmo CXXX: »Domine, non est exaltatum cor meum, neque elati sunt oculi mei; neque ambulaui in magnis, neque in mirabilibus super me.« In hac precipue uirtute commendatur Dauid. Item: Legimus quemdam eremitam in uisione uidisse in ere mundum, plenum laqueis, et quesisse sic ab angelo sibi familiari: Quis euadet omnes laqueos istos? Cui respondit angelus: Sola prudens humilitas. Est enim incauta  humilitas, que est cognata stultitie. Item: Notandum quod tres sunt gradus acquirende et conseruande humilitatis. Primus est pensare, quid non habeas; secundus, quod nil a te habeas; tertius, cogitare te posse amittere quod habes. In primo inuenis te imperfectum, tum in naturalibus bonis, tum in gratuitis. In secundo, te nichil proprium habere »Quid enim habes, o homo, quod non accepisti?«  »Et de plenitudine eius nos accepimus omnes .« In tertio: Timeas ruinam et lapsum, scilicet, ne inferatur a te quod uidebaris habere. Item: Dominus in principio sermonis sui commendans humilitatem, quasi precipuam ad fidei Christiane religionem, apud Mattheum, ait: »Beati pauperes spiritu,« id est humiles, »quoniam ipsorum est regnum  celorum .« Item, Dauid intuens humilitatis utilitatem, eam commendans ob hoc, ait in psalmo XuII: »Quoniam populum humilem saluum facies, et oculos superborum humiliabis.« Item: »Ego dixi in excessu mentis mee: Proiectus sum a facie oculorum tuorum,« quia humiliatus factus sum nimis et abiectus, bona abiectione; »ideo exaudisti uocem orationis mee.« Item in eodem: »Quoniam respexisti humilitatem meam, saluasti de necessitatibus animam meam .« Item in psalmo CI: »Respexit in orationem humilium.« Item in psalmo XXIu: »uide humilitatem meam et laborem meum, et dimitte uniuersa delicta mea.« Precedit enim humilitas laborem penitentie ad hoc, ut dimittantur peccata. Item in Euangelio: »Qui se exaltat,«  humiliabitur, ,« quod est: »Qui se exaltat« exaltatione superbie, »humiliabitur depressione pene, et, »qui se humiliat« uirtute, »exaltabitur,« in presenti et in futuro. In presenti, augmento uirtutum et bonorum 36 operum, in futuro, glorie collatione.

Item Samuel ad Saul I Regum Xu: »Nonne, cum esses paruulus in oculis, caput et rex in Isrel factus es? Nunc autem quia factus es magnus in oculis tuis, et abiecisti sermones Domini,« seruando Agag regem Amalec et queque pinguia de grege, »abiecit te Dominus, ne sis rex super Isrel;« sed succedet tibi emulus tuus. Et Gregorius super hunc locum, ait : Cum paruus esses in oculis tuis, mihi magnus fuisti; cum te magnum conspicis, a me paruulus existimaris. E contra Dauid cum regni sui potentiam coram arca Domini saltando despiceret, dixit: »Ludam coram Domino et uilior fiam, et ero humilis in oculis meis .

Item II Reg. uI: Michol uxor eius irridens eum saltantem, et tripudiantem, et se rotantem, brachiaque intorquentem, et psallentem coram arca, ait: »Quam gloriosus fuit hodie et heri rex Isrel, discooperiens se ante ancillas seruorum suorum, et nudatus est quasi [textus Scripture: quasi nudetur] uideretur unus ex scurris. Cui Dauid: Ludam ante Dominum meum, qui elegit me. Ludam, et uilior fiam plusquam sum factus, et ero humilis in oculis  meis, et cum ancillis, de quibus locuta es, gloriosior apparebo.« Super hunc locum inquit Gregorius : Libet intueri quanta uirtutum munera Dauid perceperat, et in his omnibus quam fortem se humilitate seruabat. Quem enim non extolleret ora leonis frangere, ursorum brachia dissipare, audire ab omnibus hoc: »Saul percussit mille, et Dauid decem millia :« despectis prioribus fratribus »de post fetantes eligi ,« reprobato rege, ad regni gubernacula inungi, timendum cunctis, Dauid uno lapide Goliam strauisse, a rege proposita, exstinctis allophylis numerosa preputia reportasse, promissum tandem regnum percepisse, uniuersum Isrel sine contradictione possedisse?  Et tamen, cum  arcam Dei in Ierusalem reuocat, quasi oblitus prelatum se omnibus, admistus populis ante arcam saltat, et quasi in tripudio per saltum se rotat: prelatusque cunctis, sese sub Domino minimis exequando, et abiecta exhibendo contemnit . Non potestas regni ad memoriam reducitur, non subiectorum oculis, saltando uilescere metuit, non se honore prelatum ceteris ante eius arcam, qui honorem dederat, recognoscit. Coram Deo egit debilia, et extrema uilia, ut illa ex humilitate solidaret, que coram hominibus gesserat fortia. Plus stupeo Dauid saltantem, quam pugnantem. Pugnando hostem subdidit, saltando coram Domino semetipsum uicit, quem Michol ex tumore regii generis insana humilitatem despexit.



37 CAPUT XIu. De duobus generibus humilitatis male.


Notandum duo esse genera humilitatis male, que a se remouet Dauid. Quidam enim in sublimitate constituti confitentur se esse cinerem et fauillam, sed uilitatem ab hominibus non sustinent. Alii in sublimitate constituti, et fauillam et cinerem se esse fatentur, et uiles se esse ab hominibus sustinent, sed intus ob hoc intumescunt. Ideo contra hos duos tumores superbe humilitatis ait Dauid: »Ludam et uilior fiam in conspectu Domini in oculis meis ;« scilicet, et ut uilem me esse ab hominibus sustineam, et propter hanc uilitatem, intus etiam, id est in oculis cordis, non intumescam.  Item notandum quod quadruplex est humilitas. Est enim humilitas nature, et humilitas gratie, et humilitas culpe, et humilitas pene. Prime due coniuncte sunt et affines, sibique consimiles, sed tamen una earum meritoria est. De humilitate nature dicitur: »Nisi quis humiliauerit se sicut paruulus iste, non intrabit in regnum celorum .« De humilitate gratie dicitur: »Sinite paruulos uenire ad me, talium est enim regnum celorum ;« qui scilicet hoc habent per gratiam quod illi per naturam. Et iterum: »Confitebor tibi, Pater celi et terre, qui abscondisti hec a sapientibus, et prudentibus seculi, et reuelasti ea paruulis .« De humilitate culpe  procedentis ex simulatione,  dicitur: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces .« De humilitate uero culpe prouenientis ex seruili timore, dicit peta:

Asperius nichil est humili cum surgit in altum:
Cuncta ferit, dum cuncta timet, deseuit in omnes. 
De humilitate pene dicitur: »Qui se exaltat, humiliabitur ,« confusione scilicet et abiectione, et pena gehennali. Et iterum Parabolarum, XXIX: »Superbum sequitur humilitas,« pena scilicet gehenne, et confusio, et abiectio: »Humilem spiritu suscipiet gloria .« Item: Libet intueri quot et quantis exemplis humilitatis  sacra Scriptura respersa sit, ut ex illis pauca, quasi seminarium, colligamus. uides itaque Iacob matri sue obtemperantem, et cum ea domi manentem a Domino electum: Esau uero uenantem et grandia appetentem reprobatum .« Saul paruulum de post asinas in regem assumptum, et eumdem factum improbum, superbum, postea deiectum . uides Dauid paruulum, postpositis fratribus maioribus, »de post fetantes « electum. Dominus etiam piscatorem de post retia in apostolum elegit . »Infirma mundi elegit, ut confundat queque fortia .« Piscatores elegit, non philosophos. Cum Rome quemdam 38 nobilem quidam uellent eligere in apostolicum, quidam dixit: »Fabri filio ,« piscatori Petro successorem querimus, non Augusto:

Nam regit hic animas, corpora Cesar habet.

Ob hoc etiam preceptum est in lege altare holocausti fieri concauum  et quadrangulum, propter quadraturam quatuor cardinalium uirtutum . Dominus etiam cum esset in una et eadem maiestate Deus cum Patre, »inclinauit celos et descendit ,« formam serui accepit , pauperem fabrum patrem putatiuum elegit, de utero uirginis paupercule et questuarie, et in diuersorio natus, pannis inuolutus, in modico presepio collocatus: pastoribus (pernoctantibus super gregem suum  et humilibus primo manifestatus, quasi iam tunc dicens: Abscondo hec secreta natiuitatis mee sapientibus, et reuelo ea paruulis . In templo etiam cum hostia pauperum oblatus, paruo lacte, per quem nec ales esurit , lactatus est et alitus, qui humilia, et humilibus uerbis predicauit, in uili patibulo passus, in sepulcro alieno positus .

Tu ergo quicunque es, exemplo Domini, »quanto maior es, humilia te in omnibus ,« non tantum in uerbis, sed etiam in operibus, et in omni membro tuo: in gestu, in habitu; ut ubicunque superbia potest habere domicilium, opponas humilitatis responsorium, dicens cum Propheta: »Asperges me, Domine, hyssopo ,« etc.

 Ob hoc etiam monemur in psalmo tanquam pueri laudare Dominum; ibi scilicet: »Laudate, pueri, Dominum ,« id est humiles. Sola enim »humilia respicit Deus ,« et ab illis solis digne laudatur, quia, »Non est speciosa laus in ore peccatoris « et superbi, quia, »Dominus alta a longe cognoscit « Ad informandum etiam humilitatem, Deus a pueris Hebreorum, non a Scribis et Phariseis, rex appellari et laudari uoluit . Quibus ei obuiam procedentibus, super asinam, scilicet animal humile et mansuetum, sedit, ut omnia humilitatem resonarent: laudatores, quia, »ex ore infantium et lactentium perfecisti laudem tuam :«  laudatus, quia in se, et in iumento, cui insedit, humiliauit se . Ob hoc etiam a pueris, saltem etate, in Ecclesia decantatur: Benedicamus Domino, ut ostendantur omnia opera nostra in humilitate compleri, eaque debere condiri, alioquin infructuosa et insipida ea reputari. Item: Iacobus in epistola canonica, Iu: »Humiliamini in conspectu Dei, et ipse exaltabit uos.« Et Apostolus ait: »Non alta sapientes, sed humilibus consentientes .« Item idem: »Noli altum sapere, sed« magis »time .« id est humiliare. Ubi enim superbia, ibi ruina, ubi uero humilitas, ibi modestia. Superbiam sequitur ruina et deiectio: humilitatem, gloria et exaltatio. »Melius est humiliari cum humilibus, quam diuidere spolia cum superbis  .« Item: »Melius est modicum iusto super diuitias peccatorum multas .« Item Gregorius: Qui humilitatem non habet, hypocrita est ; ergo omnis peccator non habens caritatem hypocrita est. Quod uidetur maxime ob 39 hoc, cum quilibet appetat uideri quod non est, et celari in se quod est. Talem »ponet Deus partem cum hypocritis,« qui in plerisque locis sacre Scripture, maxime in Euangelio, suggillantur. De quibus etiam Iob ait: »Hoc scio, quod laus impiorum breuis est, et gaudium hypocrite ad instar puncti. Si ascenderit usque ad celum superbia eius, et caput eius  nubes tetigerit, quasi sterquilinium in fine perdetur .« Hic hypocrita sterquilinio comparatur, qui est paries dealbatus, de quo dicitur: »Piger lapidabitur stercoribus suis .« Tales enim cum stercoribus suis, id est temporalibus, priuantur, torquentur, et angustiantur pro amissis illis; sicque que fuerunt illis oblectamenta, uertuntur eis in tormenta. Item: Hieronymus super Epistolam ad Galatas  castigans superbam humilitatem scholarium, ait: Quid est aliud Dei opus, quam Scripturas legere, in Ecclesia predicare, sacerdotium cupere, ante altare Domini ministrare? Sed et hec, nisi quis »omni diligentia custodierit cor suum ,« de cupiditate laudis oriuntur. uideas plerosque  libros suos de contemnenda gloria inscribere, et propter gloriam nominis sui titulos prenotare, et quasi de humilitate loquentes et inscribentes superbiunt, materiamque et sermonem humilitatis in gloriam conuertunt. Interpretamur Scripturas, sepe uertimus stylum, que digna sunt lectione scribimus, et nisi Christi causa fiant, sed memorie in posteros, et fame in populos, totus labor irritus fiet, »et erimus quasi tympanum sonans et cymbalum concrepans .« uideas plerosque de Scripturis inter se contendere, et athleticum scomma Dei facere sermonem, inuicem prouocant, et si uicti fuerint, inuident. Inanis quippe glorie cupidi sunt. Item ad Philippenses II. »Si qua ergo consolatio in Christo, si quod solatium  caritatis, si qua societas spiritus,« etc. Item II Corinth., Iu: »Habemus thesaurum istum in uasis fictilibus, ut sublimitas sit uirtutis Dei, et non ex nobis:« quia uas fictile es, et corruptibile, saccus stercorum et cibus uermium. Humiliare, quia thesaurum habes in hoc uase, animam scilicet, lumine uultus tui Dei insignitam. O homo! agnosce dignitatem tuam in qua »conditus es ad imaginem Dei ,« sicque disce sanctam superbiam. Quam gloriosus enim ardor martyrii inerat Thebee legioni! Item: Ecclesiasticus humilitatem abiectionis et pusillanimitatis redarguens, ait cap. XIII: »Attende, ne seductus in stultitia humilieris. Noli esse humilis in sapientia tua, ne humiliatus in stultitiam seducaris.« Item de eadem Apostolus ad  Titum II: »Nemo te contemnat, sed argue cum omni imperio.« Super quem locum ait Hieronymus: Nihil est quod adeo destruat et corrumpat Ecclesiam, sicut quod dicitur laicos esse meliores clericis. Item: Ecclesiasticus humilitatem simulationis et fictionis corripiens cap. XIX, ait: »Est qui nequiter humiliat se, et interiora eius sunt plena dolo.« Timeas ergo quod dicitur in psalmo XCIII: »Deus ultionum Dominus, Deus ultionum libere egit. Exaltare, qui iudicas terram, redde retributionem superbis. Usquequo peccatores, Domine, usquequo peccatores gloriabuntur, effabuntur et loquentur iniquitatem, loquentur omnes qui 40 operantur iniustitiam?« Timeas et uideas illud quod  dicitur in psalmo LXXXuIII: »Tu humiliasti sicut uulneratum superbum, in brachio uirtutis tue dispersisti inimicos tuos.« Amplectere quod dicitur in alio psalmo: »Pauper sum ego, et in laboribus a iuuentute mea: exaltatus autem humiliatus sum et conturbatus :« ideo, »Exaudisti uocem orationis mee, dum clamarem ad te .« Item: Attendas et illud Hieronymi dicentis: Qui uirtutes sine humilitate congregat et coaceruat, itidem facit ac si puluisculum in supercilium montis portet, ad leuis aure flatum dispergendum. Item: Dominus, collectis discipulis sermonem faciens in monte, in eoque sedens septenam scalam Iacob contexens, humilitatem, quasi fundamentum sanctitatis, in primo gradu locauit, aperiensque os  suum dixit: »Beati pauperes spiritu .« Paupertas spiritus est humilitas.



CAPUT Xu. De mansuetudine.

Contra pessimum ternarium, superbie scilicet, inuidie, detractionis disputauimus, antidotum humilitatis opponentes, circa quod bonum est immorari: »Bonum est enim nos hic esse ,« id est in ea; et de collactanea ipsius, uirtute scilicet mansuetudine, aliquota sunt colligenda: quia non est mitis qui non est humilis, et e conuerso. Unde humilitati, quasi uirtutem collactaneam, conterminam, et uicinam, adiungit Dominus in scala Iacob mansuetudinem statim post, dicens: »Beati mites, quoniam ipsi possidebunt terram ,« scilicet uiuentium. Et alibi: »Discite a me quia mitis sum et humilis corde .« Hec commendatur ab origine uocabuli. Dicitur enim mansuetus, quasi manusuetus, homo scilicet associabilis, tractabilis et benignus in aduersis, et contra iniurias etiam proprias. Item, ab exemplo Christi, qui mitissimus apparuit: »Suauis Dominus et mitis,« etc.  Item: Hec commendatur in Moyse , qui mitissimus hominum fuit, intellige preter Christum. Item exemplo Andree apostoli, qui mitissimus sanctorum fuisse legitur. Item auctoritate Scripture: »Mansueti hereditabunt terram, et delectabuntur in multitudine pacis .---Suscipiens mansuetos Dominus, humilians autem peccatores usque  ad terram .« Et: »Diriget mansuetos in iudicio, docebit mites uias suas .« Item auctoritate pete:

Non cadit in mores feritas inamabilis istos,
   Nec minus a studiis dissidet ista suis. 

Maxime ergo dissidere debet a studiis Christiani, si ita a studiis gentilis:

Adde quod ingenuas didicisse fideliter artes
   Emollit mores, nec sinit esse feros. 

Item Iacobus in Epist. cap. I: »Suscipite in mansuetudine insitum uerbum, quod 41 potest saluare animas uestras.« Item I Paral. cap. XuIII: »Porro filii Dauid erant primi ad manum regis.«



CAPUT XuI. De paupertate.


Regimen celestis doctrine, »quod potest saluare animas uestras ,« de humilitate et mansuetudine fuisse dicitur: »Discite a me, quia mitis sum et humilis corde ;« adiungit tertium, non uirtutem, sed augmentum uirtutum in scala Iacob, scilicet paupertatem, de qua uerbo et exemplo rexit scholas, precipue quia nutrix est custodia uirtutum, dicens: »Beati pauperes, quia uestrum est regnum Dei .« Paupertatem autem loquor uisibilem, qua, sicut et spirituali, respersa est tota sacra Scriptura, quam maxime redolent fere singuli psalmi: quam Dominus, non tantum uerbo, sed exemplo, ut imitaretur et peteretur ad uirtutum  custodiam, commendauit, sibique eum, et domui sue commendauit, uel dedicauit, dicens in Euangelio: »uulpes foueas habent et uolucres celi nidos; Filius autem hominis non habet ubi caput suum reclinet ,« nisi uile presepiolum paupercule et questuarie uirginis uterum, crucis patibulum, sepulcrum, sed et hoc alienum. Inde est etiam quod Dominus mansuetos et pauperes piscatores elegit, in quibus fundaret Ecclesiam suam . Inde est etiam quod turbis uolentibus eum rapere in regem, aufugit . Inde est etiam quod ter rogatus noluit intrare domum reguli, ne diuitias honorare uideretur, cum ad domum descenderit centurionis ; quia potius honoranda sit paupertas et amanda. Inde est etiam quod  ait cuidam adolescenti diuiti: »Si uis perfectus esse, uade et uende omnia que possides, et da pauperibus, et sequere me ;« quod non possunt diuites implere, ut testatur Hieronymus . Hi enim holocaustum offerre non possunt, intellige de facili. Unde alibi Dominus: »Facilius est camelum intrare per foramen acus, quam diuitem in regnum celorum .« Utrum tamen uerbum possibilitatis, cum negatiua particula possibilitatem neget, uel facilitatem questio est. Hoc autem constat, ait Hieronymus , tutius esse diuitias nec habere, nec amare, quia uix haberi possunt, et non amari. Item: Ad detestationem diuitiarum, eedem diuitie nomine cuiusdam demonis censentur; unde: »Facite  uobis amicos de mammona iniquitatis « Mammon autem uel mammona, quod est nomen demonis, diuitie interpretantur, uel quia uitiose acquiruntur, uel pessime distribuuntur, uel distribuende non distribuuntur, uel distribuentem superbire faciunt. Item Hieronymus . Ad commendandam paupertatem, ad eiusque electionem, libet intueri illos uersus Lucani:

      O uite tuta facultas
Exigui paruique lares, o munera nondum
42 Intellecta deum, quibus hoc contingere muris
Aut templis potuit, nullo trepidante tumultu
Cesarea pulsante manu.
   . . . . . . . . Predam ciuilibus armis
Scit non esse casas. 
 Item in eodem:

   . . . . . . . . . . Fecunda uirorum
Paupertas fugitur, totoque accersitur orbe
Quo gens queque perit. 
Diuitie autem effeminatos nutriunt et molles, non uiros. Item Hieronymus: secundum Quintilianum oratores ad pruritum et delectationem aurium nonnunquam uersibus petarum uel pematum utuntur. Hoc autem non decet Christianum, cui tamen de ethnicis scripturis  licet inducere, resectis unguibus, et tonsis crinibus puelle, ut ueritas commendande uirtutis, uel uitii suffocandi, amplius commendetur et confirmetur testimonio aduersariorum.

 Iuuenalis :

Cantabit uacuus coram latrone uiator.
Claudianus :

uiuitur exiguo melius, fortuna beatos
Omnibus esse dedit, si quis cognouerit uti.
Cato:

Paupertatis onus patienter ferre memento.
Non est onus nisi in patientibus. Item: Seneca ad commendationem paupertatis, imo ad commendationem amissionis diuitiarum, ait : Hoc itaque in his que affectamus, ad que magno labore contendimus, inspicere debemus, aut nichil in iis commodi esse, aut plus incommodi. Quedam superuacanea sunt, quedam tanti non sunt. Sed hec non prouidemus, et gratuita nobis uidentur que  carissime constant. Ex eo licet stupor noster appareat, quod ea sola putamus emi, pro quibus pecuniam soluimus; ea gratuita uocamus, pro quibus nos ipsos impendimus, que emere nollemus, si domus nobis nostra esset pro illis danda, si amenum aliquod fructuosumque predium, ad ea paratissimi sumus peruenire cum sollicitudine, cum periculo, cum iactura pudoris, libertatis et temporis. Adeo nichil est cuique se uilius. Idem itaque in omnibus consiliis rebusque faciamus, quod solemus facere quoties ad institorem alicuius mercis accesserimus. uideamus hoc quod concupiscimus quanti deferatur pretii. Sepe maximi pretii est, pro quo nullum datur. Multa tibi possum ostendere, que acquisita acceptaque libertate nobis extorserunt.  Nostri essemus, si ista nostra non essent. Quid stultius quam per aliorum pericula 43 in suum ruere; non cogitare quam onerosa sint que petimus, etiamsi superflua non essent?

Item, uxor Tobie: »Nunquam esset pecunia ista, pro qua misimus te peregrinari, fili, lumen nostrorum, baculum senectutis nostre. Sufficiebat enim nobis paupertas nostra, ut diuitias computaremus hoc, quod uidebamus filium nostrum .« Item Hieronymus super illum locum: »Parasti in dulcedine tua pauperi, Deus ,« ait quod huius uersus explanatio nunquam melius elucesci quam in illo apologo Flacci Horatii dicentis:

Ceruus equum pugna melior communibus herbis
Pellebat, donec minor in certamine longo,
 Implorauit opes hominis, frenumque recepit
Sed postquam uictor uiolens discessit ab hoste,
Non equitem dorso, non frenum depulit ore.
Sic qui pauperiem ueritus, potiore metallis
Libertate caret, dominum uehit improbus, a que
Seruiet eternum, qui paruo nesciet uti. 
Item iuxta uerbum Sapientis: Sepius, sincerius et uerius ridet pauper, quam diues quiescit et dormit. Unde Iuuenalis, sat. 1:

   . . . . . . . . Et nos
Consilium dedimus Sylle, priuatus ut altum
Dormiret.
Item Hieronymus : Ob hoc ampliori uoto amplectenda est paupertas, quod ii qui omnia reliquerunt pro Christo, et nudi nudum sequuntur, excellentiore quadam dignitate  uenient cum illo iudices. Unde: »uos, qui reliquistis omnia et secuti estis me, sedebitis super sedes duodecim, iudicantes duodecim tribus Isrel .« Item: Exemplo apostolorum qui naues, et retia, et etiam uoluntatem habendi reliquerunt pro Christi nomine . Item: Per contrarium eius scilicet copiam, elucet et ueritas et utilitas ipsius. Peccatum Sodomorum fuit »abundantia panis, et superbia« uite , que ex abundantia temporalium bonorum processit; quia

Luxuriant animi rebus plerumque secundis. 
Item peta:

Prestabat castas humilis fortuna Latinas. 

 Item Gregorius: Quos morum et diuitiarum infirmitas uulnerat, paupertatis medica curat. Item Hieronymus: Ob hoc amanda est paupertas, quod a quibus ameris ostendit. Item idem: Hoc unum deest omnia habenti, quod non est qui ei uerum dicat, uel in corripiendo, uel in consulendo, uel penitentiam iniungendo. Sed et propter diuites sumus huius precepti preuaricatores: »Si peccauerit in te frater tuus, increpa illum; et si penitentiam egerit, dimitte illi ;« quos bene confiteri, uel »dignos fructus penitentie facere ,« difficile est. 44 Item: Exemplo Xerxis regis Persarum cum innumerabili exercitu in expeditionem contra Lacedemones proficiscentis, rane et palpones de penetralibus domus eius eum per adulationes  excecauerunt, dicentes nec ipsum erem sufficere capacitati grandinis telorum, et similia in hunc modum. Tandem uocatus Domaratus exsul et pauper, etiam Lacedemonius, ait regi: »Mentiuntur tibi, qui te uictorem promittunt ob multitudinem exercitus. Sed non ita eueniet. Ipsa enim moles exercitus tui opprimet te, et a teipso uinceris;« et ita contigit. Item: Quod ii »qui reliquerunt omnia sedebunt iudices ,« ideo est, quia paupertas uoluntaria sepius nutrix est, et signum maioris caritatis: licet tamen inter diuitias esse pauperem. Item: Ad significandum diuitias esse contemnendas, »adolescens relicta sindone aufugit nudus .« Item: Ad idem figurandum, Ioseph pallium reliquit meretrici Aegyptiace . Nisi enim multa etiam de necessariis relinquamus uoluptati meretricum, ipsa inuoluet nos et obruet. Unde Apostolus: »Omnis qui in agone contendit, ab omnibus se abstinet ,« etiam a licitis. Item Ieremias: »Nabuzardan,« rex Cocorum, »uinitores« pauperes »et agricolas reliquit« in terra propria, diuites uero et potentes rapuit et transtulit in exsilium . Item Dauid: »Parcet pauperi et inopi, et animas pauperum saluas faciet .« Item in Euangelio pauperem nomine Deus uocauit: »Erat autem mendicus nomine Lazarus;« nomen diuitis tanquam indigni et ignominiosi non ponit, dicens: »Erat quidam diues, etc.« . Item sanctus Bernardus  querens a quodam abbate religioso quomodo ei et conuentui esset, respondit: »Bene, quia adhuc relicti sumus pauperes.« Item: »Exaudiuit pauperes Dominus, et electos suos non despexit .« Item Hieronymus: In hoc multum laudanda est paupertas, quia »uinctos eius exaudit« et soluit. Sunt autem compedes nature, compedes fortune; paupertas scilicet, et illi adherentia. Sunt et compedes culpe, et compedes gratie et perfectionis. De quibus Augustinus: Has nimis onerat, qui supra necessaria accumulat. Item philosophus: Memini Attalum cum magna admiratione omnium hec dixisse: »Diu, inquit, mihi imposuere diuitie. Stupebam ubi aliquid ex illis alio atque alio loco fulserat. Existimabam similia esse que latebant, his  que ostenderentur, sed in quodam apparatu uidi totas Urbis opes celatas, et in argento et in auro, et in his que pretium auri et argenti uincunt, scilicet exquisitos colores, lapides, et uestes, ultra, non tantum nostrum, sed ultra finem hostium aduectas. Hinc puerorum perspicuos cultu atque forma greges; hinc feminarum et alia, que res suas recognoscens summi imperii fortuna protulerat. Quid hoc est, inquam, aliud quam irritare cupiditates hominum per se incitatas? Quid sibi uult ista pecunie pompa? Ad discendam auaritiam conuenimus. At, me hercle, minus cupiditatis isthinc effero quam attuleram. Contempsi diuitias, non quia sunt superuacue, sed quia ab effectu pusille sunt. uidistine quam intra paucas horas ille diuitiarum ordo lente dispositus  transierit? hoc totam uitam nostram 45 occupabit, quod totam diem occupare non potuit?« Accessit quoque illud dictum eius, quod »tam superuacue mihi uise sunt habentibus, quam fuerint spectantibus .« Hoc itaque ipse mihi dico, quoties tale aliquid perstrinxerit oculos meos, quoties occurrit domus splendida, culta cohors seruorum, lectica formosis imposita colonibus. Quid miraris? Quid stupes? pompa est. Ostenduntur iste res, non possidentur; et dum placent transeunt. Ad ueras potius te conuerte diuitias, disce paruo esse contentus. Sed et illam uocem, magnus atque animosus, exclama: »Habeamus aquam, habeamus polentam.« Turpe est beatam uitam in auro et argento reponere; eque turpe in aqua et polenta.  Quid ergo faciam, si ista non fuerint? Queris quod sit remedium inopie? famem fames finit. Alioquin quid interest, magna sint an exigua, que seruire te cogant? Quid refert quantulumcunque sit, quod sibi negare possit fortuna? Hec ipsa etiam aqua et polenta in alienum cadit arbitrium. Liber est autem, non in quem parum licet fortune, sed in quem nichil. Ita est, si nichil horum desideres. Natura dixit omnibus; hec si uoles frequenter cogitare, id agis, ut sis felix, non ut uidearis, et ut tibi uidearis, et non aliis. Item ad idem peta:

. . . . . . . . . . . . Tolle querelas.
Pauper enim non est cui rerum suppetit usus.
Si uentri bene, si lateri pedibusque tuis, nil
 Diuitie poterunt regales addere maius. 
Item: Diues qui necessariis non est contentus, lupus est, qui plures ouiculas strangulat, cum uix unam uorare et comedere queat. Item Seneca : Hoc ex alienis hortulis sumptum est: magne sunt diuitie, lege nature composita paupertas. Lex autem illa nature, scis quos nobis terminos ponat uel statuat? Non esurire, non sitire, non algere. Ut famem sitimque repellas, non est necesse superbis assidere liminibus, nec supercilium graue, et contumeliosam etiam humanitatem pati; nec est necesse maria tentare, nec sequi castra. Pacabile est quod natura desiderat, et est appositum.  Sed nunc ad superuacua sudatur. Illa sunt que togam conterunt, que nos senescere sub tentorio cogunt, que in aliena littora impingunt. Ad manum est quod sat est. Item idem : Honesta, inquit, res est leta paupertas. Illa uero non est paupertas si leta est, quia cui bene cum paupertate conuenit, diues est. Non qui parum habet, sed qui plus cupit pauper est. Quid enim refert quantum illi in arca, quantum in horreis iaceat, quantum pascat uel feneret, si alieno imminet; si non acquisita, sed acquirenda computet? Quis sit diuitiarum modus, queris? Primus: habere quod necesse est. Secundus: quod sat est, uel quod satis est, possidere. Is satietatem habet, qui quantulumcunque modicum, scilicet necessitatem, etiam necessitate,  possidet. Natura enim contenta est necessitate, 46 etiam cum temperata et modica fame et siti; his autem que supersunt, supra famem et sitim satiatur.



CAPUT XuII. Contra queritantes et detinentes superflua.

Sed huic obiicit Augustinus, inquiens »:Non tantum si superflua, sed etiam si necessaria pauperibus non erogemus, raptores sumus.« Item Hieronymus »:Aliena rapere conuincitur, qui ultra necessaria sibi retinere probatur.« Quasi diceret: Necessitatem retinere potes, dum de hac pro tempore, et loco, et inopia postulantis eroges. Augustinus etiam satietatem concedit diuitibus dicens »:Diuites utantur superfluis, dum ex eis pauperibus necessaria  erogent.« Contra uero bonum paupertatis uidetur Salomon dicere, cum orauit, dicens: »Diuitias et paupertatem ne dederis mihi .« Respondetur quia paupertatem non abhorruit, sed occasionem eius, scilicet ne occasione eius furtum perpetraret. Sed nec diuitias expauit, sed morbum earum, scilicet superbiam. Sed, si paupertatem patienter ferre non potes, eligas mediocritatem iuxta petam, qui ait

Auream quisquis mediocritatem
Diligit tutus, caret obsoleti
Sordibus tecti, caret inuidenda
   Sobrius aula. 



CAPUT XuIII. De mediocritate.


Dauid auream mediocritatem commendans, ait: »Melius est modicum iusto super diuitias peccatorum multas ;« quia, ut ait Augustinus, qui diues est, multis indiget; et ubi sunt multe diuitie, et ibi multorum indigentia; diuitiasque, quas diuites iniuste congesserant, adsunt qui in puncto hore eas deuorent. Item de hac mediocritate ait Sapiens quidam: »Melior est buccella panis cum gaudio ,« quam diuitie, et affluentie, et epule regum et principum. Item hanc commendans Seneca, ait : Ciues Romani simul cenaturi in honorem  Iouis in loco publico, cum alii uasa aurea, alii gemmea, alii argentea, et tapetia, uestesque sericas artificiosissime contextas afferrent, et in publicum sternerent, libet inter hos intueri concordam et similitudinem alterius Catonis domi forisque egregia facta; Tuberonis, qui ligneos lectulos, cum alii argenteos, 47 in publicum strauit, hedinasque prostragulis et tapetiis pelles, et ante ipsius Iouis cellam apposita conuiuis uasa fictilia. Quid aliud preter paupertatem in Capitolio posset consecrare? Ut nullum factum eius habeam, quo illum Catonibus inseram, hoc parum credimus? Censura fuit potius illa collatio cene, non cena; quasi potius fuit schola et doctrina ad appetendum mediocritatem, quam cena ad explendum et saturandum  uentrem. O quam ignorant homines cupidi glorie, quid illa sit, aut quemadmodum appetenda! Illo die populus Romanus multorum supellectilem spectauit, unius tantum miratus est. Omnium aliorum aurum argentumque fractum est, et millies conflatum et adhuc conflandum, per manus sordidas transiturum, contrectatum, et contrectandum, at omnibus seculis Tuberonis fictilia durabunt. Item idem amplius determinans et circumcidens mediocritatem, etiam quam Augustinus  ait: Illud te admoneo ne eorum more, qui non proficere, sed conspici cupiunt, facias aliqua, que in  habitu tuo, aut genere uite notabilia sunt. Asperum cultum, et intonsum caput, et negligentiorem barbam, et indictum argento odium, et cubile humi positum, et quidquid aliud ambitionem peruersa sequitur uia, euita. Satis ipsum nomen philosophie etiam celestis, etiamsi modeste tractetur, inuidiosum est. Quid si nos hominum consuetudini ceperimus excerpere? Intus omnia dissimilia sint; frons populo nostra conueniat. Non splendeat toga, nec sordeat quidem. Non habeamus argentum in quo solidi auri celatura descenderit, sed non putemus frugalitatis indicium auro argentoque caruisse. Id agamus, ut meliorem uitam sequamur quam uulgus, non ut contrariam. Alioquin quos emendari uolumus,  fugamus a nobis, et auertimus. Illud quoque efficimus, ut nichil imitari uelint nostri dum timent ne imitanda sint omnia. Hoc primum philosophia dimittit, sensum communiorem, humanitatem contumeliosam secundum mores hominum minus honestati congruos, et congregationem pecunie, scilicet, a qua professione dissimilitudo nos separabit. Nempe propositum nostrum est secundum naturam uiuere. Contra naturam est torquere corpus nostrum, et faciles odisse munditias, et squalorem appetere, et cibis non tantum uilibus uti, sed concretis et horridis. Quemadmodum autem desiderare delicatas res luxurie est, ita usitatas, et non magno parabiles fugere, dementie. Frugalitatem exigit philosophia, non penam. Potest autem esse non incompta  frugalitas. Hic modus mihi placet; scilicet, temperetur uita inter bonos mores et publicos, suscipiant omnes uitam nostram, sed non agnoscant. Quid ergo? Eadem faciemus que ceteri? Nihil inter nos et illos intererit? Plurimum quidem. Dissimiles nos esse uulgo sciat, qui nos inspexerit propius, qui domum nostram intrauerit, nos potius miretur quam supellectilem 48 nostram. Magnus quidem est ille, qui fictilibus sic utitur quemadmodum argento: nec ille minor est, qui sic argento utitur, quemadmodum fictilibus. Infirmi animi est pati non posse diuitias. Nunquid igitur appetende sunt? Non: sed nec contemnende iuxta uerbum Attali magni philosophi, qui diuitias non contempsit, sed aliis habendas permisit .



CAPUT XIX. Contra uermem et malum diuitiarum.


Sicut spiritualis paupertatis, hoc est humilitatis, nutrix est et fomentum ista sensibilis paupertas, ita oppositum eius, scilicet diuitie, nutriunt et pariunt cupiditatem, Apostolo attestante, qui ait in Epist. I, ad Tim. uI, loquens contra laborantes in acquisitione diuitiarum: »Est autem questus magnus pietas cum sufficientia,« scilicet, ut habeat homo, quantum necesse est uite sustentande, et quantum congruit persone sue, ut eis conueniat, cum quibus honeste uiuendum est. Et addit : »Nihil enim intulimus in hunc mundum, haud dubium quia nec auferre quid possumus. Habentes alimenta,« simplicia,  non delectamenta, non gule irritamenta, »et uestes, quibus tegamur,« non ornemur et luxuriemur, »his contenti simus. Nam qui uolunt diuites fieri;« non ait »sunt,« sed »uolunt diuites fieri;« ultra scilicet propositum, et fines, et terminos positos a natura, »incidunt in tentationes multas et laqueum diaboli, et in desideria multa inutilia et nociua, que mergunt homines in interitum et perditionem.«



CAPUT XX. Contra cupiditatem et auaritiam.

»Radix omnium malorum est cupiditas ,« que est plus habendi quidlibet quam satis est; quod Grece dicitur . Hac enim cecidit  diabolus, qui non pecuniam, sed propriam potestatem amauit, et primi homines qui uoluerunt esse sicut dii. Ergo cupiditas, secundum hoc, continere uidetur quasdam species uitiorum, scilicet superbiam, elationem, gastrimargiam et quasdam alias. Ad quam questionem, et argumentum ad ipsam facit, quod supponit Augustinus . »Quidam libri habent, »Radix omnium malorum est auaritia,« que specialiter intelligitur amor pecunie. Unde in Greco dicitur ; sed hic species ponitur pro genere. Auaritia enim est species cupiditatis: Gregorius  e contra, inter hec non distinguit, dicens: »Tribus modis tentauit diabolus primum hominem.«

 Primo gula, in persuasione cibi, cum dixit: »In quacunque die comederitis .« Secundo, inani gloria, in promissione deitatis, cum ait: »Eritis sicut dii .« Tertio, 49 auaritia, in promissione scientie, cum dixit: »Scientes bonum et malum.« Gula est immoderata cibi auiditas.

uana gloria, amor proprie excellentie. Auaritia immoderata est habendi cupiditas, que non tantum est pecunie, sed et altitudinis et scientie, cum supra modum sublimitas ambitur, imo etiam quecunque res, cum supra quam satis est, appetitur, secundum Augustinum. Item ad idem philosophus : Et quemadmodum aliarum rerum, ita et intemperantia litterarum laboramus. Non enim discimus uite, sed schole. Item philosophus: Non est  quod mireris animum meum; adhuc de alieno liberalis sum. Quare autem alienum dixi? Quidquid bene dictum est ab ullo, meum est, sicut id quod ab Epicuro dictum est: »Si ad naturam uiuas, nunquam eris pauper; si ad opinionem, nunquam eris diues. Exiguum natura desiderat, immensum opinio.« Congeratur in te, quidquid locupletes multi possederunt: ultra priuatum pecunie modum fortuna te prouehat, auro tegat, purpura uestiat, et ad hoc modus deliciarum opumque perducat ut terram marmoribus abscondas, non tantum habere tibi liceat, sed calcare diuitias. Accedant statue et picture et quidquid ars ultra luxurie elaborauit, et ab his maiora cupere disces. Naturalia desideria finita sunt: ex falsa enim opinione nascentia, ubi desinant,  non habent, nullus enim terminus falso est: uia eunti aliquid extremum est: error immensus est. Retrahe ergo te a uanis, et cum uis scire quod petis, utrum naturalem habeat aut cecam cupiditatem, considera si non possit alicubi consistere. Si longe progresso semper aliquid longius restat, scito id naturale non esse, quia,

Crescit amor nummi, quantum ipsa pecunia crescit. 
Si diuitias non haberemus, auari et cupidi non essemus. Item Salomon Parabolarum cap. XXX: »Sanguisuge due filie sunt« diaboli incessanter »clamantes: Affer, affer.« Libido incessanter, et incessantius cupiditas. Illi enim etate uel medicamento  occurritur aliquo, isti nullo. Item cupiditas comparatur hydropisi, quia

Quo plus sunt pote, plus sitiuntur aque. 
Item: Et fabule Narcissi comparatur, quia

Dumque sitim sedare cupit, sitis altera creuit. 
Item: Iuxta uerbum cuiusdam sapientis: Nos senes, cum ad omnia alia rectius ceteris sapiamus, ad solam auaritiam desipimus et deficimus: et quo minus restat uie, tanto amplius uiatici queritur.



50 CAPUT XXI. De auaritia.

Auaritiam speciem cupiditatis, licet Gregorius inter speciem et genus non distinguat , sugillat  et detestatur Ecclesiasticus c. X: »Auaro autem nichil est scelestius.« Et quia pro auaritia et pecunia cupide congregata sepe superbit auarus, addit: »Quid superbis, terra et cinis?« Deinde proponit de auaritia: »Nihil est enim iniquius quam amare pecunias. Hic enim et animam suam, non tantum linguam, uenalem habet, quia in uita sua proiecit intima sua,« seipsum euiscerans  sollicitudine acquirendi et conseruandi pecuniam. Unde Dauid: Et »tabescere fecisti« inuidia [f. auaritia, aut sollicitudine], »sicut araneam animam eius ,« quia

Impiger extremos currit mercator ad Indos. 
Item Hieronymus  in fine galeati principii: »Credenti totus mundus diuitiarum est; infidelis autem etiam obolo indiget,« et magis eo quod non habet quam eo quod habet. Item epitheton est auaritie, auarum uel facere superbum, urbanum, et aliquantulum lautiorem, uel eo nichil esse sordidius. Unde Iuuenalis: »usque ad talum sordidus.« Hoc epitheton iugulare sufficiat illud Horatii: :

Tantalus a labris sitiens fugientia captat
Flumina. Quid rides? Mutato nomine, de te
Fabula narratur, congestis undique saxis
Indormis inhians, et tanquam parcere sacris
Cogeris, aut pictis tanquam gaudere tabellis.
Item: Ad hoc facit uerbum cuiusdam pauperis  clerici et honesti, dicentis: Diuitias illius diuitis centucuplatas, etiam millecuplatas proiicerem, antequam tantam sollicitudinem acquirendi conseruandique, et adspiciendi eas haberem. Sine sollicitudine enim eas habeo et conspicio. Ingredior enim monasterium, cuius aurum et argentum in uasis templi adspicio, pasco oculos: quod mihi conseruatur sine sollicitudine appositionis custodum, ut iterum cum libuerit, eo uiso pascam oculos. Hieronymus : Clericus diues debet esse in conscientia, pauper in pecunia: est enim in partem uel sortem Domini assumptus, imo pars Domini. Nos enim sumus de quibus ait: »Funes ceciderunt mihi in preclaris :«  qui oculos ante et retro habere debemus, nobis scilicet et aliis prouidentes. Item Sebastianus in Legenda sua: Si obiicis cur Deus dedit diuitias, si eas habere non possimus nec debemus? Ad opus, inquit, liberalitatis tibi collate sunt. Si uis fenerare et eas multiplicare, potius fenerare eas fratri Christo. Pone eas in manus pauperis Christi. »Centuplum accipies et uitam 51 eternam possidebis .« Nonne tibi gratiosus esset, qui tibi transituro ad nundinas per locum periculosum, latrunculis obsitum, pecuniam tuam ad locum tutiorem deferret, ut saluam illam reciperes? Ita quidem. Pone igitur eam in manus pauperum, »a quibus in celestes thesauros deportetur, ubi fures non furantur, nec effodiunt .«

 Quas dederis solas semper habebis opes. 
Item Ecclesiasticus, auaritie uitium suggillans, ait cap. XIu: »uiro cupido et tenaci, sine ratione est substantia.« Per fas enim et nefas acquiritur, et ita sine ratione.

Si poteris recte, si non, quocunque odo rem. 
Idem consequenter: »Et homini liuido ad quid aurum?« uidetur ergo quod omnis auarus inuidus. Inuidet enim alienis diuitiis, ut habeat eas. »Qui aceruat ex animo suo iniuste, aliis congregat, et in bonis illius alius luxuriabitur. Qui sibi est nequam, cui alii bonus erit? Et non,« ideo »iucundabitur in bonis suis.« Et Dauid: »Thesaurizat, et ignorat cui congregabit  ea .« Et: »Relinquent alienis diuitias suas . Qui sibi inuidet, nichil est eo nequius, et hec redditio est malitie ipsius, et si bene fecerit, ignoranter, et non uolens facit, et in nouissimo malitiam suam manifestat. Insatiabilis est oculus cupidi in partem iniquitatis; non satiabitur donec consumat« iustitiam, »animam suam arefaciens. Oculus malus ad mala, et non satiabitur pane indigens; in tristitia« auarus »erit super mensam suam .« Item, iuxta quemdam sapientem: »Nihil grauius imprecari potest cuiuis quam auaritia, qua in presenti uexante cor eius, dira tormenta patitur et in futuro eterna supplicia sic promeretur.« Item Apostolus ad Ephesios u: »Scitote quod omnis fornicator, aut immundus,  aut auarus  non habet hereditatem in Christi regno, et Dei.« Sicut enim idololatra latriam et seruitutem, que Deo debetur, exhibet idolo; ita auarus, seruiens potius pecunie quam Deo, cultum Deo debitum exhibet pecunie et nummo. Item Apostolus ad Coloss. III: »Mortificate membra uestra, que sunt super terram,« fugientes »fornicationem, libidinem, concupiscentiam malam, et auaritiam, que est simulacrorum seruitus.« Augustinus etiam auaritiam idololatrie recte comparat, quia non dispar malitia, et uno plene opere completur. Utraque enim nititur auferre Deo quod suum est. Hec scilicet gloriam deitatis, ne solus habeat eam, et illa res Dei, ut sola habeat  que Dominus omnibus fecit. Item Hieronymus ad Heliodorum monachum: »Aestimato male pondere peccatorum, leuius peccare uidetur alicui auarus, quam idololatra; sed non mediocriter errat. Non enim grauius peccat, qui duo grana thuris proiicit super altare Mercurii, quam qui auare, cupide, et inutiliter pecuniam congregat et coaceruat.« Item Dominus in Euangelio: »Nemo potest duobus dominis seruire, Deo et mammone ,« id est auaritie, que nomine deliciarum uel diuitiarum, que eam pariunt et fouent, imo potius nomine demonis, qui preest diuitiis male acquisitis, nuncupatur. Item diabolus ad Dominum de auaritia tentans eum ait: »Hec omnia tibi dabo, si procidens adoraueris me .« Ergo qui 52 diuitias  et gloriam mundi appetit, cadit et adorat diabolum. Auaritia enim respectu aliorum uitiorum maiorem operatur casum, que Deo seruitutem et adorationem sibi debitam aufert. Item Apostolus I ad Cor. u: »Si quis frater nominatur inter uos fornicator, aut auarus, aut idolis seruiens, aut maledicus, aut ebriosus, aut rapax, cum huiusmodi non licet cibum sumere.« Ergo uitandi sunt auari, maxime feneratores a communione sacramentorum Ecclesie separandi, nisi resipiscant et ablata restituant. Apud sanctum Dionysium quidam talis mortuus in sterquilinium proiectus est. Tandem procurante auaritia cuiusdam monasterii in sepultura Ecclesie est sepultus. Et reclamantibus honestis uiris, ne in exemplo traheretur, proiectum est cadauer  eius effossum in sterquilinium. Obiectio de militibus detinentibus decimas. Item Dominus in Euangelio: »Cauete uobis ab omni auaritia. Non enim in abundantia, cuiusquam uita eius est, ex his que possidet .« Possessio enim eius gratie et glorie est amissio. Item Parabolarum cap. Xu: »Conturbat domum suam qui sectatur auaritiam: qui autem odit munera, uiuet. Qui uero libenter accipiunt munera, ignis deuorabit tabernacula eorum.« Item XXuIII: »Qui odit auaritiam, longi fient dies eius. uir autem qui festinat ditari, et aliis inuidet, ignorat quod egestas superueniet ei.« Item Ecclesiaste u: »Auarus non implebitur pecunia, et qui amat diuitias, fructus non capiet ex eis. Ubi multe diuitie, et multi qui comedunt eas. Et quid  prodest possessori, nisi quod cernit eas?« Item in eodem c. 6: »uir cui dedit Deus diuitias, et substantiam, et honorem, et nichil deest anime sue ex omnibus que desiderat; nec tribuit ei potestatem Deus, ut comedat ex eo, sed homo extraneus uorabit illud; hoc uanitas et miseria magna est.« Item. Horatius :

Quo melior seruo, uel liberior sit auarus
Non uideo. Nam qui cupiet metuet quoque: porro
Qui metuens uiuit liber mihi non erit unquam.
Quia:

Perdidit arma, locum uirtutis deseruit, qui
Semper in augenda festinat, et obruitur re.
Item Hieronymus :  »Auaritia est sicut infernus, et os uulue meretricis. Insatiabilis enim est; et quo magis rapit et deuorat, eo amplius rapere sitit, que perdat.« Unde peta:

. . . . . Opibus donatur auaris
Quidquid in orbe perit.
Item idem:

Semper auarus etiam diues eget.
Diues uero est, qui pauper est cum Christo. Item idem: Cum due sunt filie sanguisuge, scilicet libido et auaritia; peior filia et detestabilior est auaritia. Illi enim succurritur beneficio etatis, progressu temporis, huic uero nullo medetur quis antidoto; sed quanto minus restat uie, tanto magis crescit in acquirendo. 53 Unde Claudianus:

 Quid neruos secuisse iuuat? uis nulla cruentam
Castrat auaritiam, paruis exercita furtis,
   . . . . . . Sed peius in aurum
Aestuat; hoc uno fruitur succisa libido. 

Item: Dominus in iudicio super omnia monstra, solum monstrum auaritie detestabitur; utpote causam damnationis nostre; eiusque contrarium, scilicet misericordem largitatem uel liberalitatem super omnia opera nostra, quasi causam salutis nostre approbabit, cum dicet: »Esuriui et non dedistis mihi manducare, sitiui et non dedistis mihi bibere ,« et ita de ceteris. Et que est causa quare non dederitis? Auaritia. Que, quare dederitis? Liberalitas. Facilius est tamen dare  quam opera ceterarum uirtutum implere. Unde et modicum est penitenti iniungere, de substantia sua pauperibus erogare, nisi auaritia laborauerit, ut sic curetur ab ea. Item Hieronymus: »Eo detestabilior est auaritia quod ipsa uitium contrarium sibi nutrit et fouet: prodigalitatem enim semper fere comitatur auaritia.« Unde peta Claudianus:

   . . . . . . Quodcunque profunda
Traxit auaritia, luxu peiore refundit. 

Quomodo ergo sunt contraria

Item Genesis XXXI Rachel fugiens cum Iacob a facie patris sui Laban furata est idola eius, que abscondit subter stramenta cameli et sedit  super. Que Laban querenti ea, et non inuenienti in tentorio eius, ait: »Ne irascatur dominus meus, quod coram te nequeo assurgere, quia iuxta consuetudinem feminarum nunc accidit mihi.« Iacob autem postea comperiens deos alienos esse in domo sua, scilicet idola Laban, licet aurea et argentea cum inauribus et ornamentis et phylacteriis suis infodit sub terebintho. Per Iacob Christus et perfecte penitens intelligitur, qui omnem cupiditatem mundanam, antiquam, et philosophiam eius, id est omnes occasiones et circumstantias auaritie infodit sub cruce Christi; nudus nudum sequens Crucifixum, cuius paupertas maxime in cruce apparuit. Pendens enim in ea tantum cinctorium, uelamen scilicet pudendorum, habuit. Quis cum Christo  dicere potest: »uenit enim princeps huius mundi et in me non habet quidquam? « et cum Apostolo: »Mundus mihi crucifixus est, et ego mundo? « Per Rachel, que interpretatur ouis, molliter penitens et imperfecte significatur. Cui iuxta consuetudinem feminarum accidit, cum immunditiam auaritie secutus, quasi muliebria patitur. De hac tamen penitendo abscondit idola, hoc est auaritiam, et subter stramenta cameli, scilicet sub fimo, et sub stratorio cameli, hoc est humilitate penitentie, omnem tumorem, et sublimitatem, et auaritiam, que est ex diuitiis, tegens; ita quod sedit super fimum in quo abscondita erant idola, quia Deum preponit omnibus, et si iuxta se  diuitias habeat: cui tamen res 54 sue seruiuit; non ille rebus, qui de se ait:

Et mihi res, non me rebus supponere conor. 

Item ad idem ualet exemplum Ioseph, qui non tantum pallium, sed et lasciuiam eius reliquit meretrici Aegyptiace. Hoc est non tantum cupiditatem, sed et omnem occasionem eius et circumstantiam relinquere debemus mundane uoluptati. Item ad idem ualet exemplum »adolescentis, qui, relicta sindone, nudus profugit ab eis ,« scilicet Iudeis. Item ad hoc ualet exemplum de uitulo conflatili, quem Moyses precepit redigi in minutissimum puluerem. Non enim tantum ipsam auaritiam, et substantiam peccati debemus condemnare,  per penitentiam abolere, sed etiam omnes circumstantias eius, et occasiones minutissimas penitus absumere, et fimo immundissimorum stercorum condemnare cum Apostolo, qui ait: »Omnia hec reputaui ut stercora, ut Christum lucrifacerem.« . Item Hieronymus : Crates Thebanus, homo quondam ditissimus, proficiscens ad philosophandum Athenas, magnum auri pondus secum detulit. Qui in uia secum deliberans, et considerans se non posse simul uirtutes et diuitias possidere, cum ad dediscendam auaritiam iret, diuitiasque fomentum et nutrimentum esse auaritie conspiceret, proiecit a se aurum, inquiens: O diuitie, abite, procul sitis a nobis. Nunc uero sarcinati  auro et argento Christum pauperem sequimur, et sub pretextu eleemosyne pristinis opibus incubantes, quomodo possumus aliena fideliter distribuere, qui nostra timide reseruamus? Item ad idem ualet exemplum Cynici et philosophi illius, scilicet Diogenis, in dolio degentis, qui uacuus spei et timoris expers, locupletem transegit paupertatem.

Ad quem Aristippus quidam aulicus, cum mundaret et lauaret olera sua, accedens ait: Tu cum sapiens et philosophus sis, si regibus seruire uoluisses, olera tua non lauares. Cui respondens, ait: Si paupertate mediocri scires uti, non oporteret te regibus mendicando adulatione mentiri. Unde Horatius :

 Si pranderet olus patienter, regibus uti
Nollet Aristippus: si sciret regibus uti,
Fastidiret olus, qui me notat.



CAPUT XXII. Contra acceptores munerum.

Non tantum exemplis ethnicorum detestamur et iugulamus auaritiam, et omnem acceptionem munerum, sed et exemplis plurimis sacre Scripture. Primo exemplo Abrahe, cui reuertenti a cede quatuor regum, cum Loth et substantiam eius reduceret, rex Sodomorum dixit: »Da mihi animas, cetera tolle tibi. Qui respondit ei: Leue manum meam ad Dominum Deum 55 excelsum, possessorem celi et terre, quod a filo subtegminis usque ad corrigiam  calige non accipiam ex omnibus, que tua sunt, ne dicas: Ego ditaui Abraham; exceptis his que comederunt iuuenes, et partibus uirorum, qui mecum uenerunt. Isti enim accipient partes suas .« Item Genesis XXIII, Abraham, mortua uxore Sara, dixit ad filios Heth: »Aduena sum et peregrinus apud uos, date mihi ius sepulcri uobiscum, ut sepeliam mortuum meum. Responderuntque filii Heth: Princeps Dei es apud nos: in electis sepulchris nostris sepeli mortuum tuum. Surrexit Abraham,« gratias egit, »et adorauit eos, et dixit: Si placeat uobis, ut sepeliam mortuum meum, intercedite apud Ephron filium Seor, ut pro pecunia digna det mihi speluncam duplicem quam habet in extrema parte agri sui, in possessionem sepulcri. Respondit Ephron cunctis  audientibus: Nequaquam ita fiet; sed gratis trado tibi agrum et speluncam que in eo est. Respondit Abraham:« Non gratis accipiam, sed »dabo pecuniam pro agro. Suscipe eam, et sic sepeliam mortuum meum in eo. Et appendit pecuniam Abraham, quam Ephron postulauit, scilicet quadringentos siclos argenti probate monete et publice.« Item Genesis XXXIII, exemplo Esau, qui Iacob fratre suo offerente ei munera in bobus, asinis, seruis et ancillis, ait: »Quenam sunt iste turme quas obuiam habui? Respondit Iacob: Ut inuenirem gratiam coram domino meo. Et ille: Habeo, inquit, plurima, frater mi, sint tua tibi. Dixitque Iacob: Noli ita, obsecro; sed, si inueni gratiam in oculis tuis, accipe munusculum de manibus meis: sic enim uidi faciem  tuam, quasi uiderem uultum Dei: sis mihi propitius; et suscipe benedictionem quam attuli tibi. uix fratre compellente suscepit.« Ista tamen susceptio, licet coacta, in eo, et in similibus eius, signum est diuine reprobationis. Quidam enim sunt qui uolunt cogi accipere, et tamen accipiunt: »Grata est uis ista sibi, cogique meretur.« Item Exodi capitibus XXXIu et XXXu. Pro construendo enim tabernaculo omnes uiri et mulieres mente deuota obtulerunt donaria, ut fierent opera que iusserat Dominus per manum Moysi, cunctique filii Isrel uoluntaria Domino dedicauerunt: »Cum autem artifices instarent operi, dixerunt Moysi: Plus offert populus quam necessarium est. Iussit ergo Moyses  preconis uoce cantari: Nec uir, nec mulier quidquam ultra offerat in opere sanctuarii, sicque cessatum est a muneribus offerendis, eo quod oblata sufficerent, et superabundarent.« Item Numeri cap. XuI, increpante Moyse Dathan et Abiron murmurantes contra Aaron, responderunt ei dicentes: »Nunquid parum est tibi quod deduxisti nos de terra, lacte et melle manante, ut occideres nos in deserto, nisi et dominatus fueris nostri? An et oculos nostros uis eruere? Iratusque Moyses ualde ait ad Dominum: Ne aspicias, Domine, sacrificia eorum: tu scis quod nec asellum quidem unquam acceperim ab eis, nec afflixerim quempiam eorum.« Item Numeri cap. XXII: »Seniores Moab et maiores natu habentes pretium diuinationis in manibus, missi a Balac,  dixerunt ad Balaam: Sic dixit Balac, filius Sephor, rex Moabitarum: Ne cuncteris uenire ad me paratum honorare te, et quidquid uolueris dare tibi. ueni et maledic populo isti. Respondit Balaam: Si dederit 56 mihi Balac plenam domum argenti uel auri non potero immutare uerbum Dei mei, ut uel minus uel plus loquar.« Item: Balac prebens et offerens ei munera, ait : »Maledic Iacob, detestare Isrel. Qui respondit: Quomodo maledicam cui non maledixit Deus? Qua ratione detester quem Dominus non detestatur? Nunquid aliud loqui possum quam quod iussit mihi Deus? Qui benedixerit Iacob, erit et ipse benedictus, et qui maledixerit, in maledictionem deputabitur. uerumtamen pergens ad populum meum, dabo tibi consilium, quid populus  tuus huic populo faciat.« Quod et impleuit, sicut Ioannes in Apocalypsi  testatur dicens: Balaam, accepto pretio diuinationis, licet coactus: »docebat Balac mittere scandalum filiis Isrel,« scilicet »edere« de sacrificiis idolorum »et fornicari.« Item I Reg. XII: »Dixit Samuel ad uniuersum Isrel. Audiui uocem uestram iuxta omnia, que locuti estis ad me; et constitui super uos regem, qui graditur ante uos, et nunc senui conuersatus coram uobis ab adolescentia mea usque in diem hanc. Ecce presto sum. Loquimini de me coram Domino et coram Christo eius,« scilicet Saule. »Utrum bouem cuiusquam tulerim, an asinum. Si quempiam calumniatus sum, si oppressi aliquem, si de manu cuiusquam munus accepi, et contemnam illud hodie  uobisque restituam.« Item exemplo Dauid II Reg. ultimo: »Nequaquam fiet ut uis, sed emam pretio a te aream, ubi edificetur Domino templum et non offeram Domino meo holocausta gratuita.« Item exemplo Addo prophete III Reg. XIII: »Locutus est rex ad uirum Dei: ueni mecum domum ut prandeas, et dabo tibi munera. Respondit uir Dei regi: Si dederis mihi mediam partem domus tue, non ueniam tecum, nec comedam panem, neque bibam aquam in loco isto.« Item II Esdre quinto: »Ego et fratres mei, et pueri mei commodauimus plurimis pecuniam et frumentum; non repetamus in commune istud, es alienum concedamus quod debetur nobis,« etc. Item Actuum apostolorum cap.  XX: »uos scitis a prima die qua ingressus sum in Asiam, qualiter uobiscum per omne tempus fuerim conuersatus, seruiens Domino in humilitate et lacrymis.« Et texens sermonem moralissimum, ultimo annectit de officio prelatorum, docens eos cauere auaritiam exemplo sui, cum ait: »Argentum, et aurum, aut uestem non concupiui. Ipsi scitis quoniam ad ea que opus mihi erant, et his qui mecum sunt, ministrauerunt manus mee.« Item epistola Iude : »ue illis qui in uia Cain abierunt, et errore Balaam mercede effusi sunt, et in contradictione Core perierunt.« Item II ad Corinth. XI: »Gratis euangelizaui uobis, et cum essem apud uos et egerem, nulli onerosus fui, sed in omnibus sine onere me uobis seruaui, et seruabo.  Est ueritas Christi in me, quoniam hec gloriatio non accipiendi non infringetur in me, in regionibus Achaie, quod facio et faciam, ut amputem occasionem« predicandi eis, qui propter questum predicant. Item Ezechielis cap. XXII: »Munera, usuram et superabundantiam accepisti, et auare proximos tuos calumniabaris, meique oblita es, ait Dominus. Ecce, complosi manus meas super auaritiam tuam quam fecisti.« Item Apostolus in Actuum apostolorum XX: »Omnia ostendi uobis, quoniam sic laborantes oportet 57 suscipere infirmos, et meminisse uerbi Domini Iesu . »Beatius est,« inquit, »magis dare quam accipere.« Item: exemplo beati Thome, qui cancellarium  suum instituens, sacramento iurisiurandi eum astrinxerat, ne unquam aliquid, usque ad canipulum, in administratione cancellarie acciperet. Item Ecclesiastici XX: »Exenia et dona excecant oculos iudicum, et quasi mutus in ore auertit correptiones eorum.« Corrupti munere, obmutescunt cessando a correptione. Item Isaias : »Quis ambulat in iustitiis et loquitur ueritatem, qui proiicit auaritiam ex calumnia, et excutit manus suas ab omni munere? Iste in excelsis habitabit.« Nota uerbum excussionis. Per laxationem manuum de facili labuntur in terram magna munera, sed minima nisi per excussionem, sed adherent manibus, ut puluis. Item Strabus super Exodum: Cupiditas est ramunculus proiectus in os canis, qui  facit eum obmutescere. Item: Cupidus est similis illi fatuo pastori uirgiliano, de quo:

. . . . . Lupi Merim uidere priores .
De quibus dicitur, quod si prius uiderint homines, faciunt eos obmutescere. Item Iob Xu: »In fine ignis deuorabit tabernacula eorum, qui libenter accipiunt munera.« Item Iu Reg. u, Naaman Syrus curatus a lepra per Eliseum, ait ei: »Obsecro, domine mi, ut accipias benedictionem a seruo tuo. At ille respondit: uiuit Dominus ante quem sto, quia non accipiam.« A quo cum accepisset munera Giezi, absente domino suo Eliseo, dixit ei Eliseus in reditu: »Nunc igitur accepisti argentum et uestes, ut emas oliueta, uineas, oues et boues, et  seruos et ancillas; sed etiam lepra Naaman adherebit tibi, et semini tuo usque in sempiternum .« Item Demosthenes rogatus ut pro libertate reipublice tuenda aperiret os suum, inuoluit caput lana simulans se egrotare, et ait: Non possum, synanchen etenim, frater, patior. Et respondit ei: Non synanchen, inquam, sed argyranchen. Item: »Munera excecant oculos sapientum ,« et uim auctoritatis inclinant. Item, exemplo Cyriaci diaconi Marcelli pape, qui potestatem habens imperandi demonibus, curauit filiam Diocletiani Augusti arreptam a demonio; de qua egressus insiliuit in filiam Saporis regis Persarum. Qui audito quod Cyriacus curasset filiam Diocletiani, misit legionem magnam cum muneribus ad  Diocletianum, ut ad preces eius Cyriacus ueniret, et sanaret filiam suam. Requisitus Cyriacus exaudiuit eum: et cum ei prepararentur currus et equi, super quos ueniret, ait: Non decet Christianum ita pompose incedere, sed precedite, et ego sequor. Qui cum curasset filiam Saporis, ipsumque et domum eius totam baptizasset, obtulit ei rex munera. Qui respondens, ait: Non accipiam, inquit, hec munera, absit enim ut gratia Christi sit, uel estimetur uenalis. Item Hieronymus: Sicut nec matrona casta est, que munera accipit maxime ab amatore et sponso suo , ita nec iudex a confratre munuscula accipiens, que signa sunt corruptionis eius, et iudicii ab eo faciendi. Item Ieremie cap. uI:  58 »A minore quippe usque ad maiorem, omnes auaritie student; et a propheta usque ad sacerdotem cuncti faciunt dolum, et curabant contritionem filie populi mei cum ignominia, dicentes: Pax, pax, et non erat pax.« Item Exodi XXIII: »Nec accipias munera, que excecant etiam prudentes, et subuertunt uerba iustorum.« Item: Quintilianus de quodam oratore Athenis erudito, et facto diserto impensis cuiusdam diuitis, qui postea pro republica rogatus loqui, stetit in causa contra patronum suum, contra diuitem illum; in qua obtinuit diues. Unde et oratorem illum in ius uocauit, accusans eum super ingratitudine. Qui cum accusaretur, ait diuiti illi: Domine mi, tu scis, quia nichil crudele in te intorsi, nichil causa odii, sed pro libertate reipublice,  et honestate persone mee, imo etiam et tue, steti. Nunc uero hoc uideo, quia nichil est periculosius acceptis muneribus, si ad omnem nos obligant seruitutem. Item: Hieronymus scribens cuidam diuiti matrone sciensque per hoc canes suos detrahendo dicere illum familiaritatem principum affectare, respondit eis: Absit ut ista queram! Cui enim satis est uile olusculum, et panis cribrarius, talia non queritat. Quia fidele testimonium est  quod non habet causas mentiendi, adulandi, mendicandi, familiaritatem potentum acquirendi.



CAPUT XXIII. Contra acceptores munerum pro iustitia facta, uel facienda, acceleranda, uel omittenda.

 Acceptio munerum multiplex est. Prima simplex est, et licitorum munerum pro nulla causa iniusta acceptorum, periculosa tamen, quia ea uendimus libertatem nostram, de qua supra disputauimus in fine capituli de auaritia . Secunda est pro iustitia facta, quod Gieziticum, uel facienda, quod Simoniacum: omissa uel omittenda, accelerata uel acceleranda, quod iniquum, pro iniustitia etiam facienda, quod est diabolicum. Tertia est de rapina occulta uel manifesta: Puta, rapina uiolenta, usura, furto, exactionibus, extortionibus pecunie, talliis citra stipendium prescriptum acceptis, et huiusmodi. Quarta est pro spiritualibus, ut ordinibus, sacramentis, beneficiis ecclesiasticis, officiis, et illis annexis  conferendis uel collatis, uel non dandis  etiam  contumelia, etiam illata Spiritui sancto, et impedimentum quo minus currat gratia eius. Quinta est cum quis accipit per dolos, curiositates, et artem mimicam et histrionicam, uel cum abundet nec egeat. Unde Hieronymus : O monache, si eges et accipis, das potius quam accipis; 59 si accipias, et non eges, rapis. Sexta est de illicite acquisitis munera accipere, etsi in pias causas expendantur; puta, ut ex illis construantur grangie et officine monasteriorum et huiusmodi.

Contra secundum titulum hec colliguntur. Acceptores munerum pro iustitia facta, facienda, acceleranda  et omittenda, uel pro iniustitia facienda, si sunt pastores et prelati Ecclesie, similes sunt Nabal stulto, qui tondens oues, non respexit Dauid, nec est misertus super contritione Ioseph. Hi non sunt pastores ouium, sed tonsores, excoriatores, depilatores, lupi et emunctores pecuniarum, lac et lanam in ouibus querentes, lucro inhiantes potius quam saluti animarum intendentes. Legitur enim in primo libro Regum cap. XXu, quod »cum Dauid audisset in deserto, quod tonderet Nabal oues, uel gregem suum, misit decem iuuenes ad eum dicentes: Quodcunque inuenerit manus tua, da seruis tuis, et filio tuo Dauid. Qui respondit, dicens: Quis est Dauid? Et quis est filius Isai? Hodie increuerunt  serui« super terram »qui fugiunt dominos suos.« Hoc audiens Dauid, iratus est ualde, iubetque seruos suos accingi gladio, quasi uindicaturus in eum. Quod audiens Abigail uxor eius prudens et sapiens, nescio uiro cum panibus et uino et arietibus coctis occurrit Dauid, et descendens de asino, procidit ad pedes eius et ait: »In me sit, domine mi, hec iniquitas, rogo ut suscipias benedictionem hanc, quam attulit ancilla tua tibi domino meo: malitia non inueniatur in te. Non ueniat hoc tibi in singultum cordis et scrupulum, quod effuderis sanguinem uiri mei, cum constituerit te Dominus ducem super Isrel.« Suscepit ergo Dauid que obtulit, et ait: »uade pacifice in domum tuam.« Dominus tamen post decem dies ulciscens Dauid, percussit Nabal  tonsorem, et mortuus est . Item: Tales similes sunt Laban , qui circumuenit Iacob sibi seruientem, decemque uicibus mutauit mercedem eius, qui filias uendidit, et reputauit quasi alienas, comeditque pretium earum. Ob quam causam, cum ierat tondendas oues, Rachel furata est idola patris sui, que inter omnia cariora habebat, et fugit . Item: Maximi tonsores ouium usque ad carnes, imo tonsores usque ad sanguinem, quod si nequiuerint, depilatores sunt usque ad pellem, id est, in minoribus donis: exterius uisi pulchri, sed in operibus et interius lupi rapaces. Hi similes sunt Absalon , , qui quod per se facere erubescunt, per officiales subtonsores suos, lenones et baiulos tonsure scrutatoresque et indagatores rapine sue adimplent. Quibus consultius esset mulierculas uenales lenocinio circumducere, quam rapine et participio peccati maiorum studere, cum tamen de raptis nichil possint restituere. Item: Similes sunt tales Iude , qui, uxore mortua, ascendit ad tonsores ouium suarum. Quo ascendente ad tondendas oues, Thamar nurus eius, mutato habitu uiduitatis, in biuio itineris sedit. Quam uidens Iudas, suspicatus est esse meretricem, 60 cum qua, loco meretricis, datis ei muneribus, coiit. Item psalmo XIII: »Nonne cognoscent,« in futuro, »omnes qui operantur iniquitatem,«  multiplicem? Et qui sunt illi, et ob quam causam »operantur iniquitatem?« Ii scilicet »qui,« et quia »deuorant plebem meam,« quotidiana rapina et multiplici, »sicut escam panis,« id est, qui ministerio suo utuntur propter capienda munera ab hominibus, non ad salutem hominum, uel ad gloriam Dei. Panis enim quotidianus cibus est et suauis: similiter et ipsi delectantur cum quotidiana rapina, ut simplices Christianos absorbeant. Qui, ut tales sint, inde prouenit, quia »Dominum non inuocauerunt,« sed temporalia. Item psalmo XXu: »Dextera eorum repleta est muneribus,« cum pro iustitia, pretium pecunie, laudis, timoris, iniuste misericordie queritur. Item psalmo CXLIII: »Quorum os locutum  est uanitatem, et dextera eorum, dextera iniquitatis,« que potius sinistra dicenda est quam dextera, quia pro his que sunt dextere temporalia querunt, mutantque dexteram in sinistram, existentes non ambidextri cum Aod, sed ambisinistri; ideoque nec regem Eglon pinguissimum confodere possunt . Item tales, hoc mandatum pre auaritia nequeunt implere: »Nesciat sinistra quid faciat dextra ,« cum ea, que sunt dextere, pro sinistra et temporalibus faciunt. Item nec hoc: »Leua eius sub capite meo, et dextera illius amplexabitur me :« sed, »Leua manus eius sub capite meo,« et leua eius amplexabitur me, qui non habent, nisi leuam, pro leua tantum operantes. Item: Tales in iudicio cum hedis fetidis collocabuntur a sinistris,  non cum agnis a dextris  suauiter redolentibus, qui hic nonnisi sinistram quesierunt. Item Zacarie u: »Et dixit angelus ad me: uide quid est hoc quod egreditur. Et dixi: Quidnam est? Et ait: Hec est amphora egrediens. Et dixi: Hic est oculus omnium in terra, et ecce talentum plumbi portabatur, et ecce mulier sedens in medio amphore. Et dixit: Hec est impietas. Et proiecit eam in medio amphore, et misi massam plumbeam in os eius.« Hieronymus : Olim sedit iniquitas super talentum plumbi, modo uero super talentum auri. Nunc impletum est pete illud:

Aurea nunc uere sunt secula, plurimus auro
uenit honos.
 Auro perficitur, quidquid captatur inique,
   Nemoque pretenso munere uana rogat. 
Item Arator :

. . . . . . . . . . Hec tecum mente sagaci
   uolue, quid esse putes, rutili quod massa metalli
   Ponitur ante pedes, sacris non tradita dextris,
   Contemni [ed. destitui] debere probant quod tangere uitant,
   Calcandumque docent, quod subdant gressibus aurum,
   De quo terrene ueniunt ad pectora cure,
   Consimili iactatur humo, quo sistat, auare,
61 Mens tua, disce loco quod tu custodis anhelus,
   Quod statione premis, quod cernere sepius ardes,
   Eius in amplexus per somnia cuncta recurris,
   Horrescunt tractare pii, nec tunc quoque gestant
   Cum bona facta parant, quantum speculantur in illo
   Stare nefas, et dona gerens contemnitur aurum.
Item Claudianus :

    . . . . . Proprie solatia sorti
Communes uult esse notas, et uenditus ipse
uendere cuncta cupit, cum tantum sepe duorum
Diuersum suspendit onus, cum pondere iudex
uergit et in geminas nutat prouincia lances.
Unde Hieronymus: Iudex non debet esse sicut statera, que modico oboli pondere inclinatur in aliam partem, et ita iniusta est; sic et iudex, qui respicit munus uel personam, uel aliquid preter iudicium Domini, propter quod inclinatus in aliam partem, minus iuste examinat. Unde Salomon: »Pondus et statera iudicia Domini sunt .« Qui autem propter munus uel aliud huiusmodi declinat iustum iudicium, seu in circumstantiis eius et appendiciis, seu in substantia sententie, »pondus et  pondus habet in domo .« Unde Salomon: »Abominatio est apud Deum, pondus et pondus; statera dolosa abominabilis est Domino. Pondus equum uoluntas eius .« Item Deuteronomii, cap. XXu: »Non habebis in sacculo diuersa pondera, maius et minus non erit in domo tua. Abominatur enim Dominus eum qui facit hec.« Item: »Beatus qui excutit manus suas ab omni munere .« Augustinus dicit: Pecunie, laudis, timoris, gratie priuate, iniuste misericordie. Unde Dominus in Leuitico : »Ne consideres personam pauperis,« Augustinus addit: In iudicio; quia, qui parcit saccello pauperis, misertus eius in causa iniusta, percutit cor eius. Item, Exodi cap. XXIII: »Non declinabis in iudicium  pauperis.« Sed hodie non oportet hoc precipi: Contemnuntur enim modo pauperes in iudicio, imo etiam a fratribus. Unde Salomon: »Fratres hominis pauperis oderunt eum .« Item Ieremie, : »Maledictus omnis qui facit opus Dei fraudulenter.« Gregorius pro corporalis rei premio, uel pro laudis uerbo, uel pro humani iudicii gratia. Item Hieronymus: Sicut uinum abundantius sumptum, etiam subtile, hebetat ingenium; ita et munusculum iudicis iudicium, ne possit cernere uerum. Item: Sicut matrona que accepit munusculum aliunde missum, corruptionis sue est signum, sic a iudice qui accipit, munusculum scilicet, non nisi corruptum emanabit iudicium. Item  Exodi cap. XuIII: »Iethro Moysi: Quid est hoc quod facis in plebe? Cur solus sedes,« ad iudicandum, »et omnis populus prestolatur de mane usque ad uesperam? Non bonam rem, inquit, facis: stulto labore consumeris tu et populus tuus tecum; ultra uires tuas est negotium, non poteris solus sustinere. Sed audi uerba mea atque consilia et Dominus erit tecum,« scilicet, si a te 62 remoueris multitudinem negotiorum, ne pregraueris. Potissimum est, si tales elegeris iudices, uiros nobiles, potentes qui timeantur. Qui si humiles fuerint, in hoc iustitie et Ecclesie melius prouidetur, si autem superbi et mali, oleum additur camino.

»Sapientes et timentes Deum in quibus sit ueritas, et qui oderint auaritiam. Constitue ex eis tribunos,  centuriones et decanos qui iudicent populum omni tempore « Precipiasque eis, dicens: »Audite illos, et quod iustum est iudicate, siue ciuis sit ille, siue peregrinus. Nulla erit distantia personarum, ita paruum audietis sicut magnum, nec accipietis personam cuiusquam, quia iudicium Dei est. Quod si difficilius uobis uisum fuerit aliquid, in causa scilicet, referte ad me .« sicque dimittetis populum in pace. Item Deuteronomii cap. XuI: »Iudices et magistros constitues« immobiles »in omnibus portis tuis, quas Deus dederit tibi per singulas tribus tuas, ut iudicent populum iusto iudicio, nec in alteram partem declinent. Nec accipias personam uel munera, quia  munera excecant oculos sapientum, et mutant uerba iustorum« coram hominibus. »Iuste, quod iustum est, exsequeris, ut uiuas in eternum.« Item in Sallustio Cesar: O uos omnes homines, qui iustum iudicium iudicare debetis, necesse est uos ab amore priuato, uel odio, timore, uel cupiditate, uel gratia singulari esse destitutos, alioquin rectum iudicium de facili declinabitis. Item Tullius De Officiis : Maxime perturbantur officia in amicitiis, quibus et non tribuere quod recte possit, et tribuere quod non sit equum, contra officium est. Sed huiusmodi generis totius  breue et non difficile preceptum est. Que enim uidentur utilia, honores, diuitie, uoluptates, et huiusmodi hec amicitie, nunquam anteponenda  sunt. At neque contra rempublicam, neque contra iusiurandum, iustitiam ac fidem, amici causa, uir bonus aliquid faciet, nec si iudex quidem erit de ipso amico. Deponit enim personam amici cum personam induit iudicis. Tantum dabit amicitie, ut ueram amici causam esse malit, et ut exorande litis tempus, quoad per legem liceat, accommodet, nichilque prorsus ei tribuat, nisi quod salua fide impleri potest. In danda, sententia solum Deum in mente habeat, non amicum. Nam, si omnia facienda sunt que amici uelint, non amicitie tales, sed coniurationes dicende sunt. Ergo is sit iudex et talis, qui »dicat patri,« et cuiuis homini: »Nescio uos .« Item Amos, : »Querite  Dominum et uiuetis, ne forte comburatur ut ignis domus Ioseph. uos qui conuertitis in absynthium iudicium uestrum, et iustitiam in terra,« et pro terra, terrenis scilicet »relinquitis. Facientem,« Deum scilicet, »Arcturum et Orionem: qui subridet uastitatem super robustum,« scilicet, fortem et magnum deprimentem populum et depopulantem, »uel depopulationem super potentem affert.« Unde: »Potentes potenter tormenta patientur .« »Odio habuerunt in porta corripientem, et loquentem perfecte abominati sunt. Idcirco, pro eo quod diripiebatis pauperem, et predam electam tollebatis ab eo, domos quadro lapide edificabitis, et non habitabitis in eis. uineas amantissimas 63 plantabitis, et non bibetis uinum earum; quia  cognoui multa scelera uestra, et fortia peccata uestra, hostes iusti,« et iniusti iudicii, »accipientes munus. Ideo prudens in tempore illo tacebit, quia tempus est malum ,« quando quis non recipit correptionem, pro quo prudens tacet, »ne sanctum det canibus . Querite bonum et non malum, et Dominus erit uobiscum: Odite malum et diligite bonum et constituite in porta iudicium, si forte misereatur Dominus reliquiis Ioseph .« Item Amos: »uidi Dominum stantem super altare, et dixit: Percute cardinem et commoueantur superliminaria. Auaritia enim in capite omnium, et nouissimum eorum in gladio interficiam. Non erit fuga eis; fugiet et non saluabitur ex eis, qui fugerit. Si descenderint usque ad infernum, inde manus mea educet eos;  et si ascenderint usque in celum, inde detraham eos.« Item idem cap. II: »Hec dicit Dominus: Super tribus sceleribus Isrel, et super quatuor non conuertam eum pro eo quod uendiderit argento iustum, et pauperem, pro calceamentis que conterunt super puluerem terre capita pauperum, et uiam humilium declinant, et super uestimentis pignoratis accubuerunt, et uinum damnatorum biberunt.« Item idem cap. III: »Nunquid rugiet leo in saltu nisi habuerit predam? Nunquid dabit catulus leonis uocem de cubili suo nisi aliquid apprehenderit? Nunquid cadet auis in laqueum terre absque aucupe? Nunquid auferetur laqueus de terra, antequam ceperit?« Item idem cap. Iu: »Audite uerbum hoc, uacce  pingues, que estis in monte Samarie, que calumniam fecistis egenis, et confringitis pauperes, que dicitis officialibus uestris: Afferte, afferte et bibemus. Iurauit Dominus, quia uos, et reliquie uestre in ollis feruentibus proiiciemini in Armon.« Item idem cap. uI: »ue qui opulenti estis in Sion, et confiditis in monte Samarie; optimates capita populorum. Transite in Chalane: descendite in Geth, et uidete, si latior terminus eorum termino uestro est.« Quasi diceret: Non tot facinorosa apud idololatras uidebitis, quot apud uos »ingredientes pompatice domum Isrel.« uerbum terribile. »Qui separati estis in diem malum, qui appropinquatis solio iniquitatis, qui dormitis in lectis eburneis, et lasciuitis  in stratis uestris, comedentes agnum de grege, et uitulos de medio armenti; qui canitis ad uocem psalterii: sicut Dauid putauerunt se habere uasa cantici, bibentes in phialis uinum, et optimo unguento delibuti, et nichil compatiebantur super contritionem Ioseph .« Hec dicit Dominus: »Quin in capite transmigrantium migrabitis .« Item Iel cap. III: »Disceptabo cum eis in iudicio, qui posuerunt puerum in prostibulo, et puellam uendiderunt pro uino, ut biberent,« demollientes scilicet et corrumpentes pro munere animas effeminatas, teneras et pueriles, quas uendunt in seruitutem diaboli. Item Osee : »Non est ueritas in terra, non misericordia, non scientia, sed maledictum, mendacium, furtum et homicidium inundauerunt,  oblita legis Domini Dei sui; et ego obliuiscar eorum, et filiorum eorum: Gloriam eorum in ignominiam commutabo. Peccata populi mei comederent,« non dico comedentes tantum oblata pro peccatis, uel ea absorbentes et destruentes per orationem, doctrinam et confessionem 64 , sed iustificantes impium pro muneribus, et pium condemnantes. Item idem : »Audite hoc, sacerdotes, et attendite, domus Isrel, et domus regis auscultate, quia uobiscum iudicium est, quoniam laqueus facti estis speculationi et rete expansum super Thabor,« ad capiendas aues, et utinam auiculas tantum. Item Amos : »ue uobis, qui conuertitis in amaritudinem iudicium et fructum iustitie in absynthium; qui letamini in  nichilo.« Nihilum est acceptio personarum, timor, remissa misericordia, corruptio per munus, saccellum paupertatis, et huiusmodi. »Qui dicitis: Nunquid non in fortitudine nostra assumpsimus nobis cornua ,« prelationis et dominationis? »Sed nemo sibi assumit honorem,« etc.  Item Osee : »Si fornicaris tu, Isrel, non delinques saltem Iuda; et nolite ingredi in Galgala,« scilicet uolutabrum uitiorum, »et ne ascenderitis in Bethauen ,« scilicet in montem superbie, »post Ephraim.« Quoniam, »calumniam patiens Ephraim, fractus iudicio, cepit abire post sordes.« Item Malachie : »O sacerdotes, qui despicitis nomen meum, qui offertis  super altare meum panem pollutum, et dicitis: Mensa Domini despecta est: Si offeratis cecum uel claudum, nonne malum illud est? Offer illud duci, si placuerit ei.« Et infra: »Quis est in uobis, qui claudat ostia, et incendat altare meum gratuito? Non est mihi uoluntas in his, ideo nec munus suscipiam de manu uestra. Nomen meum polluistis, mensam meam contaminastis, dicentes: Ecce de labore; et intulistis de rapinis claudum et languidum, et intulistis munus ,« sed ego exsufflaui illud et contempsi. Item idem cap. II: »O sacerdotes, si non apponatis cor, ut detis gloriam nomini meo, mittam in uos egestatem, et maledicam benedictionibus uestris; proiiciam uobis brachia« et armum  dextrum, »et dispergam super uultum uestrum stercus solemnitatum uestrarum. Pactum meum fuit cum Leui, et illud seruauit,« et ita primitiua Ecclesia, preceptum et Euangelium Domini, et cetera que sequuntur induci possunt ad commendationem Ecclesie primitiue, et blasphemiam moderne. »Et operiebatis« ita »altare Domini lacrymis et fletu; non accipiam placabile quid de manu uestra .« Item Michee : »ue qui cogitatis inutile, et operamini malum in cubilibus uestris; in luce matutina faciunt illud, quoniam contra Deum est manus eorum. Concupierunt agros, et uiolenter tulerunt, et domos rapuerunt, et calumniabantur uirum et domum eius, uirum et hereditatem eius.« Item idem: »Nonne uerba mea bona sunt cum eo  qui recte graditur? e contrario, populus meus in aduersarium consurrexit, et desuper tunicam, pauperum pallium sustulistis, eos qui transibant simpliciter conuertistis in bellum. Mulieres populi mei eiecistis de domo deliciarum suarum, a paruulis earum tulistis laudem meam in perpetuum.« Item : »Audite, principes Iacob, et duces domus Isrel. Nunquid non uestrum est scire iudicium, qui odio habetis bonum et diligitis malum, quia uiolenter tollitis pelles eorum desuper eos, et carnem eorum desuper ossibus eorum, qui comedunt diem populi mei, et pellem eorum desuper excoriauerunt, et ossa eorum confregerunt, et conciderunt sicut in lebete, quasi carnem in medio olle, nequiter agentes in adinuentionibus 65 suis.« Item idem:  »Hec dicit Dominus: Super prophetas qui seducunt populum meum, qui mordent dentibus suis, et predicant pacem; et si quis non dederit in ore eorum quidpiam, sanctificant super eum prelium, quibus erit nox pro uisione, et tenebre pro diuinatione, quia non est responsum Dei in illis .« Item idem: »Audite hoc, principes domus Iacob, et iudices domus Isrel, qui abominamini iudicium, et omnia recta peruertitis: Quia edificatis Sion in sanguinibus, et Ierusalem in iniquitate. Principes eius in muneribus iudicabant, et sacerdotes eius in mercede docebant, et prophete eius in pecunia diuinabant, et super Dominum requiescebant, dicentes: Nunquid non Dominus in medio nostrum?  Non uenient super nos mala .« Item cap. uI: »Audite, tribus: Et quis approbabit illud?« Quasi: Quis erit auctor horum uerborum? supple Deus. »Adhuc ignis in domo impii, et thesauri iniquitatis et mensura minor ire plena. Nunquid iustificabo stateram impiam; et saccelli pondera dolosa, in quibus diuites eius repleti sunt iniquitate, et habitantes in ea loquebantur mendacium et lingua eorum fraudulenta in ore eorum?« Item c. uII: »Periit sanctus de terra, et rectus cum hominibus non est. Omnes in sanguine insidiantur, uir fratrem suum uenatur ad mortem. Malum manuum suarum dicunt bonum; princeps postulat, et iudex in reddendo est, et magnus locutus est desiderium anime sue.« Item Epistola ad Hebreos, cap. X; Amos cap. uIII,  Malachias cap. II; Epistola ad Laodicenses, cap. I.



CAPUT XXIu. Contra clericos superfluis utentes et se excusantes per hoc, quod psallant in ecclesia.

De corruptione et auaritia iudicum hucusque. Hinc prosequamur, uerum utinam persequamur prelatorum fuscinulas, ostia, et mille alia fraudis commenta; quibus loculos pauperum exhauriunt, facti piscatores pecuniarum, non animarum. De fuscinulis his et tridentibus, legitur I Reg., cap. II, de filiis Heli qui fuscinulas et uncinos mittebant in lebetes, caldaria, et cacabum; et omne quod leuabat fuscinula, tollebat sacerdos sibi; cuius puer dicebat immolanti: »Da mihi carnem, ut coquam sacerdoti. Cui immolans ait, Incendatur primum  iuxta morem hodie adeps, et deinde tolle tibi quantumcunque desiderat anima tua. Qui respondens aiebat ei, Nequaquam, nunc enim dabis, alioquin tollam ui.« In quo percutiuntur prelati qui, stipendiis suis non contenti, per fuscinulas et officiales suos, retia sua in capturam pecuniarum laxant, mittentes rete in altum , id est in profundum pecunie, dicentes fuscinulis: »Exinanite, exinanite usque ad fundamentum loculorum .« Horum autem officialium tria sunt genera. Confessor, cui episcopus uices suas in spiritualibus, 66 in audiendis confessionibus et curandis animabus committit. Questor palatii sui, decanus, archipresbyter, et huiusmodi, qui incrementis et profectibus causarum et negotiorum episcopi  per fas et nefas inuigilant. Prepositus ruralis primus, licet Deo dignior, episcopo tamen est uilior. Cum isto ei est rarus sermo, rara consultatio super reddenda ratione uillicationis sue, super regimine animarum, in quo patet quantum amabat eas, et Redemptorem et summum pastorem earum. Cum tortore autem et preposito frequens ei est sermo, ratiocinatio et consultatio. In quo patet quantum dilexerit pecuniam. Sed et, quod detestabilius est, primum mittit ad officii sui exsecutionem, sine magna fidelitatis eius examinatione prehabita, sine sacramento iurisiurandi de fidelitate ei seruanda in regimine animarum interposito. Secundum autem et tertium discutit usque ad unguem:  si bene nouerint bursas pauperum emungere, et cum asportato lucro ad dominos suos redire, quibus tutelam pecunie sine iuramento interposito non committit, ut discant ei esse fideles in studio et lucro, pecunie, rapine, et, quod mirabilius est et exsecrabilius, illis questuram, torturam, et exactionem, et prelaturam uendit, ad pretium certum committit. Qui ne damnum et detrimentum proprie pecunie incurrant, per omne nefas exactionum, calumniarum, rapinarum, »laxant retia sua in capturam « pecuniarum, predones effecti potius quam officiales. Horum autem duorum, scilicet questoris et prepositi, uiolentior est questor. Prepositus enim sepius pena certa et definita reum punit: questor uero, incerta et uoluntaria, pro modica  culpa maximam penam infligens. Cuius iudicium et laquei solo auditu timentur: quippe immisericors apparet in omnibus uiis suis. Et quia licet nobis undecunque proficere et doceri, tales sugillamus hoc exemplo. Quidam clericus, cum ad aleam omnia que habuit, preter quinque solidos, amisisset, cepit se deuotare, Deumque blasphemare, et promittere hos quinque solidos homini, qui eum doceret, quomodo magis Deum offenderet. Aderat qui hoc doceret, sub testimonio omnium eius doctrinam confirmante et approbante, dicens: Si Deum super omnem peccatorem uolueris offendere, fias officialis, uel questor palatii episcopi. Item: Ministri et officiales prelatorum ostiola sunt abscondita, sub mensa Belis, subterranea per que furtim ingrediebantur  sacerdotes eius, ut asportarent et deuorarent posita a rege super mensam: »Quos occidit rex Cyrus eorum fraudem comperiens, tradiditque Bel in potestatem Danielis, qui statim subuertit eum, et templum eius .« Ista ostiola abscondita, iam uersa sunt in ianuas et fores patentes. Cum enim tunc bona pauperum et diuitum clanculo subriperentur, nunc publice, et coram omnibus rapiuntur per commenta infinita, fraudes et nouitates eorum extorquendi pecuniam inuentas, locoque iuris et consuetudinis iam habitas. Propter hec ostiola, officiales, scilicet prelatorum et ministros principum, ait Dominus per Ioannem Baptistam 67 militibus et ministris principum: »Neminem concusseritis .« Augustinus  : Crimen concussionis est, cum per metum aut uiolentiam ab officialibus exigitur et extorquetur pecunia a subditis. Huius criminis pena, secundum ius statuta est in quadruplum, que utinam hodie in duplum statueretur. Item Hieronymus: Ob hoc militibus et ministris statuta sunt certa stipendia, ne dum sumptus queritur, predo grassetur. Item: Propter hoc ait Dominus apostolis et ministris Ecclesie: »Elegi uos, ut eatis,« sine mora, et non ut edatis, sed »fructum afferatis ,« non rapinam, non lucrum temporale, sed pacatissimum. Unde sequitur: »Et fructus uester maneat .« Sed nonne »dignus est operarius mercede sua?«  Ita quidem; sed eo tantum quem definit Dominus:  »Edentes et bibentes que apud illos sunt ,« non que apud illos non sunt. Non ut in deliciis et ferculis exquisitis, cum singulis per singulos dies per uicarium suum sumant. Item: Cum anathemata ueteris Testamenti exsecrarentur, et ab omnibus usibus separarentur, ut anathema Ierichontinum de quo legitur in Iosue uI capite; anathemata Noui Testamenti hodie consecrantur et laxantur in capturam pecunie; sed et hodie excommunicatur ut pecunia extorqueatur. Quod Dominus detestans, ait ad Iosue propter Achan: Pollutus est populus anathemate. »Tulerunt enim de anathemate, et furati sunt atque mentiti, et absconderunt inter uasa sua .« Unde »nec poterit Isrel stare  ante hostes suos, sed fugiet eos, donec deleatur ex te, qui contaminatus est hoc scelere .« Inuentus est autem Achan reus pro pauculis quibusdam rebus asportatis: »Ad uocem Iosue lapidatus est ab omni populo, cunctaque que illius erant cum anathemate consumpta sunt .« Item et quod exsecrabilius est, hodie excommunicatus non absoluitur, nisi prius prestito sacramento, quod ad iudicium prelati stabit satisfacturus de contumacia et transgressione. Qui absolutus statim condemnatur in penam pecuniariam ad usus proprios; cum pactio pecunie, siue in absolutione, siue ante, uel pro absolutione facta, pariat Simoniam. Absolutio enim est spirituale pertinens ad potestatem clauium. Si autem ei adiudicaret, ut anathema suum pauperibus  erogaret, hoc quidem tolerabile et bonum esset. Si obiiciant non esse Simoniam, quia sic punire excommunicatos a seculari potestate eis datum est; hoc quidem uerum est quoad pene illationem, non autem quoad absolutionem. Illa enim a Deo est. Sed nec infertur pena a principe tali, nisi separato ab Ecclesia per annum et diem. Quare ergo et ipsi hoc spatium anticipant; imo etiam suspensionem modicam in penam pecuniariam conuertunt? Item: Cum presidi prouincie secundum leges inhibeatur, preter procurationem necessariam, a comprouincialibus, exenia et munuscula, que usque ad quantitatem muneris excrescunt, accipere; quanto magis hoc inhibendum esset ministris Ecclesie? sed et aliquis prefectus communie  alicui finita administratione eius, nonne cogitur ad restitutionem illius, quod male in administratione accepit secundum leges seculares? Quanto magis in administratione ecclesiastica hoc est obseruandum, 68 que hodie uenalis proponitur, et in rapinam commutatur? Item: Cum in crimine iniuriarum, transactio partium et indulgentia a parte aduersa concessa, apud forensem iudicem, et litem sopiant, et omnem pecuniam tollant; quomodo immitius agitur apud ecclesiasticum; sed et solus metus archidiaconi hodie exsufflat ab Ecclesia transactionem, nisi preuncta manu, et etiam indulgentiam et remissionem iniuriarum, ad quam tenemur ex precepto Domini dicentis: »Dimitte, et dimittetur uobis .« Item: Ut exsecrabile exemplum de  huiusmodi ostiolis ponamus. Quidam pro causa pecuniaria subire debuit iudicium aque. Aqua benedicta, eoque spoliato, ligato et sedente super tabulam cuppe, ut demitteretur in aquam, cum remitteret ei aduersarius omnem iniuriam et querelam, adfuit questor palatii postulans ab eo  nouem libras et dimidiam ad ius principis pertinentes. Quas dare renuens, diu litigatum est inter eos de summa pecunie maiore soluenda uel minore. Aduertens autem se non libere abire posse, ait: Pecuniam tibi nec modicam dabo, sed iudicium experiar, et iustus inuentus, dabo pauperibus quinquaginta solidos in pastum. Qui subiit itaque iudicium, et mundus inuentus est.

 A quo, cum a sacerdote quinque solidi pro benedictione aque exigerentur, irrisus est ab omnibus, simulque questor palatii. Item Hieronymus: Adeo inuasit pestis auaritie Ecclesiam, quod timendum est ne de ea possit dici: »A planta pedis usque ad uerticem « capitis, hoc est a minimo usque ad maximum, a cupiditate, »non est in ea sanitas.« Item: Quod supra scelus sacerdotum Baal est , hodie etiam a minoribus sacerdotibus iuratur prelato, quod omnes causas, ex quibus potest extorqueri pecunia, referent ad ipsum, et quod nullam subticebunt, etiam cum possent per se pacem de facili inter partes componere. Sicque citati aliqui , si supersederint citationi, ut contumaces excommunicantur,  si adfuerint se purgaturi, incurrunt periurium. Sed estne tale iuramentum sacerdotum licitum et discretum? uidetur, cum hoc Ecclesia pro maiori parte sustineat, et cum administratio eorum pendeat de superiore prelato, et ita huiusmodi cause ad illum potius uidentur spectare. Papa tamen Alexander in decretali quadam scripsit tale iuramentum esse indiscretum et illicitum. Item: Ad hec ostiola occasionaliter pertinent canones quidam prohibentes aliquos in secundo uel in tertio genere affinitatis coniungi, coniunctos tamen non separari concedunt. Quibus abutentes, quasi fuscinulis et tridente in capturam pecunie, pro libito nostro, quos uolumus coniungimus, et quando  uolumus eos separamus. Quod si in metis et terminis positis a Domino subsisteremus, non sic contra sacramentum matrimonii ad uoluntatem nostram dispensaremus. Item: Ad hoc facit illud decretum biceps, ex utraque parte secans, quod est huiusmodi: Ne quis ducat uxorem sui compatris, uel commatris sue, nec prohibeo, nec concedo. Item: Hec ostiola sunt merguli, quos beatus Martinus circa finem uite sue uidens in flumine assiduis capturis piscium 69 intendentes, et inhiantes ait: Forma, inquit, hec demonum est. Quibus precepit, ut auolarent a flumine. Item: Hi sunt »musce perdentes suauitatem orationis « et pacis ecclesiastice, quas utinam Abraham abegisset flabello a sacrificiis ; sed nunc creuerunt  usque ad coruos, et allecti cadaueribus non redeunt ad arcam . Item: Hi sunt accipitres et quecunque aues rapaces, quarum omnium caro prohibetur in lege . Accipiter enim dicitur ab accipiendo, id est rapiendo. Sic enim uerbum accipitur ibi: »Non accipies in pignus aliam molam, nec uestimentum uidue ,« id est non rapies. Et in Apostolo: »Sustinetis, si quis deuorat, si quis accipit ,« id est rapit. Item: Adeo uiri ecclesiastici hodie student auaritie, quod non est Domini de illis dicere: »Funes ceciderunt mihi in preclaris ,« sed in rapinis, fuscinulis et funibus peccatorum; qui peiores sunt furibus. Fures enim rapiunt et durantur sibi; isti uero, non sibi, sed lenones sunt  et baiuli aliene pecunie et aliis abigentes feras et pecora in retia aliorum. Item: Hi sunt canes immundi, de quibus Dauid ait in psal. LuIII: »Ipsi disperguntur ad manducandum,« et deuorandum: »si uero non fuerint saturati et murmurabunt,« accusabunt, extorquebunt et rapient. Item: Quam detestabile est, quod sputa, flagella, lanceam, et clauos, et crucem Christi conuertimus, conflamus in fornace auaritie, in laqueos et retia pecunie! Item: »Si seminauerimus uobis spiritualia; magnum est si carnalia uestra metamus?«  quasi hec seminatio illam messionem exigit sibi debitam. Quod si non seminaueris et acceperis debitum, etiam illud iam non accipis, sed rapis, et in sacrilegium debitum conuertis. Si enim non seminaueris,  quomodo accipies? »In ratione dati et accepti « consistit pax Ecclesie. Das spiritualia, et accipis temporalia. Ab hoc debito etiam Apostolus, cum posset accepisse, abstinuit, propter pseudo repellendos, propter curiosos amouendos, propter auaritiam subditorum, ne ab auaris et incorrectis, uel incorrigibilibus aliquid acciperet, et ne impunitatem peccandi, si acciperet, sibi emptam putarent.

Sed quare hodie nonnisi ab incorreptis et malis accipitur, a bonis nil nisi per calumniam? Item: »Dignus est operarius mercede sua ,« quod si »non operatur nec laborat, nec etiam manducet ;« si uero operatur »dignus  est cibo suo .« id est sibi debito et necessario, non superfluo et lautitia et multitudine ferculorum. Suo etiam, id est sue persone et familie sibi necessarie pro modulo persone et administrationis sibi debite, non sequele garcionum, in quibus imminet calamitas et destructio, tum pauperis cenobii, tum pauperis sacerdotis. Item: Ad hoc ualet exemplum, quod apostoli, cum predicarent, uidentes aliquos spiritualia et correptionem nolle accipere, »excutiebant puluerem de pedibus suis, in testimonum illis .« Quasi dicerent: Excussimus manus nostras, et puluerem pedum a manibus uestris, quasi nec etiam modicum aliquid et comparabile puluiculo, a uobis incorrigibilibus accipiemus. Item: »Non alligabis,« uel  infrenabis, »os boui trituranti ,« predicatori scilicet, terram Ecclesie uomere predicationis excolenti, legem Dei ruminanti, in arca 70 Ecclesie, separatione palearum a granis, trituranti; quia tali debetur pabulum. Sed utinam Deus infrenaret ora predicatorum modernorum, non dico ut non comederent, sed ut non raperent et deuorarent. Item predicaturo Euangelium, cum supponitur Euangelio puluinar, quasi diceret: »Leua eius sub capite meo, etc. ,« predicanti hec omnia adiicientur. Quare ergo puluinar supponitur Euangelio? quare hec accipis, imo rapis, cum non annunties? Item: Officiales prelatorum non solum sunt sanguisuge illorum, qui intumescunt ut detumescant, sed et colatoria illis lac rapine  colantes, sibique sordes peccati retinentes. Item: Ad hoc ualet illud exemplum prelati, qui per ora omnium subministrorum suorum confessus est. Singulis enim singulas calumnias, rapinas, et alia peccata confitentibus, inquit: Omnium istorum reus sum. Ergo tales longa et multa manu peccant.

An nescis longas regibus esse manus? 
Reges dico Ecclesie prelatos. Unde: »Et nunc, reges, intelligite .« Item psalmo LXI: »Nolite sperare in iniquitate, et rapinas nolite concupiscere; diuitie si affluant, nolite cor apponere.« Item Augustinus: Idem accidit in mure, et in latrone, et in raptore. Predaris? et preda efficieris.  Tenes? et teneberis. Rapis? et rapieris in muscipula. Sicut mus ad escam concupiscit rapinam, qui eam a raptoribus accipit. Item Iob cap. XXXI: »Si aduersum me terra mea clamat,« etc.



CAPUT XXu. Contra Simoniam existentem circa exercitium ecclesiasticorum officiorum, seu quorumlibet spiritualium, que ne pro temporalibus fiant, prohibetur.

Iustitia et administratio reipublice non tantum in diffinitione causarum consistit, uerum etiam in celebratione et collatione sacramentorum et exercitio ecclesiasticorum officiorum, seu quorumlibet spiritualium. Que ne pro temporalibus fiant, prohibet sacra Scriptura, auaritiam sic illicite accipientium,  iustitiamque et Deum, cum Iuda, uendentium, in pluribus locis suggillans. Primo in Euangelio sic: »Spiritus est Deus, et eos qui adorant eum in spiritu et ueritate ,« id est pro spiritualibus et ueris bonis oportet adorare, ut adoratio spiritualium omnium exsecutionem complectatur. Non ait: Pro temporalibus, sed pro eternis. Alioquin, nisi, »oculus tuus fuerit simplex, totum corpus tuum tenebrosum erit .« Item Tullius in Officiis : Nullum uitium tetrius est auaritia in principibus et rempublicam gubernantibus. Habere enim questui rempublicam, non modo turpe est, sed sceleratum, nefarium, et sacrilegum. Itaque quod Apollo Pythius oraculum edidit, Spartam, nulla re alia, 71 nisi  auaritia, esse perituram; id uidetur non solum Lacedemoniis, sed etiam omnibus opulentis populis predixisse. Nulla enim re facilius conciliare beneuolentiam multitudinis possunt ii qui reipublice presunt, quam abstinentia et continentia.

Qui uero populares esse uolunt, et administrationem reipublice attentant, ut questui et glorie studeant, fundamenta reipublice labefactant. Item idem: Ex eodem utero nature nati sunt continentia, et abstinentia, et caro. : Quanto magis ex eodem utero gratie et euangelice doctrine nasci deberent continentia et abstinentia, et populus Christianus? Item Apostolus: »Que sursum sunt  querite, non que super terram ,« nec pro terrenis. Item Dominus: »Primum« et potissime, »querite regnum Dei, et hec omnia adiicientur uobis .« Non ait: Querite hec, et querite illa, sed hoc precipue, »et illa adiicientur uobis.« Item: »Leua eius sub capite meo,« non super, »et dextera illius amplexabitur me .« Dextera est beatitudo eterna, et omnia que uiam et iter preparant ad ipsam, quasi, leua pro dextera fiat, non dextera pro leua. Unde: »Nesciat sinistra tua quid faciat dextera tua .« Inde est etiam quod differentia constituitur inter uetus et Nouum Testamentum, quia hoc eterna; illud, temporalia promisit. Huius etiam lectio in fine, in signum huius rei, acuitur, illius uero lectio  deprimitur. Item: Ob hoc sandalia apostolorum et episcoporum, inferius soleas habent, superius aperturas: quasi dicatur: Predicatio, et quodcunque spirituale ei annexum, nunquam tangat et respiciat terrenum emolumentum, nec abscondatur sub terra in uase mundani timoris, sed solum celestia consideret libere, et sine spe cuiuscunque terreni commodi. Item: Ob hoc thuribulum in fundo soliditatem habet, in superiori uero parte foramina et aperturas, scilicet, ut fumus orationis ascendat, non descendat respiciens aliquod terrenum commodum. Quod si respexerit, inuertuntur sandalia et thuribulum. Et nota quod triplici ex causa fiunt spiritualia. Causa propter quam, que debet esse solus Deus, et causa sine qua non possent  fieri, et causa sine qua non fierent. Si spirituale fit ob temporale tantum, et non propter Deum, istud exsecrabile est et diabolicum. Si uero causa Dei, et causa terreni emolumenti, sine qua non fierent, cum possint, iam causa sine qua uertitur in causam propter quam. »Pallium enim meum breue est, etc. «---»Et stratum meum angustum est, etc. «---»Non potestis Deo seruire et mammone .«---»Quousque claudicatis in duas partes? « Non potestis »ingredi terram duabus uiis .« Tertiam uero causam necessitas humane fragilitatis excusat. »Dignus est enim operarius cibo suo .« Item Apostolus Epistola II ad Corinth. Iu: »Non adulterantes uerbum Dei.«  Augustinus: Pro questu, ut pseudo uel uana gloria predicantes, »sed ex simplicitate et ex Deo,« causa Dei tantum, »et coram Deo loquimur « et operamur, ut in uerbo, quodlibet opus bonum et spirituale intelligatur. Item: Duo fines sunt, inter quos debet concludi omne opus, timor pene  et amor Dei, scilicet oculus dexter. Sinister ad supplicium, oculus dexter ad diligendum Deum. Ubi est ergo tertius ad diligendum nummum, cuius causa operaris? Item, hi sunt fines, due mole, de quibus Dominus in Deuteronomio cap. XXIu: »Non accipies loco pignoris«  alterutram molam, scilicet molam timoris, sed maxime molam amoris Dei a quocunque opere tuo non auferas. Cum ergo prima non sit meritoria sine secunda, imo sine ea quodammodo esse prohibetur, multo magis prohibita est tertia mola concupiscentie, uel quarta uarie glorie ab omni opere, ut nec tertia alterutri duarum admisceatur. Quemadmodum enim mens diuisa non impetrat; ita nec opus sic diuisum, in quo non est diuisio sub Deo, nec propter Deum, sed contra Deum; ita ut iam non sit diuisio et participatio, sed toticipatio illius operis a diabolo. Sed cum opus dextere operatum causa uel amore pecunie acquirende, uel noue recipiende, pariat Simoniam: nunquid etsi causa et timore habite iam perdende, uel recipiende  fiat, erit Simoniacum? Constat quod minus malum. Item: legitur  quod Amram uir de domo Leui genuit filium Moysen de uxore sua, et uidens eum elegantem abscondit tribus mensibus. Et tu ergo absconde opera tua a cupiditate et uana gloria, ne rapiantur ab Aegyptiis et submergantur, et ne, facta muliebria admistione sinistre, reseruentur ad opus diaboli. Item: »Intra cubiculum tuum, et clauso ostio,« a cupiditate et uana gloria, »ora,« bene operando, »Patrem tuum .« Item: Cum duplex legatur inuitatorium, Psalmus et classicum, tertium in Ecclesia efficacius ceteris inuenitur donarium. Item: Dominus precipit pascha celebrari »in azymis sinceritatis  et ueritatis .« Augustinus: Sine omni corruptione uitiorum, in ueritate bonorum operum, que sunt dextre. Cui si admisceatur sinistra, iam in fermento ueteri celebratur pascha. Pascha celebrat sacerdos, quoties ad altare accedit, ut Agnum paschalem immolet. Item: »Ideo dilexi mandata tua super aurum et topazion .« Augustinus : Non propter aurum et topazion, uel aliquod temporale, ut Iudeus alliciendus temporalibus: quo minor est Chrisistianus, si spiritualia egerit pro temporalibus, qui super ea, non propter ea tenetur diligere mandata Dei. Cuius uita debet esse crux et martyrium, ut illud hic attendat: »Plorabitis et flebitis uos ,« non consolationem terrenam, ut exspectet  in futuro sibi conferendam beatitudinem eternam. Item Augustinus : Ideo noluit Dominus per baptismum amoueri penam sicut et culpam, ne delicate in Deum crederetur, potius, scilicet, intuitu amotionis pene, quam amore fidei et iustitie.



73 CAPUT XXuI. Contra queritantes temporale commodum in spiritualibus.

A simili dico temporalia non esse ponenda allectoria in spiritualibus ut uel fiant, uel promptius et citius fiant, ne amore pecunie potius quam zelo iustitie, curratur ad ea; et ad uocem iucundam promittentem temporalia, melius quam loquentem,  secundum horum opinionem, sanguinem Christi . Item Psalmo CXXXu: »Confitemini Domino quoniam bonus«: Augustinus: Hec est primaria causa confessionis. »Quoniam in seculum misericordia eius,« hec est secundaria. Mercenarius enim est, qui Deum ob aliud quam propter seipsum laudat. Item: »Confitebitur tibi cum benefeceris ei .« Gregorius: Apud Deum despecta est hostia confessionis, quam facit prosperitas temporalis . . . Hieronymus: Sic confitens ore, cordis manducat iniquitatem, quam in suppliciis inferni digeret. Item Dominus in Euangelio: »Queritis me, non propter me, sed quia saturaui uos panibus .« Item: »Reges gentium dominantur eorum, et qui potestatem habent super  uos benefici uocantur ,« propter beneficia ab eis sibi collata. »uos autem non sic. Hoc enim faciunt et ethnici et publicani .« Item: Ad hoc detestandum ualet exemplum clericorum in alea ludentium, ad uesperas confugientium inordinate et indecenter, cum audirent nummos uespertinos uesperis decantandis adfore, et prius in ecclesia eos distribuendos esse. Item: Exemplum prelati petentis in ecclesia a choro festum S. Stephani duplex fieri in sericis et canticis ecclesiasticis, sed non impetrantis, nisi cum pastum et refectionem annuam clericis promitteret, insuper nummos matutinales illius noctis duplicandos; ut sic celebrarent potius festum nummi duplicati, quam festum S. Stephani. Item: Exemplum ploratorum et ploratricum  Longobardorum, in exsequiis mortuorum ad flendum et plangendum solo pretio conductorum. Quibus sunt similes quidam in ecclesia psallentes et pro pretio cantantes, quorum quiuis:

O nummi, nummi, uobis hunc prestat honorem. 
Fratres, imo quibus pecunia disciplina est, nummus decanus, et etiam deus. Qui idololatre sunt, nummum potius adorantes quam Deum: non alias Deo cantaturi nisi propter nummum. Item Apostolus I Epist. ad Thess. cap. u: »Omnia probate, quod bonum est tenete: ab omni specie mala abstinete uos:« Augustinus: Non tantum illicitorum in se, sed etiam, si que illorum, que licet fieri et non  fieri, minus intelligentibus mala uidentur, ab his quoque abstinete uos »prouidentes bona, non tantum coram Deo, sed etiam coram hominibus .« Turpis autem species est et mala, quia scandalizat proximum per sinistram, alliciens 74 quempiam per dexteram. Si obiicis quod bona species est ideo, quod plures et frequentes sic psallunt et canant. Deoque seruiunt in ecclesia, audi Augustinum hoc improbantem, cum ait: Melius est penitus spiritualia omitti, quam impure et non sincere fieri, tractari, uel tangi. In ecclesiasticis officiis agendis, Dominus non frequentiam multorum probat, sed deuotionem animorum. Item: Pulsante ultima campana hore nummarie in quadam ecclesia, repaguloque posito in portula  chori paranda, cucurrerunt clerici tanquam ad solemnitatem, et tanquam uetule ad unctum: quidam se incuruantes, quidam super repagulum saltantes, ut intrarent: quidam autem per maiorem portam intrantes inordinate, cum per eam non liceret ingredi nisi personis Ecclesie. Ob hanc etiam turpitudinem uilis questus, dictum est a quodam laico, et supplicatum cuidam clerico, ne propter dedecus hore illi interesset. Sed quid ageret? Si chorum intraret, cupiditate tangi notaretur a laicis; si non, superbia a clericis. Item: Quidam prebendarius in duabus ecclesiis uicinis, nocturnis horis adfuit in una, diurnis in alia, et ita Oliuerio currente, et sibi utrinque respondente, festinanter ditabatur. Item: Quidam constitutus certus  pensionarius super huiuscemodi mercimonium distribuendum, cum uideret multitudinem clericorum horis interesse, murmurauit et doluit, clericosque increpare cepit, eo quod assidui interessent horis et multi. Item: Quid uilius quam duas horas in ecclesia quadam  a laicis dici horas Domini, ceteras denarii, imo diaboli? imo, ad has horas decantandas, et horas etiam beate uirginis non adsunt clerici, sed presentes in aliis, ab his fugiunt, ut nullum opus sibi uindicet in Ecclesia Spiritus sanctus, cum nichil gratis in ea fiat, sed omne sibi uindicet nummus. Et in summa: Sicut ante hoc miserum mercimonium constitutum, decus et laudabile fuit chorum intrare, ecclesiastica  officia celebrare, in his assiduum esse: ita nunc dedecus et illaudabile, cum in istorum assiduitate reputemur esse cupidi magis quam deuoti: et ita nunc:

Nobilis Ecclesie quondam uenerabile nomen,
   Prostat, et in questu pro meretrice sedet.



CAPUT XXuII. Contra Simoniam existentem in substantiis sacramentorum, precipue eucaristie.

Si uenalitas, lepraque Giezi et simonia Simonis adeo turpis est et damnabilis in appendiciis sacramentorum, ut supra innotuit, quanto magis et in ipsis substantiis sacramentorum, precipue in eucaristia? Totus enim 75 Christus ibi sumitur, fons et origo omnium gratiarum, cum aliis sacramentis  gratie distribuantur.

Pro nulla turpitudine et enormitate peccati Dominus legitur ita iratus esse et inarsisse, sicut pro uenalitate columbe, maxime eucaristie. Ob hanc enim pestem purgandam, et eiiciendam de Ecclesia, legitur Dominus ardore Spiritus concitatus, ad horam innatam sibi et ineffabilem mansuetudinem et patientiam  quasi deponens, »cum flagello facto de funiculis, uendentes et ementes oues et columbas in templo, eiecisse de eo, et mensas nummulariorum euertisse .« Altaria Dei sic uocat propter auaritiam sacerdotum. Item: Zelo domus Dei accensus,  de quo legitur: »Zelus domus tue comedit me ,« dicit eis: »Domus mea, domus orationis uocabitur, uos autem fecistis illam speluncam latronum .« In spelunca et rapitur, et diuiditur preda rapta. Latro autem est, qui pro spiritualibus Ecclesie sectatur lucra temporalia, qui et non dantes, nichilque offerentes prosequitur corporaliter, tentans quomodo ab eis munera accipiat et rapiat. Dantesque necat spiritualiter, qui dum lesionem et rapinam bonorum proximi cogitat, quasi latro sedet in spelunca. Item Augustinus : Domus negotiationis faciunt Ecclesiam, »omnes qui querunt in ea, que sua sunt, et non que Iesu Christi .« De qua etiam Augustinus ait: Nemo in oratorio aliquid agat, nisi  id ad quod factum est, unde et nomen habet. Item: Hoc eodem zelo domus Domini accensus Petrus, ut imitaretur magistrum in punitione rabiei et heresis Simoniace, ait Simoni Mago estimanti gratiam Spiritus sancti esse uenalem: »Pecunia tua tecum sit in perditionem .« Optauiue dixit hoc, raptus in sublime Dei iudicium, preuidens in eo pestem Ecclesie futuram. Eodem zelo percussit Ananiam et Saphiram, iat ut efferrentur mortui coram eo, dicens adhuc uiuentibus: »Quomodo ausi estis mentiri Spiritui sancto?« Item: Notabiliter notandum est quod Dominus adhuc adolescens, nec habens potestatem publice administrationis, sed satis abiectus et uilis inter eos, »uendentes et ementes eiecit ,« etc. In hoc dans omnibus formam  et exemplum accusandi, increpandi, et eiiciendi quoad possumus quamcunque speciem et pestem Simonie, maxime uenalitatem eucaristie. Item: Bis legitur eiecisse uendentes et ementes in templo, dans nobis formam et exemplum quod non semel, sed semper quotiescunque columbam uendere uiderimus, corripere et arguere debemus uendentem et ementem, ut hec pestis eiiciatur de Ecclesia . Item: Si Dominus ita figuram uenalitatis columbe corporaliter puniuit, quanto magis ipsam ueritatem et lepram Simonie puniet incomparabiliter magis? Item: »Si tunc cum flagello facto de funiculis « punita est uenalitas columbe, quanto magis nunc puniri deberet, non tantum cum flagello, sed etiam cum clauis,  gladiis, et etiam ceteris armis, totisque uiribus impugnari? Item: Quanta sit enormitas huius sceleris, patet ex eo quod cum Dominus aliis criminibus homines irretitos exspectaret ad penitentiam, ut Iudam proditorem, 76 nos instruens, ut sine ordine iudiciario peccata proximorum alia non accusemus, non propalemus, sed tegamus et sustineamus, ut ipse proditionem Iude; hoc solum flagitium non potuit sustinere, quin illud statim et corporaliter puniret, cum cetera uerbo corripuerit et puniuerit. Item: In hoc quod uendentes columbas eiecit et mensas nummulariorum euertit, quos ibi auaritia sacerdotum posuerat, ut mutuo darent non habentibus hostias, ut eas sic paratiores inuenirent.  Ostendit etiam omnes occasiones Simonie, omnemque facilitatem accipiendi, etiam uilia munuscula pro spiritualibus, in Ecclesia eradicandam esse et exstirpandam. Item: Quid periculosius quam quasi ceci ipsum Deum pati, turpius uendi quam a Iuda uenditus fuerit, in aliis sacramentis uenalitatem aperte cernentes, in hoc uero non? Ut cum quidam missam in die integre duplifaciant et duplicent, alii uero pre pudore et timore non audentes duas integrare, unam duplifaciant, trifaciant, et multifaciant, id est, multarum facierum celebrent. Item: Quid turpius quam, si ad primam faciem et primum introitum non offertur, aliam assumere faciem, imo tertiam et quartam, ut offeratur? Hi similes sunt cantantibus fabulas et gesta. Qui uidentes cantilenam  de Landrico non placere auditoribus, statim incipiunt de Narciso cantare, quod si nec placuerit, cantant de alio. Que autem sit causa quare cetera officia ecclesiastica in sua simplicitate, puritate et institutione maneant, et non duplicentur, et istud solum contra institutionem suam duplicetur, constat quod oblatio, que ad hoc offertur et non de illa. Item: Ut adhuc insistamus radici, id est, cupiditati Simoniace exstirpande, »Sic benedicam te in uita mea, scilicet in nomine tuo,« non nummi, non cupiditatis, »leuabo manus meas ;« quas in honore et gloria Domini leuat, qui bonis insistens, non suam, uel mundi, sed Domini gloriam querit. Quasi diceret: A me incipio, »quia me cum uitiis et concupiscentiis crucifigo ,« crucifixum  predico, crucifixum adoro, et, quod plus est, crucifixum sincere conficio, sumo, aliis manducandum distribuo. Quomodo ergo manus mundo crucifixas, te, Christe, conficientes, leuabo ad alium quam ad te pretium mundi? Quomodo ad questum, maxime ad peccatum? Item Simon Magus, qui Christianus esse, et miracula facere uoluit propter questum, repulsam passus est a Simone Petro: Ob quam ulciscendam quasi dixit ei: Tu repellis me, et ego triumphabo de te, imo de toto corpore Ecclesie . In ipsis etiam altaribus »ponam solium, cubile, et thronum ,« et dominium meum; ut etiam presentibus angelis, et quasi coadunatis in uno angulo altaris conficere corpus Domini, ego in  alio cum ministro altaris, imo cum meo potius, illud pro pretio conficiam. Cupiditas dominatur in hoc sacramento, quod tamen impretiabile est. Item: Si ego ab altari repellor, non ideo minus sed magis Simoniaca cupiditas filia mea, filia summi sacerdotis irrumpet in Sancta sanctorum, omnia in altaribus proponens uenalia. Et quod nefarium est, ex oblatis illis eriguntur 77 altaria, ornantur sancta, et construuntur monasteria religiosorum, sic abutentium hoc apostolico precepto: »Nihil interrogantes propter conscientiam ,« cum Apostolus loqueretur ad illos tantum, qui cum idololatris quandoque manducabant, ut illis predicarent. Item: Turpius Christum uendimus, quam Iudas, eo quod deteriores sumus . Ille  enim quem purum hominem credebat, cum familia etiam eius indigeret, uendidit: nos uero quem scimus uerum Deum et hominem uendimus. Ille pro triginta argenteis, nos pro denario et pretio uilissimo. Item: Ille penitens licet non uere, retulit et reiecit »triginta argenteos:« In Ecclesia autem inter nos non est, qui turpiter acquisita reiiciat. Item: Triginta argentei »cum pretium sanguinis essent, non sunt missi in corbonam ,« nunc ex turpius oblatis et acquisitis eriguntur altaria, construuntur ecclesie et huiusmodi. Item: Cum omnia cetera uitia trepident et exsulent a locis sacratis Simonia ipsa altaria inuasit.



CAPUT XXuIII. Contra uenalitatem et pluralitatem missarum.

 Ad eradicandam uenalitatem et pluralitatem missarum quam peperit uenalitas altarium, et cupiditas ministrorum: Si Christus tantum semel immolatus est pro nobis; et semel tantum ab unico eius uicario in die representetur immolatus . Item: Si Christus, semel oblatus, sufficiens fuit hostia et redemptio generis humani, sufficit unico sacerdoti semel passum, semel in die representare immolatum. »Quod amplius est, a malo est .« Item: Bis in die conficientes, »rursum sunt crucifigentes in sibimetipsis Filium Dei, et ostentui habentes .« Item Augustinus: Eucaristie quotidie communionem sumere, nec laudo, nec uitupero; uerumtamen hoc uniuscuiusque conscientie relinquo, ut si nullius sibi conscius fuerit, si  spiritus contribulati, si cordis contriti . Si ergo Augustinus unicam sumptionem in die uix concedit, sic humiliato, et corde contrito, et deuoto: nunquid interrogatus concessisset alicui bis in die conficere? Absit! sed totis uiribus talem repulisset, et forte anathemate percussisset. Item: Sumere eucaristiam est omnium Christianorum, conficere paucorum; ergo maius est conficere, quam sumere; sed detestabile est et inordinatum nimis in die iterare, ut scilicet amplius corpus Domini in die detur alicui quam semel; ergo inordinatum et periculosum est, id quod maius est in die iterare, bis scilicet conficere, presertim cum necessitas non cogit. Item: Sicut in  Exodo, preceptum est filiis Isrel, ut per singula capita tantum colligeretur unum gomor de manna quotidie, preterquam in die sexto: »Tunc enim colligerent cibos duplices, id est duo gomor per singulos homines ,« ut sufficeret gomor, in parasceue collectum, 78 in Sabbato, in quo non licebat eis colligere, uel aliquid operari. Qui uero amplius quam gomor, et ultra quod sufficiebat ad uescendum, collegerat, computruit et uermescebat collectum: ita timendum est ne sacramentum altaris bis in die ab unico confectum putrescat, non dico in sacramento, sed in conscientia conficientis propter peccata et scelera sua, illud sic duplicantis. In natali autem Domini propter solemnitatem et quasi Sabbatum, tum propter mysterium,  concessum est rurali sacerdoti ter conficere. Maior autem prelatus in quadam ecclesia illa die semel conficit, in quadam bis; sed nunc multiplicando missas quotidie celebramus natale Domini. Item: Si predicatio assidua non fructificat, sed uilescit, quanto magis et hoc sacramentum iteratum in die uilescit, et uertitur in tedium deuotionisque detrimentum? Item: In illo tempore erat sermo Domini pretiosus quia rarus, ita et confectio eucaristie quia rara: sed nunc uilis, quia toties iterata. Item: Si in figura unicus Agnus immolatus in unica domo, unica uice in pascha Domino offerebatur, immolabatur, totus comedebatur, et festinanter ; tu peccator, quomodo audes irreuerenter et assidue ipsam ueritatem figure duplicare,  triplicare, multiplicare sub nota et specie uenalitatis, »cum de hoc altari non habeant edere, qui tabernaculo,« corporis, »deseruiunt? « Item: Si legalis sacerdos semel in anno cum sanguine intrabat in Sancta sanctorum, semel quotidie cum incenso in sancta : quomodo, tu, peccator, sacerdos euangelicus, quotidie, et, quod abominabile est, bis in die intrare audes in sanctissima sanctorum, omnium sanctorum sancta et celestia pignora, sic irreuerenter et minus timorate, quia assidue, et forsan sine sanguine et incenso? »Cum sanguine,« id est, cum fide passionis et dolore cordis, ab eo, quasi quodam sanguine per oculos emanante, »et cum lactucis agrestibus  ,« cum incenso orationis acceditur ad hec sancta. Hunc enim calicem lacryme faciunt dulciorem. Item: Si sanctus ordo Chartusiensium in holocaustum, hic etiam oblatorum Deo, a labe mundi per abstinentiam et macerationem carnis purgatorum, »et iam uolantium super pennas uentorum ,« non nisi in festis et profestis, spirituali officio intitulatis, audet conficere, quomodo, tu peccator sacerdos, intrepidus audes tam sancta irreuerenter  tractare? Item: Quidam iustus aduertens et considerans quod Dominus in sexta feria positus fuit in monumento nouo, et sindone munda , nec mutauit sepulcrum, sed quieuit in illo per Sabbatum totum in Dominica et tertia die surrexit, proposuit,  quod tantum in tertio die conficeret, uno die, quasi requiei, interposito, in quo mundaret sindonem suam, id est, conscientiam, lacrymis et penitentia; ut fortius et deuotius resurgeret in tertia die ad corporis Domini confectionem. Item: Si in ieiunio semel tantum in die acceditur ad mensam corporalem, quanto magis ad mensam spiritualem? Si tunc unica esca, spiritualis nunc spiritualiter multiplicatur per quedam extrinseca condimenta 79 introitus, usque ad nauseam, usque ad ebrietatem. Item: Quidam male interpretantur illum locum Dominice orationis: »Panem nostrum quotidianum da nobis hodie :« non ait bis »hodie.« Item: Hebreus loco »quotidianum,« habet »sogolla,« quod interpretatur , habetque duplicem interpretationem.  Unde Mattheus interpretatus est sic: »Panem nostrum supersubstantialem ;« Lucas, »quotidianum;« Marcus. »peculiarem,« quem non »supersubstantialem, et peculiarem, et quotidianum faciunt,« sed uilem quantum in se est, et uenalem, biduanum, et triduanum.



CAPUT XXIX. Contra missas multarum facierum

Omnis falsitas angulos querit, etc.:

Dum uitant stulti uitium, in contraria currunt. 

Sic dum quidam uitant pluralitatem missarum, refugium cupiditati sue et uelamen queritantes, non in uitium tantum, sed in monstrum incidunt, monstruose missas bifacientes, trifacientes. Et, cum  apud Apostolum legatur Ecclesia constare ex personis multarum facierum, nusquam legitur missa duarum, uel trium facierum . Item: Apud petas legimus Ianum bicipitem, hydram septicipitem, Briareum centimanum, Geryonem bicorporem, alium tricorporem, nusquam legimus missam bicipitem, bifaciatam, multifaciatam. Monstruosius enim omni monstro est missas bifaciare, trifaciare, et huiusmodi, Item: Tales obuiant mysterio misse quia:

Exprimit officium, suspiria, gloria, laudes,
   Kyrie eleison ter triplicata, preces.

Sed nunc in missa septies uel pluries triplicatur, mysteriumque et ordo misse confunditur. Item: Missa bifaciata utri introituum applicabitur, et ab  utro illorum denominabitur? Si a secundo, qui est pro fidelibus, ergo in ea non debet dari osculum pacis, uel si detur, obuiabitur generali institutioni, et consuetudini Ecclesie. Si a primo, qui est in memoriam missionis Spiritus sancti, ergo sic celebrans non celebrat missam pro fidelibus, sicque non absoluitur ab anniuersario, uel tricenali celebrando; et si hoc confiteatur, dicens: Quia sub uno canone duas missas celebrat; sed cuiusmodi? Num missam catechumenorum tantum? uidetur; quia nondum hostia esse missa representatur. Sic ergo potius dicendum esset, sub duobus canonibus unam missam, quia hostie misse unam representationem, celebrari, quam duas missas sub uno canone. Item: Tales obuiant institutioni synodi uel concilii, prouinciali  tamen, sed auctoritate legati Romane sedis celebrate, in qua preceptum fuit, quod nullus, nisi in maxima necessitate, bis in die conficeret, ut si corpus presens adforet, uel 80 coniugata purificanda, uel alius casus necessitatis emergeret. Omnino autem inhibitum fuit, ne, aliqua necessitate urgente, ita bifaciarentur misse, sed deposita casula post hostiam missam, introitus misse catechumenorum inchoaretur, unus et alius pro libito sacerdotis. Item: Obuiatur mysterio misse ab Ecclesia utiliter approbato. Sacerdos enim stans primo in missa ad dextrum cornu altaris, significat aduentum Christi ad populum Iudaicum dextrum et sibi peculiarem. Primo reditus eius, a dextro cornu ad sinistrum, aduentum Christi ad gentes idololatras in  quarum collectione adhuc immoratur. Reditus eius a sinistro cornu ad dextrum significat collectionem reliquiarum ad fidem, que erit tempore Elie et Henoch, quam anticipat et maturat, imo factam ese figurat, sic rediens frequenter a cornu ad cornu, tamen nondum significat uel representat hostiam esse missam. Item: Per missam passio Domini, »qui de sinu Patris ,« quasi, de dextro cornu altaris, »uenit in mundum sinistrum et malignum .« Qui »cum eius hora ueniret, ut de hoc mundo« per passionem »transiret ad Patrem ,« missus est hostia pro nobis in celum, »ascendensque Christus in altum captiuam duxit captiuitatem .« Hanc figuram misse precipuam tales destruunt, uel falsam et inanem esse  ostendunt, cum a cornu ad cornu redeant, ad sinistram a dextra, et ad dextram a sinistra nondum missa celebrata. Item: uisitationes uel insertiones missarum, non auctoritas Ecclesie, sed cupiditas instituit. Cuius rei est argumentum, quod misse fauorabiliores inseruntur, non alie, ut missa de beato Lino, uel de Sebastiano, et huiusmodi. Item: Cum cetera officia ecclesiastica non inserantur, cur officium misse inseritur pro cupiditate? multiplicatio enim orationum non est insertio officiorum, quas in quibuslibet horis, non ideo insitis, licet multiplicari. Item: Missa sic inserta, similis est idolo Nabuchodonosor, de quo apud Danielem prima uisione . Cuius caput erat ex auro, pectus et brachia de argento, uenter et femora ex ere, quedam para pedum  ferrea, quedam fictilis. Item: A bonis sumenda sunt exempla. Scimus quia Ecclesie conuentuales non habent hanc consuetudinem inserendi missas. Item: Exemplo de obuentione prime misse debita quibusdam monachis, secunde sacerdotibus; ergo talem sacerdotem conficere bis in die compulit cupiditas monachorum? Item: Exemplum de matrona purificanda, que ad secundum offertorium misse pro fidelibus obtulit instinctu sacerdotis, non ad primum, cum tamen sederet monachus in insidiis exspectans oblationes primi introitus, sicque delusus recessit. Item: Exemplum militum paulatim ad singulos introitus offerre resistentium; quorum unus sacerdoti sic missam inserenti, ait: Et si sic usque  ad uesperam singulas missas inchoaueris, non desistam ab oblatione, donec sanctam eucaristiam confeceris. Item: Exemplum de sacerdote, qui nondum casula indutus, cepit introitus multiplicare, ne populus congregatus recederet. Item: Sic iniuriatur animabus. Fraudantur enim debito promisso, 81 cum habeat auctoritas, quia, quanto sepius et specialius pro eis offertur sacramentum altaris, tanto amplius refrigerium percipiunt. Item: Cum constet Ecclesie, quod speciales orationes inuenit super generales, ergo si tricennale unius uel anniuersarium, tricennali alterius adnumeretur et aggregetur, iniuriabitur alteri, imo utrique, cum non tantum generali oratione, sed et speciali utriusque anima ex promisso exspectet iuuari? Item: Nunquid  missa sic inserta liberaretur a purgatorio anima iusti de Aquis-granis, rogantis ut pro ea aiusto missa celebraretur, sicque liberationem consequeretur? Item: Exemplum magistri Fulconis decani Remensis, nolentis, ut anniuersarium patris anniuersario episcopi aggregaretur. Item: Exemplum matrone recusantis oblatas missas a sacerdote in quadragesima decantandas pro fidelibus, quas, licet sibi in penitentiam iniunctas, noluit tamen eas a sacerdote quadragesimali seruitio obligato decantari.

Sed quid faciet sacerdos rogatus ab illo et ab illo tricennalia facere, si non suffecerit ad specialia tricennalia peragenda? Dicat rogantibus: Ergo memor charorum uestrorum in tot missis. Non dicat: Pro iis faciam tricennale, nisi speciale intenderit. Peragens  enim generalia, non est absolutus a specialibus, que supplicans sibi intellexit promittit. Item: Si licita est huiusmodi insertio missarum et pluralitas, tenetur sacerdos cuilibet roganti missas quotaslibet, eas illi decantandas concedere, cum petitum, per huiusmodi insitionem, de facili possit implere. Item: Missa sicca, que est sine gratia et humore confectionis eucaristie, non celebratur pro fidelibus. Si ergo duo introitus premittuntur hostie, alter erit missa sicca et ita eque iuuabit post missam; sicut et premissa hostie. Quare igitur premittitur hostie in missa inserta? Propter cupiditatem et in fraudem animarum? Item: Preter duplicitatem et insertionem missarum, inuenit cupiditas nouitatem missarum, sicut unicam missam de omnibus apostolis  decantandam. Item: Missam Epiphanie, uel alterius solemnitatis omni die, etiam die Pasche decantandam 
Ut tempore paschali misse et laudes ad aliud pertinentes decantentur, ita in aliis temporibus, ut uarietas officiorum deuotionem augeat ministrorum et identitatis tollat fastidium. Deuotionem autem talium, ut etiam die Pasche, si de angelis celebretur, non uitupero, nisi propter scandalum. Item: Quidam etiam uiui anniuersaria pro se faciunt celebrari quibus obuiant suffragia et orationes pro defunctis instituta. Item : Hoc tantum sacramentum quidam in artem magicam uerterunt,  celebrando missas super imagines cereas ad imprecandum alicui, etiam alicui imprecantes, missam fidelium decies uel pluries decantant, ut ante decimum diem uel post in breui moriatur, et cum mortuis sepeliatur. Item: Iam quidam missam pro strage interfectorum, quasi nouorum martyrum »in circuitu Ierusalem « prostratorum, 82 inueniunt, putantes eam esse efficax allectorium ad oblationes propter fauorem occisorum. Ad hunc morbum multiplicem ab Ecclesia expellendum, unicum hoc credo esse remedium, uidelicet, si esset paucitas ecclesiarum, paucitas in eisdem altarium, paucitas et delectus ordinandorum, delectus etiam ordinatorum et admittendorum; insuper delectus maxime prepositorum minorum sacerdotum:  et summum remedium a Gregorio uIII deliberatum esset amotio oblationum, preterquam ter in anno, die, scilicet Natalis, Pasche, Pentecostes, et in die solemnitatis patroni Ecclesie, et presente cadauere defuncti, et in die anniuersarii cuiuscunque. uide in toto Isrel non fuisse templum nisi unicum, unicum tabernaculum, unicum etiam in atrio templi sub diuo altare oblatorium . In sanctis quidem erat altare incensi, sed in illo non offerebatur nisi modicum incensum . Hanc pluralitatem altarium detestans Osee, ait : »Quia multiplicauit« populus meus »altaria ad peccandum, facte sunt are ei in delictum. Offerunt hostias, Dominus non suscipiet eas.« Exemplo ergo unici templi, in singulis ciuitatibus unica deberet esse ecclesia,  uel, si populosa esset ciuitas, pauce, ita tamen quod sub una maiori ecclesia. Pluralitas enim capellarum peperit ministeria illegitima, et plura alia monstra et extraordinaria



CAPUT XXX. Contra conficientes, uel sumentes corpus Christi indigne.

Quia supradicta pluralitas, multiplicatio, et nouitas missarum, procedit ex cupiditate et indeuotione conficientium, restat dicendum de indigne conficientibus, et sumentibus corpus Christi. Contra igitur indignam confectionem, necnon et indignam sumptionem scribens Apostolus in Epistola prima ad Corinth. II, ait: »Probet autem seipsum homo, et sic de pane illo edat, et de calice bibat. Qui enim manducat  et bibit indigne,« etc. Augustinus: Sine deuotione, uel aliter quam a Domino, uel ab Ecclesia mysterium hoc traditum est, celebrando, uel in uoluntate peccandi manendo . »Iudicium sibi manducat et bibit, non diiudicans corpus Domini,« hoc est debita ueneratione, a cibis aliis non discernens, ex consuetudine conficiendi uel sumendi corpus Christi. Item: Gregorius de quolibet indigne conficiente uel sumente corpus Christi, sicut et de Iuda dicit Dominus: »uerumtamen ecce manus tradentis me mecum est in mensa .« Exemplo enim Iude »filium hominis tradit,« qui illud inuiolabile Dominici corporis sacramentum uiolare presumit. Non secundum ritum  Ecclesie conficiendo, uel sumendo indigne, talis est proditor.

83 uendit qui, eius timore et amore neglecto, caduca amare conuincitur et criminosa. Item Augustinus: Magis peccant qui tradunt Christum peccatoribus membris, quam qui illum tradidit crucifixoribus Iudeis. Item idem super psalmum LXuIII: »Et dederunt in escam meam fel, et in siti mea potauerunt me aceto:« quibus sunt similes indigne conficientes et sumentes. Grauius enim peccant Christum contemnentes in celis regnantem, quam qui illum crucifixerunt in terris ambulantem. Illi enim iam ueritate posita in meridie et manifesto inexcusabiles sunt. »Si non uenissem, et locutus eis non fuissem, peccatum infidelitatis non haberent,  nunc autem,« etc. . Hi uero per ignorantiam Dominum crucifixerunt: Unde et pro eis orauit: »Pater, ignosce illis, nesciunt enim quid faciunt .« Item: Si a pueritia in eremo Ioannes conuersatus, in utero matris sanctificatus ,« etiam a Domino inuitatus, non ausus est illum tremendum angelis et reuerendum uerticem Domini tangere : quomodo tu peccator et pollutus, non dico uerticem, sed totum Christum Deum et hominem, non tantum tangere, sed in ergastulo corporis polluti, quasi includere et incarcerare presumis? uel si iste timuit Christum baptizare, a quo debuit baptizari, quomodo peccatrix anima, a quo tota debes inhabitari, illum totum in uili hospitiolo corporis tui non uereris includere?  Item: Si Marie in tanto feruore Dominum diligenti, eique tam deuote uiuo et mortuo obsequenti dictum est: »Noli me tangere, nondum enim ascendi ad Patrem meum ,« in corde tuo. Si, inquam, non est ei permissum tangere »scabellum pedum eius « exteriorum, quia non credidit eum equalem esse Patri, quod »a summo celo egressio eius :« quomodo tibi peccatori licitum esse credis et permissum, totum Deum, non tantum tangere, sed in toto corpore tuo immundo ponere? Time ne non tantum dicatur tibi: »Noli me tangere,« sed etiam: »Amice, quomodo huc,« scilicet ad celeste conuiuium, »introisti, non habens uestem nuptialem ,« hoc est caritatem? Item: II Reg. uI: Si Oza, quia manum extendit ad arcam figuralem, ne declinaret bobus recalcitrantibus, a Domino ad mortem percussus est, quanto magis percuti debeat a Domino, qui indigne ueram arcam, scilicet corpus Domini, conficit uel sumit? Ille tamen ex debito officio, quia de Leui, scilicet genere erat et sacerdos, accessit ad subleuandam arcam, sed indigne. Tradunt enim Hebrei, quia nocte precedenti concubuerat cum uxore. Quanto magis autem punientur accedentes ad corpus Christi, masculorum, concubinarum uel meretricum concubitores? Item, II Paral. XXuI: Ozias qui presumpsit offerre incensum Domino contra officium sacerdotum, a Domino lepra percussus est; quanto magis lepra, imo morte  eterna, percutietur a Domino, qui indigne hostiam celestem Domino presumpserit immolare? Item: Ex institutione primitiue Ecclesie lecto Euangelio dicebatur catechumenis: Exite, exite. Si ergo membris Christi, habentibus scilicet caritatem, non licuit interesse confectioni corporis Domini, maxime timendum est 84 membris diaboli, et non habentibus caritatem tantum sacramentum conficere uel sumere. Indubitanter autem dico ministros altaris sic conficientes, uel sumentes, mortaliter peccare, uel etiam circa hoc in altari ministrantes. Scriptum est: »Mundamini qui fertis uasa Domini .« Utrum uero peccent mortaliter, qui sunt in suburbio et choro ecclesie, qui tamen cum ministris altaris per deuotionem et consensum debent  corpus Christi conficere, et spiritualiter, etsi non sacramentaliter, sumere, non diffinio. Multum tamen eis timendum est, cum adhuc sint membra diaboli, quod intersunt confectioni corporis Domini, cum catechumenis, etiam sanctificatis, non liceret interesse. Item: »Constituite diem solemnem in condensis usque ad cornu altaris .« Nota firmitatem et stabilitatem animi in bono. »Diem« uirtutum, ut dicatis: »Hec est dies quam fecit Dominus .«---»Et solemnem,« ut »reliquie cogitationis diem festum agerent Domino,« id est, in serenitate conscientie, et hoc »in condensis« omnium articulorum fidei, uirtutum, bonorum operum, lacrymarum, que hunc potum faciunt dulciorem, abstinentiarum penitentialium, qui accedere  cupitis »usque ad cornu altaris ,« id est ad corpus Christi conficiendum, uel sumendum. Item Exodi cap. XII. Si Dominus precipit agnum paschalem et figuralem comedi »assum igni, et cum lactucis agrestibus,« et hoc a »succinctis renes, tenentibus baculos in manibus;« quanto magis precipit ne ad esum ueri Agni paschalis quis accedat, nisi cum amaritudine cordis, penitentie, decoctus etiam in clibano Spiritus sancti, castus, sibi nichil conscius, fortis, totus uirtutibus indutus, ut nec in pedibus sit discalceatus ,« sed in fide, uirtutibus, affectibus, operibus bonis solidus. Item: Ad terrorem incutiendum accedentibus ad eucaristiam ualet exemplum  illius sancte peccatricis Aegyptiace, que in deserto penitentiam agens, semel in hoc sacramento per quadraginta annos uisitata est a Domino, per Zozymam abbatem eremitarum illius deserti . Cui primo confessa est; secundo accedens ad eam, ut ei daret eucaristiam, in aduentu Dominici corporis tota est effusa in lacrymas. Licet enim singulis diebus lacrymata fuerit, tunc amplius et fere usque ad effusionem oculorum.


. . . . . . . . . . Unde
His, ea, patratis uenit ad calicem pietatis.
Se totam mactat lacrymis, calicique coaptat. 

 Item: De indigne accedentibus ad hoc altare, conqueritur Dominus dicens: »Et dederunt in escam meam fel ,« amaritudinem peccati sui, »et in siti mea,« qua seo sitiui ut biberem, eosque mihi, ut incorporarem, »potauerunt me aceto,« acredine prauitatis sue. Sed intuendum quod Dominus, »cum gustasset acetum noluit bibere ,« ita nec tales sibi incorporat, etsi sacramentaliter eucaristiam sumant, qui de Ecclesia sunt nomine, sed non numine. 85 Item Augustinus: Qui non prius cum Christo crucifixus fuerit carni, mundo et concupiscentiis  eius antequam accedat ad corpus Christi conficiendum, uel percipiendum, quantum in se est, rursus crucifigit Christum, illisque adnumerandus est, de quibus ait Apostolus: »Rursum  in se crucifigentes Dominum, et ostentui,« et in derisum »habentes .« Item: Marcus abscidit sibi pollicem, ut reprobus esset sacerdotio, timens ne raperetur in sacerdotem: adeo enim reuerebatur corpus Christi conficere, quod sepius tamen sacramentaliter sumpserat.

Nunc autem ordinandi non auferunt sibi naturalia, sed licita et illicita afferunt, ut ordinentur, et potius causa questus quam deuotionis et obsequii diuini. Item in uitas Patrum: Quidam senior inter eremitas, cum ab illis eligeretur in sacerdotem, et ui quadam ordinatus ab episcopo Aegypti, ait: Ego, licet sacerdos sim, non conficiam in uita mea, indignum se reputans conficere corpus Christi, etsi illud, non conficiens, ab alio sumeret. Nunc autem  quidam nimis frequenter quasi epulum quotidianum corpus Christi conficiunt propter cupiditatem, quidam nimis raro propter acediam. Item in Psalmo: »Emitte lucem tuam et ueritatem tuam, ipsa me deduxerunt et adduxerunt in tabernacula tua« prius; et ita, »introibo ad altare Dei,« corpus Christi conficiendo uel sumendo, »ad Deum qui letificat iuuentutem meam ,« id est, letam iuuentam, scilicet gratie, mihi tribuit in re, iuuentam etiam glorie in spe. Iuuentus etiam nature attendenda est in ordinando, nisi grauitas morum, et uite sancte suppleuerit etatem. Conficiens autem et assistens altari, dum conficit uelut in paradiso est, posteriorum omnium oblitus. Item: »Lauabo inter innocentes manus meas,« et sic innocens et  mundus, exemplo et imitatione eorum quasi angelus, »circumdabo altare tuum, Domine ,« ut conficiam corpus tuum. Item: Cum iret Iosue in agro Ierichontino quidpiam meditans, »uidit angelum cum euaginato gladio,« cui ait: Quis es? »Noster es, an aduersariorum?« Qui respondens ait: »Princeps sum exercitus celi. Tolle calceamenta de pedibus tuis: Locus enim in quo stas terra sancta est .« Cogites ergo qui accedis ad altare confecturus et sumpturus eucaristiam, quia »locus in quo stas, terra sancta est; locus terribilis, domus Dei, et porta celi .« Timeas »angelos ascendentes et descendentes ibi per scalam« gladio euaginato, ne demetant posteriora  tua : timeas ne »securis ad radicem arboris iam posita sit , ex eo quod indigne accedis. Timeas chorum angelorum assistentium contra te ferentium testimonium iniuriamque suam, et iram Domini uindicare paratorum, si indigne accesseris; uel sacrificium laudis et orationum tuarum ante conspectum Dei in sublime deferentium, si digne obtuleris. Unde:

Tempore quo supplex assistit presbyter aris,
   Mactaturque Patri Filius ipse manens.
86 Aethra patent, celestis adest chorus, ima supernis
Iunguntur, fiunt actor et actus idem. 
Simile legitur in Exodo esse dictum Moysi: »Cum enim minasset Moyses oues Iethro ad interiora deserti,  et uenisset ad montem Dei Oreb [Horeb], apparuit ei Dominus in flamma ignis de medio rubi, et uidebat quod rubus arderet, et non combureretur :« Cui eunti ad cernendum uisionem illam magnam, ait Dominus: »Non appropies, inquit, huc, sed solue calceamentum de pedibus tuis, locus enim in quo stas, terra sancta est . Si ergo Moysi prohibitum est accedere ad rubum ardentem et figuralem, quanto magis et tibi ad uerum corpus Christi, nisi prius abieceris omnia mortua et carnalia opera a te, et affectibus tuis? Item: Cum Dominus prohibuerit ne aduena, peregrinus uel immundus comederet de agno paschali, quanto magis ne peccator, nondum ciuis et domesticus Dei factus de uero Agno, maculatus de immaculato?  Item Dauid: »Quis ascendet in montem Domini, aut quis stabit in loco sancto eius? Innocens manibus et mundo corde,« etc.  Item: Si nondum rigasti lacrymis penitentie et fouisti pedes Christi cum Magdalena ; si nondum sedisti »manducare panem doloris ; si nondum te humiliasti ad osculandum pedes Domini; si nondum surrexisti ad fortia opera, quasi ad osculum manuum Domini; quomodo presumis accedere ad osculum capitis eius, imo ad confectionem, sumptionem, et osculum totius Christi? »Per numeros ueniunt ista, gradusque suos, sicut et ordines. In quo sacramento, aliquo gradu omisso, amplius peccatur quam in omissione gradus ordinis ad ordinem. Item Salomon: »Sedisti ad mensam  diuitis, scito quia talia te oportet apponere, qualia tibi apposita sunt .« Innumera apposuit Dominus fercula et dona, que tamen omnia sub his tribus comprehenduntur. Apposuit se ipsum pro nobis pretium in cruce: uiaticum in altari: Futurus premium in celo. Primum ei apponimus, »si carnem nostram crucifixerimus cum uitiis et concupiscentiis suis; si crucifixi fuerimus mundo, et mundus nobis ; si abnegauerimus nosmetipsos, et quotidie tulerimus crucem Christi et secuti fuerimus eum ; si stigmata Domini Iesu portauerimus in corpore nostro « cum Apostolo; si carnem nostram pro Christo macerauerimus, si mori pro eo datum fuerit  desuper; si compassi fuerimus proximo; si uixerimus secundum Euangelium, secundum ferculum ei apponimus; si ipsum caput nostrum, non in se, sed in membris eius pauerimus pauperi erogando quamcunque eleemosynam, siue corporalem, siue spiritualem. »Quod enim uni ex minimis eius fecerimus, hoc illi . Tertium non possumus ei apponere, »quia bonorum nostrorum non eget ,« sed ipse hoc apponet nobis in futuro: uerumtamen hereditas eius sumus, pro qua hereditate sanctificauit se ipsum, de qua Pater ad Filium: »Postula a me, et dabo tibi gentes hereditatem tuam .« Qui autem aliter ad mensam Christi accedunt, nisi duobus predictis ferculis appositis, »fiet mensa eorum coram ipsis, in laqueum, et  in retributionem, et in scandalum . Iudicium sibi manducant et bibunt , bonoque odore moriuntur. Item Epistola 87 ad Hebreos: »Habemus altare, de quo non habent edere, qui tabernaculo »corporis« deseruiunt ,« ut qui non macerant et »crucifigunt carnem suam cum uitiis et concupiscentiis ; qui manus non aperiunt inopi,« etc.  Item: Qui, et quam digne et timorate accedere debeant ad eucaristiam conficiendam, uel sumendam, Apostolus in I ad Cor. XI declarat, dicens: »Conuenientibus uobis in unum, iam non est  Dominicam cenam manducare,« nisi probatis primum et preparatis, ut ibidem infra ostenditur. Item: Si cum oramus, »etiam preceptis  salutaribus moniti, uix audemus dicere: Pater noster ,« nisi filii eius simus per adoptionem, et nisi petitiones omnes, que sequuntur impleuerimus, quanto difficilius audemus ipsum totum conficere et sumere, quia hic maior deuotio et puritas conscientie exigitur? Unde et hec oratio premittitur sumptioni eucaristie sancte. Item: uide ne supra unum gomor, scilicet sobrietatis, hoc celeste manna colligas et sumas, ne uermescere faciat conscientiam tuam peccatis . uide ut »in sindone munda, et noua ,« et pura conscientia inuoluas corpus Dominicum. uide »ut illud reponas in sepulcro, in quo nondum quisquam positus fuerit :« uel si diabolus ibi collocatus fuit, non nisi, eo deiecto,  sepelias Dominum in mundo sepulcro tuo. uide »ne ponas uinum nouum in utres ueteres « peccatis. uide ut super nouum plaustrum portes arcam Domini celestem . Cui, si adiunxeris uaccas, tales adiungas, te scilicet et alios, qui non nouerunt retro flectere colla post uitulos , id est affectus, uidelicet post desideria carnalia, sed directo itinere procedentes, licet mugientes, arcam Domini deferant in terram promissionis, in domum Aminadab celestem. Item Psal. CXuII: »Constituit diem solemnem in condensis usque ad cornu altaris.«



CAPUT XXXI. Contra Geryones belluas bicorpores, bicipites in pluribus ecclesiis.


Pluralitati et bifacialitati et trifacialitati missarum non absimilis, non absona est pluralitas personatuum, dignitatum, officiorum circa eamdem personam, siue in unica Ecclesia, siue in diuersis. Sunt enim quidam, qui uelut Geryones, Briarei, bicorpores, tricorpores, bellue multorum capitum monstruose, contendunt Deo trino in personis, et uni in substantia, assimilari. Horum enim quilibet, cum sit unus in substantia et in persona, tamen appetit plures esse persone in personatibus et dignitatibus Ecclesie. Hoc genus hominum monstruosorum, et cupiditatis monstrum, redarguit Dominus in lege et in Numeris cap. Iu, distinguens et diuidens officia ministrorum tabernaculi, alii officio  deputans Meraritas, alii Caaithas, alii Gersonitas, alii Leuitas et Aaronitas. Quod si in Synagoga et in figura nulla potuit 88 fieri officiorum permutatio, nulla ordinis, uel uicissitudinis obumbratio, quanto magis in Ecclesia, ubi est ueritas, hec permutatio et indistinctio officiorum, personatuum, dignitatum esset prohibenda et ab ea eliminanda, quam adeo deturpauit et confudit, ut ignoretur quomodo, uel sub quo titulo huiusmodi belluis sit scribendum. Item: Si distincta essent officia, dignitates et personatus, »uere terribilis esset locus  Ecclesia, et ut castrorum acies ordinata , aduersus quam non preualerent porte inferi .« Si autem in acie et bello materiali non conceditur quod idem sit primipilus, et armiger,  et constabularius, et princeps militie senescallus, quod idem sit custos dextri cornu bellici et sinistri, idem aquilonaris et australis, quanto magis in Ecclesia et bello spirituali, ubi pugnandum est, non contra hostes uisibiles tantum, sed inuisibiles, scilicet demones et uitia, non debent permisceri officia? Ob hanc indiuisionem personatuum et officiorum de facili triumphatur Ecclesia a diabolo, mundo, et uitiis, ut iam dicat: »Si consistant aduersum me castra, non timebit cor meum ,« propter membra mea confusa, indistincta et inordinata. Item Augustinus: »Si suspectus habeatur secundum leges seculares, qui duas tutelas, uel plures, sibi peteret, unde et ab omni repellebatur:  quanto magis, qui in Ecclesia plura officia appetit et usurpat, repelli et suspectus haberi deberet, ne dum duorum officiorum, utrumque attentat, neutrum bene peragat. Item: Iethro, etiam gentilis, legitur in Exodo, et in Deuteronomio dixisse Moysi inter causam et causam a mane usque ad uesperam diiudicanti, ab omnibus ita habito, quod se ipsum non habuit. »Stulto, inquit, labore consumeris ;« partire onus tuum in plures, etc. Ubi ait Augustinus: »uidetur quidem mihi animum pluribus actionibus humanis nimis intentum Deo quodammodo uacuari, quo tanto fit plenior, quanto in superna et eterna liberius extenditur, quanto magis ergo Deo uacuatur, qui pluribus officiis est intentus? Quia


 Pluribus intentus minor est ad singula sensus.

Ob hoc ait Salomon: Fili, ne in multis sint actus tui .

Imponit finem sapiens et rebus honestis. 
Moyses ergo ad consilium Iethro alios constituit decanos, alios quinquagenarios, alios centuriones, millenarios alios, pentecontarcos, alios chiliarchos et omnes impermistos . Quare ergo in Ecclesia idem decani et archidiaconi, idem duo archidiaconi, et huiusmodi? Sole autem maiores cause ad Moysen referebantur, de minimis autem non iudicabat, nisi suspectum haberet decanum, uel alium officialem, qui haberet de his ex officio suo  iudicare. Sicque uidetur non esse appellandum pro minimis causis. Nunc autem in minimis causis facta appellatio etiam iniusta tenet. Sed, inquiunt, non laboramus, non onerati sumus sicut Moyses, etsi pluribus dignitatibus et officiis addicti. Ea enim per uicarios, per mercenarios, per concubinarios exsequimur. 89 Unde non oportet ea distribui, in illis enim quiescimus.

Quibus concludendum esset: Ergo, quia non taboratis, nec manducetis . Quorum uni talium ait quidam populus episcopo: Ne constituas super nos sacerdotem concubinarium, ut tu uageris et circumferaris per patriam deditus otio. Item: Si Iethro, consulendo, ait Moysi: »Partire onus tuum in plures,« etc.  Hodie dicitur in Ecclesia:  Congrega onera, et plura officia in unum, et Dominus recedet a te. Item in Numeris: Accesserunt principes familiarum Galaad de tribu filiorum Ioseph ad Moysen, dicentes: »Dominus precepit tibi ut terram diuideres filiis Isrel, et ut filiabus Salphaad fratris nostri dares possessionem debitam patri, quas alterius tribus homines ducere prohibuit in uxores, ne confundatur sortium distributio, et aliorum possessio ad alios transeat.« Quibus Moyses: »Nubant, inquit, tantum sue tribus hominibus, ne commisceatur possessio earum de tribu in tribum; que ita maneant, ut a Domino separate sunt .« Quanto magis autem filii Ecclesie deberent dicere Prelato: Da Ecclesie  nostre uirum de tribu sua, et Ecclesia nostra, ne minister unius transferatur ad ministerium alterius; ut decanus in una ad archidiaconatum in alia, et deinceps: sicque confundatur distributio officiorum et personatuum, et qui utilis erat uni Ecclesie, utrique fiat inutilis. Item: uide quod Christus non habuit ubi caput reclinaret : Et tu diuersa reclinatoria, personatus scilicet, in quibus caput reclines, in quibus quiescas requiris? Hec reclinatoria potius tibi sunt ad penam eternam, quam ad quietem. Item in Psalmo : »Rex uirtutum dilecti, dilecti.« Dilecti dico, hoc est »ad diuidendum spolia: speciei domus,« id est ad faciendam speciosam domum. Unde: »Domine, dilexi decorem domus tue .« Hanc etiam  diuisionem spoliorum speciei domus, docet Apostolus in Epistola ad Ephesios cap. Iu: »Et ipse Dominus dedit quidem quosdam apostolos esse, quosdam autem prophetas, alios uero euangelistas, alios autem pastores et doctores,« etc. Item Lucas in Euangelio cap. II: »Cum fortis armatus custodit atrium suum, in pace sunt omnia que possidet. Si autem fortior illo superueniens uicerit eum, uniuersa arma eius auferet, in quibus confidebat, et spolia eius distribuet.« Spolia ista, sunt anime fideles, dignitates ecclesiastice, et officia. Item Isaias: »Letabuntur coram te, sicut qui letantur in messe, sicut exsultant uictores capta preda, quando diuidunt spolia .« Item de Paulo legitur: »Beniamin  lupus rapax mane colligens predam, et uespere diuidens spolia .« Ipse enim quosdam ordinauit et secundum distinctos gradus hominum diuersa eis officia assignauit in Ecclesia, ut Timotheo, Tito et aliis. Hanc iucundam uarietatem et speciosam domum Domini attendens Dauid, ait: »Astitit regina a dextris tuis in uestitu deaurato circumdata uarietate, et ita in fimbriis aureis circumamicta uarietatibus .« Sed huius uarietatem commendabilem facit uarietas cantuum, lectionum, responsoriorum, antiphonarum, ornatuum. Maxime iucundam et speciosam efficit uarietas consonantium personatuum et officiorum, ad quorum uarietatem debet constitui uarietas ministrorum. 90 Quibus obseruatis in Ecclesia, recte  uere dici poterit de ea. »Pulchra es et decora, filia Ierusalem, ut castrorum acies ordinata .« Item in Epistola Iacobi cap. III: »Nolite plures fieri magistri, fratres mei:« dicit interlinealis, id est plurium Ecclesiarum ministri, »scientes quoniam maius iudicium sumitis.« Promiscuis enim actibus officia ecclesiarum perturbantur. Item : Si prohibitum est ne una ecclesia, una prebenda, unus episcopatus in plures diuidatur; a simili per contrarium, non plures uni persone assignentur, nisi forte propter penuriam ministrorum, et multitudinem causarum: et hoc propter turpes et ignominiosas, que inde proueniunt, enormitates: imo una unius sit, non plures unius. Si pater tuus fuerit contentus  una uxore, quare non contentus es una Ecclesia? Attende quid Apostolus dicat: »Qui altario seruit, de altario et uiuat .« Non ait: Qui altaribus seruit, de altaribus uiuat; nec dicit: Qui altaribus seruit, de altario uiuat; nec ait: Qui non seruit altario uel altaribus, de altario uel altaribus uiuat. Ait enim: »Qui non laborat, non manducet :« sic ergo ubi non laborat, uel quando non laborat, nec manducet. Si quis obiiciat quod in pluribus seruit ecclesiis, respondeo, quoniam uno et eodem tempore pluribus Ecclesiis non potest seruire, et ita pro rata temporis, saltem a singulis ecclesiis, in quibus seruit, et prout seruit, beneficium recipiat. Consulat unusquisque conscientiam suam,  intellecta forma uerborum dantis et accipientis beneficium ecclesiasticum, qualiter debeat se habere in ecclesia. Traditur enim ei liber, et dicitur: Do tibi hanc ecclesiam, uel prebendam, ad honorem Dei et obsequium huius ecclesie. Quasi diceret: Assiduus sis ecclesie huius officio. In quibusdam autem Ecclesiis expressius hec forma suppletur. Do tibi hanc ecclesiam, uel prebendam ad honorem Dei, et seruitium huius ecclesie, ut residens sis et mansionarius in hac ecclesia. Item: Tales male uidentur interpretari: »Apprehendent septem mulieres uirum unum .« uideant ne incurrant illud iucundum figmentum adolescentis, qui cum diu moratus fuisset cum patribus conscriptis in Capitolio, et ab eo quereret mater quid diffinitum  esset: nolens Patrum reuelare consilium, nouam adinueniens stropham, respondit matri sue, audisse, quod de cetero plures uxores erunt unius uiri. Quo audito, mater, conuocatis matronis ad ostium Capitolii, clamauit: Non due uni, sed una duobus . Sed non due uni, sed duo uni: imo hodie plures quam duo, ut in ecclesia S. Mederici, et multis aliis. Item notandum, quod secularibus iurisdictionibus non potest unus miles duobus dominis duas legiones facere nisi salua prioris legione, et sic alterius iurisdictio diminuitur: quanto minus potest aliquis se diuidere, ut in pluribus ecclesiis Deo seruiat, cum se totum et semper debeat exhibere, ut in singulis seruiat? Quidam etiam improperauit alii, quod plurium  populorum tutelas susceperit, quam ipse habuit in sua parochia personas: Audiui, inquit, quod, cum quidam decanus uehementer argueret subditum suum super marrantiis 91 quas faciebat singulis horis, diurnis et nocturnis: ille contra respondit: Quid me arguitis, qui in tot ecclesiis, in quibus habetis dignitates, et a quibus redditus et obuentiones quotidie recipitis, tot defectus et marranti asabsentia uestri facitis? Sic decanus ille obmutuit, nec eum, uel alium, super tali defectu et marrantia postea ausus est reprehendere, maiorem in seipso causam redargutionis presentiens. Audiui etiam, quod cum duo essent canonici duarum ecclesiarum, et unes esset decanus in una, et alter in alia, quesitum est uter  pater esset spiritualis alterius, uter esset obedientiarius alterius. Responsum est quod quandiu sunt in aliqua illarum ecclesiarum, ille qui est decanus in ecclesia in qua sunt, est pater spiritualis alterius, et alter obedientiarius eius.

Qui si non fuerint in una ecclesiarum illarum, sed forte in alia, uel aliis, uter esset pater, uter filius spiritualis? Contra naturam et monstruosa est talis paternitas et talis filiatio. Infamis etiam haberetur talis medicus, qui curam centum uel triginta egrotorum in eadem uilla, ne dum in diuersis uillis susciperet, multo magis ille, qui curas tot animarum, non in una uilla, sed in diuersis, non in una regione, sed in diuersis suscepit, infamie nota debet percelli. Item Ioannes in Euangelio suo: »Bonus  Pastor dat animam suam pro ouibus suis; mercenarius, et qui non est pastor, cuius non sunt oues proprie, uidet lupum uenientem, et dimittit oues, et fugit,« etc.  Si uidet lupum uenientem, ergo presens est. Item: Si fugit, ergo presens est. Sepe etiam non fugit, sed abducit oues et reducit ad caulas, predicat quandoque; ergo mercenarius minus peccat, quam ille cuius est ecclesia, cum semper sit absens. Sed quo nomine censebitur ipse qui semper est absens? Non est pastor, quia non pascit oues; non mercenarius, quia mercenarius semper est presens, iste uero non. Nouo itaque monstro cupiditas monstruosa nouum fingat uocabulum. Ad hoc monstrum sugillandum, sufficit  quod diuersitatem donorum gratie Spiritus sancti distribuit Dominus in spirituali corpore, quod docet Apostolus in Epistola I ad Corinthios, cap. XII: »Diuisiones gratiarum sunt, idem autem Dominus,« etc. Et statim subiungit: »Alii quidem per Spiritum datur sermo scientie, et alii sermo sapientie,« etc. Non omnia contulit uni, ut singula membra sibi inuicem subseruiant. Similiter diuersa officia assignat singulis membris Apostolus in humano corpore. Ita in eodem: »Si totum corpus est oculus, ubi auditus? Si totum auditus, ubi odoratus?« etc. Et statim subdit: »Non potest dicere oculus manui: Opera tua non indigeo; aut iterum caput pedibus: Non estis mihi necessarii.« Sic quoque in domo patris familias diuersa sunt officia humane  necessitatis. Alium enim constituit subulcum, alium bubulcum, alium aurigam, alium ueredarium, et cetera, iuxta propriam facultatem, ne aliquod incurrat damnum rerum suarum: quanto magis distinctio officiorum, dignitatum, in spirituali corpore  est facienda, ut caritas omnia coniungat, et diffusius dilatetur? Unde ille egregius uersificator:

92 Excubias capitis oculos, modulaminis aures,
Ductoresque pedes, omnificasque manus.



CAPUT XXXII. Contra bigamos et lamechitas in pluribus ecclesiis.

Pudeat quod quidam episcopi mutuantur ab aliis episcopis oculos. Et cum sint quatuor episcopi, qui  non habent nisi duos oculos, sic non solum ceci uel lusci, sed etiam monstruose oculis orbi sunt facti, cum debeant esse animalia plena oculis ante et retro, ut legitur in Ezechiele . Quisque etenim deberet esse Argus, ut spiritualiter uideret, et uidere faceret. Quia iuxta petam:

Centum luminibus cinctum caput Argus habebat. 
Tales peiores sunt Iulio Cesare. Cuius cum singula uitia enumerasset Lucanus, in fine dixit de eodem:

Omnia Cesar erat. 
Quasi omnes dignitates Rome sibi usurpauit. Erat enim consul, questor, etc., et hoc in eadem ciuitate.  Peior ergo ille, qui in diuersis omnes uult habere honores. Bellua multorum capitum, similis illi monstro, de quo disceptant theologi, quod ab umbilico inferius uidetur uniforme, supra uero multiforme. Et sic mentiuntur qui dicunt quod sola Gallia caret monstris. Nota quod nichil magis deturpat corpus uel caput quam oculi absentes, nulle partes corpori magis sunt necessarie. Dubium etiam est, an iste qui est persona multarum facierum, debeat habere similiter sigillum plurium, uel diuersa sigilla. An, qualiter scribat, uel qualiter ei scribendum, an cum dignitatis nomine: an omnia dignitatis nomina sint apponenda, an unum: an nomen proprium, ita quod non nomina dignitatum, in quo forsan offenderetur. Si dicatur quod nomen maioris  dignitatis est preponendum tantum: quid si plures habuit pares dignitates? Si dicatur quod appropriari ei debet nomen dignitatis illius Ecclesie, quam potius frequentat: Sed quid si nunc huc, nunc illuc discurrat?

Quo teneam nodo mutantem Protea uultum? 
Queratur ab eo quis uocetur, uel quo nomine uelit sibi scribi, ipse etiam ignorabit. Quidam, cum tali bellue multorum capitum scriberet, et nomina dignitatum et prebendarum omnium in salutatione premisisset, audiuit a quodam: Adhuc addendum est istud: Seruus et rusticus de Sancero. Hanc etiam personam multarum facierum oportebit habere multiplicem habitum, multos breuiarios propter  diuersos usus ecclesiarum, quibus preest. Sed quid ei agendum, cum excommunicati sint in hac ecclesia, omnes habentes tales uel tales pannos? Quid si excommunicatus est omnis, qui in ecclesia illa habet nisi uestes quas alia reprobat? Iste etiam est idolum Horatii multiforme, cuius exemplar in rebus naturalibus non potest inueniri. Unde:

Humano capiti ceruicem pictor equinam,
Iungere si uelit, et uarias inducere plumas. 
Idem alibi:

. . . . . . . . . . . . . . Moreat cornicilia risum
Furtiuis nudata coloribus. 
Furtum etenim est, uel rapina, quod tot bona pauperum  sibi toticipat et usurpat. Contra tales loquitur Dominus in Euangelio Luce: »In quamcunque ciuitatem intraueritis, eligite quis in ea sit dignus, et in domo illius manete, et nolite transire de domo ad domum .« Si ergo hospes unius noctis, ita eligendus est dignus, et si non transeundum est »de domo ad domum;« quanto magis qui mansionarius et minister debet esse perpetuus in una et eadem ecclesia?



CAPUT XXXIII. De sancta unicitate.

Hanc etiam monstruosam pluralitatem dignitatum et huiusmodi in eadem uel diuersis ecclesiis circa eamdem personam, redarguit triplex et sancta unicitas, ne talis cum Dauid dicere possit: »Respice  in me et miserere mei, quia unicus et pauper sum ego .« Si ergo, a simili, opponas diuitias; respondebo: Quia licet inter diuitias esse pauperem. Non expauit Apostolus diuitias, sed mores earum. Prima unicitas est fidei, sacramentorum et morum, qua caret distractos per hereses et schismata: »Una enim fides, unum baptisma, unus Dominus,« etc.  »Unam petii a Domino,« etc.  »Una est columba mea .« In uno cubito est consummata arca. Secunda unicitas est actuum. Unde Salomon: »Fili, ne in multis sint actus tui .«

Imponit finem sapiens, et rebus honestis.
Et alibi:

 Pluribus intentus minor est ad singula sensus. 
»Partire onus tuum in plures,« etc. A simili: Ergo et ab hac elicitur tertia unicitas, dignitatum scilicet, officiorum, reddituum. Si enim negatur consequens, et antecedens. Si negatur et prohibetur pluralitas actuum, ergo et pluralitas dignitatum, et huiusmodi. Plures enim dignitates uel redditus habere, est antecedens ad plures actus in illis exercere. »Qui enim non laborat, nec manducet .« Sed et apud secularem iudicem officium duarum tutelarum petens, suspectus habetur, ne dum utrumque attentat, neutrum bene peragat. Si ergo prohibitum 94 est: »Ne in multis sint actus tui,« fortius prohibetur antecedens, scilicet  »ne in pluribus« ecclesiis, redditibus, dignitatibus »sint actus tui.« uide ne ab omnibus, ne a pluribus ecclesiis, redditibus, et huiusmodi ita habeatis, quod teipsum non habeas.



CAPUT XXXIu. De unicitate mala.

Est et quarta unicitas, scilicet mala, qua quis singularitatem appetit inter alios, statuens sibi iustitiam, »reputans se aliquid esse, cum nichil sit  supra modum, uel quod non habet sibi arrogans, singularis, ferus, unicornis, superbus. De quo dicitur: »ue soli, quia si ceciderit,« per superbiam cadens, »non habet subleuantem se .« Item: Omnia omnesque questiones, que de duplici matrimonio uxorum Iacob, et de  subintroductis ei ancillis induci possunt, et de iis , et contra tales: Iacob tamen excusatur, eo quod duas duxerit ad procurandum sobolem ad cultum Dei, ad multiplicandum populum unius fidei. uiderint ipsi, si plures ecclesias, dignitates susceperint, ob fecunditatem et utilitatem Ecclesie spiritualem, potius quam obuentionem et fructum temporalem. Si hec susceperint ad multiplicandum populum in cultu Dei, ad multiplicandum filios et fructum bonorum operum in ea. Non uidetur quidem uerisimile, eo quod Rachel, Ecclesia aliqua scilicet, fecundior in obuentionibus et temporalibus fructibus, preponatur Lie, fecundiori tamen in fructu spirituali. Hec enim contemnitur, illa preelegitur. Sed et Rachel Lie ait: »Da mihi  partem de mandragoris filii tui Ruben. Que respondit: Parumne tibi uidetur quod preripueris maritum meum mihi, nisi etiam mandragoras filii mei tuleris? Ait Rachel: Dormiat tecum et quiescat hac nocte, pro mandragoris filii tui .« Nunc autem attitulati duabus ecclesiis, cum una et in una earum, nec una nocte »pro pluribus mandragoris et obuentionibus eius, quas precipiunt, dormire, quiescere, legere, et cantare curant. Sed et fecundior esset Ecclesia, si singulis ecclesiis singuli ministri assignarentur. Si obiicias paucitatem clericorum et ministrorum; at hodie pluribus et indoctis, plures committuntur ecclesie, et doctis uiris et prudentibus pluribus nulla, cum nec una  uni talium deberet committi, et plures uiro prudenti pro inopia bonorum, possent tradi. Sed nec uni medico plures infirmi, nec uni tutori plures tutele committuntur cum difficultate et periculo, multo minus plures ecclesie uni deberent committi, ubi uertitur periculum animarum: ibi corporum et possessionum. Item: In tales cadit maledictio Dei, de qua legitur in Deuteronomio cap. XXuIII: »Uxorem accipias, et alius dormiat,« quiescat, 95 cantet et ministret in ecclesia. Quod sequitur, illis non conuenit, sed contrarium est eis: »Plantes uineam, et non uindemies eam, seras agrum et non metas fructus eius .« Isti autem e contrario non plantant, non pastinant, non paxillant uineam, nec letamen apponunt, et  tamen uindemiant eam, et de uino eius bibunt; non serunt agrum, et colligunt fructus eius, ut ei assimilentur, de quo Dominus in Euangelio ait: »Austerus homo es, metis ubi non seminasti, et colligis ubi non sparsisti .« Item: Si offensa generatur in ecclesia, pro marrantia et absentia alicuius per diem, qui legere uel cantare debet in ea; quanto maior si absens quis fuerit per annum, imo per decennium, uel maius spatium ab ecclesia, in qua ministrare debet? Sed maxima offensa et marrantia, est, quod unus bis legit, uel cantat in una nocte in aliqua ecclesia; quanto maior esse deberet, quod unus duabus deputaretur ecclesiis, cum in eis una die uel nocte legere, cantare, et ministrare non possit? Sed in quadam nobili  ecclesia, quod turpius est, quinque uel plures dignitates sunt ditissime in obuentionibus et redditibus, pro quibus perceptis in ea, nec per uicarium, nec per alium seruitur. Non dico, non cantatur, non legitur tantum, sed nec etiam consiliis eius assistitur. Quippe nulla personarum quinque, semel in anno presens in ea inuenitur. Item: Tales detestabiliores sunt Lamech, qui primus bigamiam introduxit . Isti enim, non tantum bigami, sed et trigami, et tetragami, pentagami inueniuntur, et deinceps. Sed et talis quam ecclesiarum suarum relinquit heredem omnium congregatorum in una earum, difficile erit distribuere, et relinquere singulis que sua sunt ecclesiis. Item Isaias cap. u: »ue qui  coniungitis domum ad domum,« ecclesiam ecclesie copulando, »et agrum agro usque ad terminum loci« maioris scilicet: »Nunquid habitabitis uos soli in medio terre?« Quasi diceret: Nunquid uos soli sapientes estis, uel soli canere nouistis in ecclesia propter quod plures usurpatis?



CAPUT XXXu. Contra exteriorem Simoniam, scilicet in officiis, et dignitatibus, et redditibus Ecclesie.

Pestem et lepram Simonie, que uertitur circa sacramenta interiora, etiam »usque ad cornu,« et sacramentum »altaris « supra suggillauimus: speciem autem eius, que consistit circa exteriora: puta officia ecclesiastica, ecclesias, dignitates, redditus, personatus, et quecunque annexa  spiritualibus, sic suggillat Dominus in Euangelio Ioannis c. X: »Qui non intrat per ostium,« Christum; humilis scilicet, ne erectus offendat in humilem ianuam, scilicet Christum, alioquin casurus erit ex alto. »Et qui non intrat«  in ouile ouium ,« id est, in catholicam Ecclesiam, et in consortium fidelium, quodcunque uidelicet collegium sanctorum: »sed ascendit aliunde,« quoquo modo preter Christum, uel non bene de eo sentiendo, ut hereticus, uel »que sua in Ecclesia non que Iesu Christi sunt querendo ,« ut pseudo, et mercenarius, uel Simoniacus, et:

    uenditus ipse
uendere cuncta cupit.

 »ille fur est ,« quia quod alienum est, suum dicit, id est oues Dei suas dicit, si regimen animarum ei commissum est; si non: quod nor suum est, ut patrimonium crucifixi, et bona pauperum, sicut raptor absconditus, sibi usurpat, »hic est et latro ,« quia furatus est, scilicet oues Dei. Si regimen animarum habet, occidit seipsum, etiamsi non, et se occidit, et bona pauperum uiolenter rapit et detinet. »Qui autem intrat per ostium ,« id est Christum, sincere, »non sua, sed que Iesu Christi querendo , pastor est ouium.  Huic ostiarius,« id est sacra Scriptura, que ducit ad Christum, et ab beatitudinem eius eternam: uel Spiritus sanctus, »qui docet omnem ueritatem , aperit« ampliorem uiam ad beatitudinem, abscondita scripturarum, questionum, confessionum et consiliorum. »Qui enim sequitur me, non ambulat in tenebris .« ignorantie uel peccati: »Et oues,« id est, predestinati ad uitam, subiecti eius, humiliter et deuote audiunt, obediendo uoci eius, quia Christum predicat, et querit non aliud. Et hic »proprias oues uocat ,« prouocat, et exaltat in Ecclesie officiis et dignitatibus, nominatim ex suo nomine, ex nomine scilicet meriti, predestinationis, uel gratie spiritualis  .« De cuiusmodi nominibus dicitur: »Gaudete, quia nomina uestra scripta sunt in libro uite .« Item: uocauit Moyses unumquemque, scilicet ex nomine suo, non ex nomine uulgi, non ex nomine pecunie numerate, non carnalis affectus, non cuiuscunque conditionis priuate, ut generis, et huiusmodi. »Omnis enim quicunque fecerit uoluntatem Patris mei, qui in celis est,« siue Grecus, siue Scytha, uel quicunque barbarus, »hic aptus est regno Dei .« Et peta:

   Lectos ex omnibus oris
Euehis, et mores non que cunabula queris. 

Hic »oues educit « et emittit uerbo et  exemplo, »de Aegypto ,« de peccato: »Et ante eas uadit« perfectionis consilio, et uite merito et exemplo. »Et oues illum sequuntur « usque in regnum Dei, obediendo et perseuerando usque in finem, quia sciunt uocem eius »quocun que ierit . Alienum autem,«  »non sequuntur, sed fugiunt ab eo, quia non nouerunt uocem alienorum .« Sicut autem Christus est »ostium« intrandi in Ecclesiam et militantem, et triumphantem, ita et »uia. Ego sum uia« in exemplo, »ueritas« in promisso, et »uita« in premio , et pons 97 nobis pontem faciens, et uiam intrandi in Ecclesiam presentem et futuram, Unde Epistola  ad Hebr. IX: »Christus assistens pontifex futurorum bonorum, per amplius et manifestius tabernaculum non manu factum,« id est »non huius creationis,« etc. Est autem quadruplex pons, uia, uel modus intrandi in Ecclesiam, in cetum sanctorum per Christum. Primus fuit incendium emulorum Aaron, floritio, et fructificatio uirge ipsius, quibus ostendebatur uocari a Domino. De cuius uocatione legitur in Numeris, cap. XuII et XuIII, et Epistola ad Hebr. u: »Nec quisquam sibi sumit honorem, sed qui uocatus fuerit a Deo tanquam Aaron.« Non dico miraculos a uocatione, sed signis operum, scientie et uirtutum, quibus Deo placere ostendatur. Secundus pons fuit uox de celo lapsa, qua clarificatus est Filius a Patre: »Hic est Filius meus  dilectus in quo mihi complacui .« Et per Prophetam: »Tu es sacerdos in eternum .«

Hac uocatione uocatus est Nicolaus, Tertius pons fuit iactus sortium, quo »Matthias accepit locum ministerii et apostolatus, de quo preuaricatus est Iudas, ut abiret, in locum suum .« Et notabiliter notandum quod apostoli de discipulis Christi duos tantum elegerunt in apostolatus officio, quos magis idoneos esse cognouerunt, nec de his alterum apostolum nominare presumpserunt, sed gratie diuine hoc reliquerunt. Sed et Simon Petrus, si septem diaconos in dispensatores rerum pauperum , priuato amore, et carnis affectu, elegisset,  ut apostoli liberius uacarent orationi, procul dubio discipuli sic electos, quippe sibi inutiles, repulissent. Nunc autem ablate sunt sortes de medio propter uicinitates sortilegii, quibus successit canonica electio, que nisi pura et sincera, et sancta fuerit, preter Christum erit et sacrilega. Sed cum modo non credatur sortibus, et ceco iudicio ad eligendum aliquem in archidiaconum, et huiusmodi officia modica in Ecclesia ne indignus eligatur, quomodo eis creditur ad homicidium perpetrandum per peregrina et ceca iudicia?



CAPUT XXXuI. De impedientibus sinceritatem canonice electionis.

Sinceritatem et puritatem canonice electionis impediunt et destruunt, lepra Giezi ,  cupiditas Simonis , uiolentia oritarum et maiorum , alieque plures cause, de quibus prosequemur, quarum aliquas tangit Hieronymus in epistola sua, causa scilicet octaua, quest. I, ita inquiens: Moyses amicus Dei, »cui facie ad faciem locutus est Dominus , potuit utique successores principatus filios suos facere, et posteris propriam relinquere dignitatem, sed extraneus de alia tribu eligitur Iosue ut sciremus principatum in populos, non sanguini deferendum esse, sed uite merito . At nunc cernimus plurimos hanc 98 rem beneficium facere, scilicet, ut non querant illos in Ecclesia columnas erigere, quos plus cognouerunt Ecclesie prodesse, sed quos, uel ipsi amant priuato amore, uel quorum  obsequiis sunt deliniti, uel pro quibus maiorum quispiam rogauerit, et, ut deteriora taceam, qui ut clerici fierent muneribus impetrauerunt.

Addendum etiam quod nusquam legitur Dominus sic infrenduisse, incaluisse pro aliquo crimine, sicut pro monstro Simoniam. Contra hoc enim monstrum pugnaturus, ut illud de Ecclesia eiiceret, »flagello facto de funiculis ,« armatus, natiuamque mansuetudinem, quasi ad horam, secundum humanitatem, exuens, »uendentes columbas in templo eiecit, et mensas nummulariorum subuertit .« Quasi diceret: Per me intrandum est in domum meam. »Ego« enim »sum ostium ,« non per uos acceditis ad Ecclesias, uel spiritualia, uel annexa spiritualibus. Sic enim »domum meam,  domum orationis, speluncam latronum, et domum negotiationis facitis .« Si ergo ita incanduit et infrenduit Dominus contra figuram, quanto magis contra ueritatem et monstrum Simonie, quod ut hodie cum monstris, que peperit, eiiceretur de Ecclesia, opus esset, non tantum funiculis, sed gladiis, contis et fulminibus de celo cadentibus? Canonicam autem electionem predictorum trium modorum eligendi, imitatricem quippe eis succedentem exprimens in Euangelio Dominus, ait: »uenite post me,« etc.  »Precepta« sine quibus non est salus, »implendo, carnem uestram cum uitiis et concupiscentiis crucifigendo .« Quia, »Si quis uult uenire post me,«  necesse est »ut abneget semetipsum, et tollat crucem suam, et sequatur me .« De crucifixis ergo eligendus est prelatus Ecclesie. Et quia predicta communia omnibus non sufficiunt eligendis, subdit: »Faciam uos,« per auctoritatem, et donorum, et uirtutum infusionem, ut qui preest dignitate, presit morum honestate, et scientia polleat. Et sic, predictis impletis et collatis, »faciam uos fieri« per ministerium, et canonicam electionem eligentium, »piscatores hominum ,« animarum, non pecuniarum. Aliter electi, uel spirituale beneficium adepti, similes sunt sacerdotibus Ieroboam, qui de nouissimis et extremis populi fecit sacerdotes idolorum: »Quicunque enim uolebat, implebat manum suam, et fiebat sacerdos excelsorum.  Propter hanc causam peccauit domus Ieroboam, et euersa est, et deleta de superficie terre .« Sed nunquid hoc fuit Simoniacum? Constat quod uendere sacerdotium legale, Simonia fuit. Si sacerdotium idolorum, questio est. Nisi forte ob hoc dicamus ibi inesse siniam, quod etiam »sacerdotes excelsorum,« propter sacerdotii dignitatem, necesse habebant de officio predicare, et morum honestatem habere, sicut et ueri sacerdotes.

Item Dominus in Luca, cap. XII: »Quis putas est fidelis seruus,« seu »dispensator et prudens?  fidelis,« que ad salutem sunt necessaria implens: Unde Apostolus: »Hec commenda fidelibus hominibus, qui idonei erunt et alios docere . Idonei« uita, et scientia et facundia.

 »Et prudens,« ne det »Sanctum canibus : Quem constituit Deus,« auctoritate sua et ministerio eligentium, canonica scilicet electione. Alioquin non mittitur a Domino, de quo, et consimilibus dicitur: »Quotquot uenerunt,« scilicet non missi a Deo, »fures sunt et latrones . Sequitur: »Super familiam suam,« ut sicut preest dignitate, ita presit morum honestate. »Ut det illis,« non ut accipiat ab eis lac et lanam, oleum et amurcam, constituitur super eos; sed potius, »ut det illum tritici,« diuini uerbi »mensuram,« secundum capacitatem auditorum, et hoc »in tempore. Omnia enim tempus habent. Est tempus tacendi, et tempus loquendi .« Predictio uero si assidua fuerit, uilescit. Aliter autem constituti super familiam  Domini, similes sunt sacerdotibus Belis , qui fracto uero ostio »Christo,« quantum in se est, per furtiua ostiola  intrant ad altare, in Sancta sanctorum, comedentes, et deuorantes, et asportantes oblata principum et populorum.

Talibus etiam obiici potest quod dicitur in Deuteronomio, cap. XX: »Quis est homo qui edificauit domum nouam, et non dedicauit eam? uadat et reuertatur in domum suam, ne forte moriatur in bello, et alius dedicet eam. Quis est qui plantauit uineam, et necdum fecit eam esse communem, de qua uesci omnibus liceat? uadat et reuertatur in  domum suam, ne forte moriatur in bello, et alius fungatur officio eius. uel quis est homo qui despondit uxorem, et non accepit eam? uadat et reuertatur in domum suam, ne forte moriatur in bello, et alius accipiat eam.« Isti autem ecclesias et ecclesiastica beneficia suscipiunt, et non dedicant eas aliquo opere, aliquo seruitio, et ita moriuntur in bello. Sepe etiam in se plantant bonam conuersationem et doctrinam, sed necdum fecerunt eam communem aliis exemplo, et uerbo predicationis, et ideo reuertantur in domum, et ecclesiam suam, si hec non egerunt, antequam ad aliam eligantur. Nunc autem eliguntur qui pedagogis indigent; et cum deberent alios docere, indigent potius ab illis doceri: »Quasi modo geniti infantes,« qui despondent  sibi ecclesias, et alii cognoscunt eas, et ministrando, et predicando in illis. Item: Quanta etiam debeat esse puritas et sinceritas canonice electionis, patet ex uerbis et figuris ueritatis ipsius. uide quam pure et sincere electus sit Iosue, quam pure et sincere alii iudices : Saul, etiam reprobus, in regem, sed datus in ira Dei populo, etiam quia rogatus ab eo . uide Dauid sanctissimum, sincerissime »de post fetantes electum ,« et cornu olei in regem inunctum. uide Gedeon gastrimargos bouino more bibentes, et uoluptuosos abiicere; paucos uero et sobrios  eligere . uide in Numeris uiros a uiginti annis et supra in uirtute contra Madianitas  pugnaturos fuisse electos : quanto magis prelati uiriles etate, animo et morum grauitate, qui in uirtute procederent ad bellum contra hostes inuisibiles, in Ecclesia essent eligendi? Item ex uerbo eligendi. Eligere enim est de inter bona, meliora legere. Aliter eligens potius 100 negligit, uel deligit, et deiicit quam eligat. Ut autem Simonia apertius suggillari doceatur, qualemcunque assignationem, qua radices eius notificari ualent, supponamus talem. Simonia est quotiescunque ab homine fit aliquid quo non gratis uel minus gratis detur spirituale beneficium. »Fit« dico, non »est.« Consanguinitas enim a natura, a Deo est, non fit ab homine. Cum autem nature datur spirituale beneficium, non gratie, »caro et sanguis hoc reuelat  « sic danti, non spiritus: nec est hec Simonia, sed peccatum alterius generis et mortale. Utrum autem, qui sic accipit spirituale beneficium, prepositus magis digno, in ecclesia, teneatur illud resignare, non diffinio. Maxima enim strages oriretur in ecclesia, hoc dicto. Fit dico aliquid indebitum, puta munus, uel obsequium sordidum prestitum, uel prestandum. Debitum obsequium excluditur, ut, cum quis uocatus in partem sollicitudinis ad sumptus episcopi militat Ecclesie, ut sic constet episcopo de dignitate, scientia, uirtutibus et bonis moribus eius, quibus predito confert ecclesiasticum beneficium, nec ideo minus gratis. Per aduerbium autem excluditur eius exspectatio muneris, uel obsequii,  uel beneficii spiritualis conferendi uel collati, siue interuenerit pactio, siue non. »Deus enim uidet in corde ;« pactio autem et causa sine qua non posset officium sacerdotale exerceri in ecclesia, non excluditur. Paciscitur enim episcopus uel sacerdos cum patrono de necessariis nature inueniendis ministris altaris ante dedicationem ecclesie. Complectitur autem hec descriptio pestem Simoniacam et lepram Gieziticam, non autem Coriticam uiolentiam, que frangit ostium ecclesie. Peior est duabus primis pestibus. Mallem esse fur quam latro, Simoniacus quam Corita per preces et extorsiones principum.



CAPUT XXXuII. De quatuor generibus spiritualium.


Sunt autem quatuor genera spiritualium. 1o Sunt enim spiritualia per que habetur uel habere presumitur Spiritus sanctus, ut uirtutes et miracula. 2o Sunt etiam spiritualia, per que confertur, uel collata augetur Spiritus sancti gratia in aliquo, ut ecclesiastica sacramenta  preter matrimonium, ordines, officia etiam ecclesiastica. 3o Spiritualia sunt annexa spiritualibus, puta adiuncta personis ecclesiasticis uel ecclesiis, ut dignitates, decime, primitie agri, redditus ecclesie. 4o Spiritualia dicuntur uasa, et uestes ecclesie consecrata. Prima impetrabilia sunt, et de iure, et de facto. Secunda, de iure, licet non de facto. uenduntur  enim, sed Simoniam pariunt. Tertia, impetrabilia sunt de iure, nisi in casibus, de quibus alias dicetur. Quarta, si conflari possunt, conflata omnibus uendi possunt; sin autem tantum personis 101 ecclesiasticis, non uiris laicis. Prohibemur enim in consecratione distinctione quinta, Deo semel dicata, etiam tigna et lapides ecclesie consecrata in communes usus redigere.

Quod temporalia pro spiritualibus offerri possunt, uidetur ex Numeris cap. XXXI in fine: Accedentes filii Isrel ad Moysen dixerunt: »Ob hanc causam offerimus in donariis Domini, singuli quod in preda auri potuimus inuenire periscrelides, armillas, annulos, dextralia, murenulas, ut depreceris pro nobis Dominum.« Ergo pro tricenariis, anniuersariis,  et huiusmodi, licet exigere, et dare pecuniam? Non est ita. Huiusmodi solutio sumitur ex hoc quod sequitur: »Susceperunt Moyses et Eleazar sacerdos omne aurum oblatum, et susceptum intulerunt in tabernaculum testimonii, in monumentum filiorum Isrel coram Domino.« Ex quo patet quia potest pecunia dari ecclesie in memoriale et excitamentum eius, in signum deuotionis petentis suffragia Ecclesie, et in exemplum aliorum; nec datur pro spiritualibus. Ita enim et Petrus in celo orat pro aliquo, uidens illum deuotione et opere uicinari Deo, sicut Ecclesia, pro signo deuotionis et operis sic petentis orationes, et suffragia eius. Ergo ea ratione licet mihi dare Ecclesie, ut in ea intituler,  prebendas et redditus accipiam? Non est ita. Alia enim ratio hinc inde reformat pactum. Suffragia enim et orationes Ecclesie necessaria sunt ad salutem; citra autem ecclesiasticos redditus est salus; eque autem aggregandus est suffragiis Ecclesie, qui minus uel nichil dat, sicut et qui plus dederit, cum deuote et ex affectu ea petierit, alioquin turpis questus et uenalitas uidebitur in ea. Secundo, datur pecunia ecclesie in necessitatem, et sustentamentum nature ministrorum et inuentionem luminarium ecclesie, et huiusmodi, sine quibus officium diuinum in ea rite non celebrabitur. Tertio, quandoque datur in ecclesia pecunia , non pro spiritualibus et absolutione  conferenda, sed pro pena peccati in supplicium. In primo casu excluditur omnis pactio et conditio. In secundo admittitur pactio, ut scilicet sacerdos paciscatur cum patrono de necessariis uite inueniendis. Sic etiam sacerdos carens beneficio ecclesiastico, pacisci potest cum alio, ut ministret in ecclesia eius, dum moram fecerit in scholis super necessariorum inuentione sufficientium tali officio exsequendo; ut scilicet habeat non tantum unde uiuat, sed unde pauperes pascat, ut quod predicat ore, confirmet opere. Similiter in tertio casu admittitur pactio, que tamen cum sit [forte fit] siue in secundo casu, siue in tertio, sic fieri debet, ne propter eam infirmi scandalizentur. Turpis pactio, inhonesta et cupida semper excluditur. Cum autem  officia ecclesiastica sint de genere spiritualium, sicut sacerdos uendens officium suum, puta locando se, et operas suas, et opera sua, et instrumenta ecclesie, etiam benedictione nuptiali committit, Simoniam. Sic qui dignitatem pauperem, persone sue insufficientem, pro emolumento temporali illi adnectendo, in ecclesia suscipit, alias 102 non submissurus collum iugo, oneri et officio dignitatis illius exsequendo, nisi propter augmentum reddituum extrinsece additum, uel addendum, notam et indicam, non tantum uenalitatis officii, sed persone sue ad hoc exsequendum. Turpius autem est se ipsum uendere, onam aliquod extrinsecum. Item ad idem, causa 1, q. 2: »Quam pio mentis affectu,«  etc. Utrum autem sic habitam dignitatem, uel ecclesiasticum beneficium teneatur resignare, questio est. Sicut autem pactio uocalis in spiritualibus indica est uenalitatis et effectiua Simonie coram hominibus, ita et pactio mentalis coram Deo et angelis, qui nonnisi mentaliter loquuntur. Sic ergo consistit Simonia in exspectatione muneris accipiendi, et in conceptione eiusdem dandi, et in spe utriusque partis, dantis scilicet ecclesiasticum beneficium, et sperantis retributionem, et accipientis, uel in spe accepturi beneficium ecclesiasticum. Dare autem, est quandoque ita et accipere. Utrum autem sic adeptus beneficium ecclesiasticum teneatur illud resignare, queritur. Sed cum exspectatio et conceptio munerum pariant Simoniam, que erit differentia  inter Simoniam et lepram Gieziticam in hoc casu? Simonia quidem committitur in uoluntate, tum concipientis dare, tum exspectationis acciperes lepra uero Giezitica in opere tantum, scilicet cum datur, uel cum accipitur. Item: Si exspectatio tantum interuenerit dum accipiens ecclesiasticum beneficium, a tali sciuerit per coniecturas eum exspectare retributionem, licet non conceperit ille dare, turpis est ingressus eius in illud beneficium, quia non gratis est sibi collatum. Sed nunquid tenetur illud resignare? Si autem nesciuerit quod munus exspectet, si indiguerit prelatus, poterit et debet ei dare, et subuenire. Sed nunquid particula, uel frustulum reddituum ecclesiasticorum collatum a sacerdote alicui, si ille illud uendiderit, Simoniacus erit? Non; cum talis  pecunia eque competat laico, sicut et clerico. Ets enim pecunia ecclesie a sacerdote detur alicui, quandiu uiueret habet quasi in annuam pensionem, ille tamen non idcirco alligatur diuino, uel ecclesiastico officio exsequendo.



CAPUT XXXuIII. Quot modis committitur Simonia?

Committitur autem Simonia fractura ostii, quod est Christus, tripliciter: Munere a manu, a lingua, ab obsequio. Que distinctio ex Moralibus Gregorii  super illum locum Ieremie  haberi potest: »Maledictus omnis qui facit opus Dei fraudulenter,« scilicet, pro rei corporalis premio, uel pro laudis uerbo, uel humani iudicii gratia. Est enim nummus uane glorie,  est nummus elationis, est nummus cupiditatis, est nummus sordide obsecutionis. Sed de hoc ultimo queritur, si sine expressa pactione pariat Simoniam? Ita quidem. 103 Sed nunquid impensa obsequii honesti? uidetur quidem uelle hoc philosophus, dicens : Hoc itaque in his que affectamus, ad que labore magno contendimus inspicere debemus, aut nichil in illis commodi esse, aut plus incommodi.

Quedam superuacua sunt, quedam tanti non sunt. Sed hec non prouidemus, et gratuita nobis uidentur, que carissime constant. Ex eo licet stupor noster appareat, quod ea sola putamus emi, pro quibus pecuniam soluimus; ea gratuita uocamus  pro quibus nos ipsos impendimus, que emere nolemus, si domus nobis nostra pro illis esset danda, si amenum fructuosumque predium. Ad ea paratissimi sumus peruenire cum sollicitudine, cum periculo, cum iactura pudoris, liberatis et temporis. Adeo nichil est cuique se uilius. Idem itaque in omnibus consiliis rebusque faciamus, quod solemus quoties ad institorem alicuius mercis accessimus. uideamus hoc quod concupiscimus, quanti deferatur. Sepe maximum est pretium, pro quo nullum datur. Multa tibi possum ostendere, que acquisita acceptaque libertatem nobis extorserunt. Nostri essemus, si ista nostra non essent. At uidetur loqui de labore consequente collatum beneficium, non antecedente. Item: Nummus cupiditatis cum expressa  pactione, et sine expressa pactione, cum praua spe exspectationis et conceptionis dantis et, accipientis parit Simoniam. Usuram ergo et nummus obsecutionis citra pactionem? Ita quidem, si impensa obsequii sordida fuerit. Si honesta, puta, si dans beneficium ecclesiasticum in accipiente respicit gratiam, scientiam, probitatem, Christum scilicet potius quam temporalem utilitatem sibi prestitam per obsequium impensum, non erit Simonia; sed nec ipse hoc intuitu, ut temporale premium recipiat, ei obsequatur. Item: Queritur, si pactio mentalis, cum spe utriusque partis dantis et accipientis scilicet, indebita saltem apud Deum, faciat in fraudem Simonie, pariatque ingressum uitiosum in spirituale beneficium; uerbi causa;  Si patruus senex nepoti suo probo, etiam honesto, dederit ecclesiam suam, alias non daturus nisi sub spe percipiendi obuentiones et fructus illius ecclesie quandiu uixerit, nec ille alias accepturus spiritualem, nisi dederit fructus illi annexos, danti  teneatur illud resignare. Constat tamen quod iuramento interposito, uel interponendo super concessionem perceptionis fructuum, et ita uocali pactione mediante ingressus talis sit uitiosus. Sed nunquid electio alicuius, si iurauerit, uel se iuraturum promiserit, quod consuetudines illius ecclesie seruabit, et huiusmodi? »Beatus autem qui fuerit pauidus in talibus .« Item: Quid si aliquis administrationem dignitatis ecclesiastice alicui  contulerit, alias non collaturus, nec ille accepturus, nisi redditus illius ei concesserit usque ad tres annos ad maritandum sororem accipientis beneficium illud, ut et sic accipiatur spirituale, et detur temporale? Item: Quid de resignante ecclesiam uel prebendam, ut eam conferat nepoti suo, quem prelatus cogit iurare, quod patruum non offendet, 104 sed ei necessaria uite ex obuentionibus ministrabit; quod multi approbant, eumque ingratum reputant, qui patruo aporiato necessaria ministrare renuit; quasi ea spe et eo intuitu ille hoc beneficium recepisset, et alius eodem intuitu ei contulisset? Item: Si prelatus non alias daturus nepotibus suis minoribus beneficia ecclesiastica, et  si ad hoc idem ei parumper cogat caro, nisi obuentiones et fructus percipiat? In his omnibus casibus queritur si uitiosus fuerit ingressus, et Simoniacus? Item: Qui unum duorum spiritualis scilicet beneficii, et ei annexi uendit, neutrum inuenditum derelinquit, et qui unum emit, neutrum inemptum relinquit; ergo qui unum dederit et reliquum, et qui unum acceperit et reliquum. Sed prelatus aliquis alicui confert dignitatem ecclesiasticam, alias non collaturus, nisi fructus eius impignorauerit ad emendum, uel redimendum agros, uel redditus ecclesie, uel in fabricam, uel sumptus eius concesserit ad tempus; ergo alterum recipit, et non reliquum, quia non statim. Eadem est obiectio de annalibus, biennalibus, triennalibus, et huiusmodi, que  omnia uidentur facere in fraudem Simonie. Hic distinguunt quidam dicentes sequestrationem rerum ecclesiasticarum factam communi auctoritate Ecclesie, et ob utilitatem eius, licitam esse; prouenientem autem ex propria utilitate, et cupiditate episcopi Simoniacam. Item: Hac eadem regula: »Qui unum uendit,« etc., conuincitur alios percipere Simoniace, et ad minus iniuste fructus prebende alicuius per annum, et aliud spirituale, cui annexi sunt fructus, siue in illo anno seruierit in ecclesia canonicus institutus, siue non. Si non seruierit, ergo percipientes fructus sic, subtrahent ecclesie illi perannum, et seruitorem, et seruitium? Si seruierit, ergo subtrahunt annexum spirituali, et »alligant os boui trituranti ,« sicque  seruiens altari, non uiuit de altari, et seminans spiritualia, non metit carnalia? Credo autem quod sic coram iusto iudice uentilaretur hec causa; tali, saltem portionem reddituum, unde uiuere posset, assignaret. Iniustum enim est integritatem spiritualium aliquem habere ut cantandi in choro, intrandi capitulum, ministrandi ad altare, et non integritatem annexorum eis. Talia enim nec, etiam in pias causas, licet expendere. De communi autem portione ecclesie, posset quidem eleemosyna huiusmodi annua monasteriis, uel aliis locis religiosis assignari; de portione autem spirituali, et singulari alicuius de ecclesia, non posset.

Cum autem pactio mentalis ex parte utriusque proueniens, faciat uitiosum ingressum, magis facit  uitiosum ex parte dantis ecclesiasticum beneficium. In manu enim eius et uoluntate est dare illud uel non. Ille est ostium per quod intratur bene uel male, uideat ne corrumpatur, quo minus gratis detur. Si autem accipiens habuit uoluntatem dandi munus per se uel per alium, dum non dederit, eique prelatus contulerit beneficium ecclesiasticum sincere et sine spe aliqua muneris, accipitet illud penitentiam agens super praua uoluntate sua, nec erit uitiosus eius ingressus, cum sinceritas ostii maneat. 105 Gratis enim accepit, et ille gratis dedit. Et si enim prauam et Simoniacam, quo ad Deum, habuit uoluntatem, penitendo de illa, cum eam ad effectum non perduxerit, nichil Simoniace acquirit uel possidet.

 Quemadmodum si in uoluntate haberem quod emerem a te filiam tuam mihi in uxorem; tu autem gratis eam mihi dares, gratis et sine emptione eam haberem uxorem. Item: Si furtum ecclesie esset occultum iudicio eius secreto, iudicio uidelicet confessionis, simpliciter furtum est, sicque ablatum a confessore precipitur restitui; ergo Simonia occulta mentalis, scilicet iudicio ecclesie interiori, non exteriori, Simonia est; et adeptum sic beneficium, furtiue scilicet et occulte resignandum. Confessor enim iudex interior iudicare debet restituendum, cum Simonia, quo ad Deum, commissa sit; iudex uero causarum et exteriorum non iudicabit hoc esse Simoniam, nisi reus publice hoc confessus fuerit, uel super hoc conuictus. Item: Sit, quod aliquis  accedens ad ecclesiam uel monasterium, dicat: Offero me et mea huic ecclesie, uel monasterio ad seruiendum in eo perpetuo, si sine distinctione recipitur, sanus erit ingressus eius. Si autem plura quam oblata ab eo exigantur, uel si distinguatur inter sua et illum, ut sua scilicet sint causa cur recipiatur, uitiosus erit ingressus. Si autem inter sua et illum distinguatur, ut scilicet ille sit causa, cur sua cum ipso recipiantur, sanus et licitus erit ingressus. Si autem monasterium eguerit, ita quod offerentem se illi, sine pecunia recipere non possit uel sustentare, spiritualem fraternitatem ei concedat, non corporalem; uel in exceptionem paupertatis sue, et sustentationem uite illius exigere potest ab eo, ut eum recipiat, et temporales redditus, quibus  tantum sustentetur dum uixerit. Quod si perpetuos exegerit, iam manifesta cupiditas uitiosum facit ingressum. Ex his autem liquet non debere construi, uel fundari aliquod monasterium, sine certo numero agrorum, pecorum et personarum. Cum enim ista augmentum susceperint, nonnisi difficile laqueos et cupiditates Simonie uitare poterit. Quid si familiaribus episcopi mihi non beneuolis dedero, ne famam meam apud eum ledant, sed sileant, nec iuuent ut mihi conferatur beneficium ecclesiasticum? Signum taciturnitatis cum habeant consulere episcopo uitiosum facit ingressum. Quid si non sint familiares episcopi, et tamen eis dedero, ne famam meam incrustent? Non propter hoc erit uitiosus ingressus. Sed nunquid si dedero ostiario  episcopi, ut ingrediar in capellam eius, ubi ordiner? Non, cum ordo iam mihi debeatur examinatione, meique susceptione in matricula que precessit, etiamsi non precesserit examinatio, uel susceptio, et tamen huius causa spe ordinandi si ingressus fuero, quia dignus sum ordinari, non erit uitiosus ingressus, si propter hoc ei dedero, quia nulla penes eum est cura de ordinibus. Extendit autem Simonia ramos suos ab altaribus in quibus radicata sedet, et nidificat usque ad fores et introitum ordinum conferendorum. Assistit enim capellanus ordinatoris, 106 ut, ordine collato, statim rapiat forcipes, et manutergium de manibus eius, cur accipiat consuetudinem allegans; conquerens etiam quod non a singulis ordinatis singula manutergia  accipiat; et sepe quod mutuo accepit uidua, rapit manus eius sacrilega. Archigallus etiam causa presentandi ordinandum in subdiaconum tres solidos, in diaconum quinque uel quatuor, in sacerdotem septem in pastum exigit. Sicut autem emere uel uendere principale est Simonia, ita et accessorium, et omnia ei adiuncta ex officio ecclesiastico debita ei, cui confertur principale. Ergo uendere sigillum canipulum, iustitiam, ceram, et huiusmodi, nisi paupertas excuset, Simonia est. Unde Gregorius  super Lucam  ibi: »Et ingressus in templum cepit eiicere uendentes et ementes in illo.« Multi, dum pro religionis habitu, sacrorum ordinum locum percipiunt, religionis officium  in mercimonium terrene negotiationis conuertunt. »In templo columbam uendit ,« qui hoc quod quibusdam iure competit ad premium largitur. »Iustitiam uendit,« qui hanc pro premii acceptione seruat. »Emit in templo,« qui cum hoc, quod proximo iure debet, negat, dato patronis premio ut iniustam causam foueant, emit peccatum. Quibus dicitur: »Fecistis domum meam speluncam latronum .« Per malitiam enim et cupiditatem occidunt ubi uiuificare deberent. Item: Queritur, si emere fraternitatem istam uulgarem a qua quis expellitur non soluto promisso, Simonia sit? uidetur quidem cum spiritualibus annexa sit, ut missarum solemniis, et suffragiis, et orationibus fidelium; hoc tamen non diffinimus.  Item: Si abbatem emere mitram, emancipationes, et huiusmodi, ne episcopo subiiciatur, Simoniacum sit. uidetur quidem, quia ista annexa sunt spiritualibus, quod quidem est. Cuilibet autem etiam in spiritualibus licet redimere ius suum. Unde proiice pecuniam, ut emas tibi paradisum. Item: Queritur si Simonia est dare procurationem, uel redditus collegio, ut celebret festum sancti alicuius in duplicibus, quod prius nonnisi simpliciter celebrabat, uel etiam pro decantando hymno nouo, insueto, et huiusmodi. Nec hic omnimoda puritas est. Beatus Thomas Cantuariensis, ut Simoniam a domo sua penitus amoueret, instituens magistrum Arnulphum cancellarium, cum iuramento astrinxit, quod nec cum pactione, nec sine  pactione, usque ad canipulum pro officio cancellarie administrando acciperet.



CAPUT XXXIX. De pena Simoniacorum.

Sequitur de pena Simoniacorum. Giezi pro immanitate criminis percussus est lepra . Simon damnatus in gehenna. In presenti damnationis eius data est sententia. »Pecunia tua tecum sit in perditionem .« Quidam etiam pro libertate Ecclesie redimenda uendens principibus iura, et beneficia ecclesiastica, 107 consueta priuatus est predicandi gratia. Alius dum conferret ordines, dicens: »In nomine Patris et Filii,« defecit in tertio signo. Obmutuit enim cum debuit inuocare »Spiritum sanctum.« Quasi diceret ei: »Gratis  accepistis, gratis date .« Accessorium etiam sicut et principale. Unde Cyriacus diaconus oblatis ei muneribus, ut ueniret curare filiam Saporis regis, ait: Absit mihi Christi gratiam per me esse uenalem! Precedite, inquit nuntiis, non ascendam equum, sicut nec Christus, sed pedes sequar uos. Quedam etiam mulier religiosa fere penitus nichil manducans, et in exstasim, et uisionem angelicam sepe rapta, dum sub obtentu edificande capelle, et agrorum emendorum ad opus monasterii illius, dona ab offerentibus susciperet, gratiam pristinam, et spiritum propheticum, et allocutionem amisit angelorum. Et alii aliis modis plurimis a Deo grauiter puniti sunt.



CAPUT XL. De commutatione spiritualium.


Sequitur de commutatione spiritualium, que emptionis et uenditionis contractui uicinatur. Unde et notam Simonie facere uidetur. Commutatio etiam mercium in quibusdam prouinciis, ubi copia monete non est, locum tenet contractus emptionis et uenditionis, ut pro merce merx, pro animali animal accipiatur. Sic et commutatio in spiritualibus, emptioni et uenditioni non multum uidetur absimilis, et quod faciat Simoniam. Hac ratione, commercio, pactio commutationis  Simoniam facit, inter episcopum dantem, conscium tamen  huius commutationis, et inter resignantem beneficium, quod episcopus proprio nepoti confert. Ergo et inter resignantes, etiam citra conscientiam dantis episcopi, in quo casu  beneficium illud non Simoniace dabit nepoti suo, ille tamen Simoniace illud acquiret. Item: Per huiusmodi commutationem, precipue decimarum redemptarum a manu laicali, et reddituum ex loculis prouenientium, quodcunque ecclesiasticum beneficium haberi potest, et ita omnes prebende ecclesie alicuius per commutationem talium, non Simoniace comparari possunt, quod tamen falsum est. Item: Deuteronomii cap. XXII, »Si quis habuerit uxorem, et quesierit occasionem dimittendi eam, postquam seniores ciuitatis hoc  cognouerint,« secundum legem eum punient, et adiudicabunt illam ei in uxorem, »ita ut non possit eam dimittere omni tempore uite sue.« A simili ergo: Si iste legitime sortitus est ecclesiam, et querit occasionem ut eam dimittat, quia alia pinguior est et uberior, secundum penam constitutam in canonibus puniri deberet, et in ea manere omni tempore uite sue.

108 Nota tamen quod commutatio et personarum et beneficiorum, auctoritate Ecclesie facta, et ob utilitatem eius, admittitur: que uero fit propter temporale commodum, ubi attenditur scilicet magis propria utilitas quam Ecclesie, neuum habere uidetur. Nolo tamen »os meum in celum ponere ,« ut asseram hoc esse Simoniacum,  cum summus pontifex Alexander II huiusmodi commutationem fieri ex dispensatione concesserit, nescio siue in scripto, siue sine scripto. Item Dominus: »Gratis accepistis, gratis date .« Et item idem alibi: »Si inuitatus fueris ad cenam, recumbas in nouissimo loco, exspectans quousque dicatur tibi: Amice, ascende superius .« Et Apostolus. »Nemo sibi sumat honorem,« etc.  Ex his tribus colligitur, »quod gratia, nisi datur gratis, non est gratia .« Sed eritne medium inter: »A Deo uocari, et sumere sibi honorem?«  Absit! Non enim a Deo uocaris, nisi per eum ascendas, nisi gratis accipias, scilicet ut nichil tuum interpretans, tibi sumis honorem. »Aliunde intrans  quam per ostium ,« aliunde ascendens, ab alio quam a Deo uocaris. Sed quid si fractura ostii tantum sit in uoluntate, et non in opere? Peniteas de uoluntate et beneficium acceptum, licet cum uoluntate mala, retineas, gratis tamen datum. Non minus enim accipiam codicem tuum, si gratis illum mihi dederis, licet proposuerim illum emere. Constat ergo ex his quod pactio super augenda pensione  Simoniam facit; si inter clericum secularem et uicarium perpetuum questio est. Tutius enim esset quod assignate et certe pensiones essent utriusque. Pactio autem  inter talem et uicarium temporalem non facit Simoniam, quia necessitate excusatur.



CAPUT XLI. De Coritis,

Sequitur de Coritis. Cuiusmodi sunt qui per preces et uiolentiam secularium principum, siue ecclesiasticorum in Ecclesiam intruduntur: et hoc, uel quia damnum rerum temporalium timetur, uel damnum corporis, uel seruiliter timentur principes. Sic autem intrusi maius peccatum habent, quam Simoniaci. Sicut enim latro peior est fure, quia hic occidi, ille fustigari precipitur, sic et Corita Simoniaco; quia hic in pace, scilicet data pecunia, intrat ecclesiam; Corita uero per uiolentiam, frangendo ostium. Si ergo, ubi non delinquimus pares  sumus, si iubetur nobis non dominari in clero, sed dicitur nobis: »Et dominamini piscibus maris et bestiis terre ,« id est bestialiter uiuentibus tantum, non illis qui recte uiuunt, qui non commiserunt aliquid super quo corripi debent; cum etiam maior dominus feuda minoris domini non possit dare, uel ei precipere ut det, nec maior prelatus minori, ut det ecclesiasticum beneficium. Sed nec dare, cum illius sit illud dare, nisi in casu, scilicet 109 in pena male dantis ecclesiasticum beneficium, tunc ei precipere posset, ita ut meliori daretur. Aliter precipientes et huiusmodi emancipationes et exceptiones ab obedientia minoris prelati procurantes, sanctitatem uel sinceritatem ostii, non uidentur seruare, sed particularia schismata inducere,  ex quibus conflabitur illud uniuersale schisma, et separatio a Romana Ecclesia. De qua Apostolus: »Nisi uenerit discessio primum, et reuelatus fuerit homo peccati, filius perditionis, qui aduersatur et extollitur super omne quod dicitur Deus, aut quod colitur, ita ut in templo Dei sedeat, ostendens se tanquam sit Deus .« Hoc autem dico potius timendo et dubitando, quam asserendo, »ne ponam os meum in celum ,« maxime cum omnes res Ecclesie sint in potestate maioris prelati, tunc tamen cum minor prelatus delinquit.



CAPUT XLII. De pena Coritarum.

Sequitur de pena Coritarum. Core, igne de celo  misso combustus est in signum eterni ignis temporale secuturi , eo quod uiolenter sibi usurpauit officium sacerdotale. Ozias etiam, quia indebite tetigit thuribulum tanquam si sacerdos esset, lepra percussus est : ita et Oza arcam , et Maria soror Aaron ob solam detractionem .



CAPUT XLIII. De sanguinitis, qui edificant Sion in sanguinibus.

Sicut autem lepra Giezi , sinceritatem ostii per quod intratur in Ecclesiam, et spirituale beneficium corrumpit, sic carni caro et sanguis. Cum enim datur et sanguini, non gratie datur, sed nature. »Gratia enim, nisi gratis detur, non est gratia  .« Sicut ergo impedimentum est lepra Giezi, quo minus datur gratis ecclesiasticum beneficium, ita et hic caro et sanguis uidetur impedimento esse. Hec autem potius obiiciendo et opinando induco quam asserendo. Sic dantibus obiici potest quod similes sint Iude, qui loculos habuit duplices, Domini scilicet, in quibus erant res pauperum, et proprios in quibus mittebat que asportabat uxori et liberis. Qui si propter furtum, quasi unius diei commisit sacrilegium, cuius merito meruit suspendi laqueo , quanto magis furtum et sacrilegium committit, qui patrimonium crucifixi, pauperibus erogandum, non dico ad horam, dat carni et sanguini, sed officium dispensandi res pauperum, dum uixerit, nepoti committit; quem etiam inde  110 sumptus facturum esse nouit, non in usus pauperum, sed in ambitionem, uanitatem, et seculi luxus, sicque fraudaturum, et spoliaturum pauperes, imo Christum rebus, et bonis suis? Item: Cum de intrantibus in Ecclesiam per ostium dicatur: »Qui non ex sanguinibus, neque ex uoluntate carnis, sed ex Deo nati sunt :« de intrantibus per carnem et sanguinem dici potest: Qui ex sanguinibus, et ex uoluntate carnis, non ex Deo, nati sunt, in ordinum et beneficiorum ecclesiasticorum perceptione. Plures autem sunt natiuitates nostre. Sicut enim nascimur in baptismo Deo, ita et in sacramentorum aliorum perceptione. Tales nequeunt dicere: »In manibus tuis sortes mee .« Non enim consideratur uoluntas et beneplacitum  Dominicum, sors et hereditas Christi eis confertur. Item: A talibus non iacitur sors super tunicam Domini inconsutilem, ut sortiantur cuius sit, sed scindunt eam, nec sortem requirunt . Non enim iacitur sors cum relinquitur hereditas certa successori, et ii sanguine, et quasi iure hereditario, non sorte Domini succedunt in patrimonium crucifixi. Item: Ii quasi crucifigentes Dominum membris eius pauca uel nulla erogando, utinam diuiderent uestimenta sua, mittentes sortem super eis quis quid tolleret. De talibus ait Micheas: ue illis »qui edificant Sion,« scilicet Ecclesiam, »in sanguinibus ,« in peccatis: in carnalibus etiam affectibus dantes carni et sanguini, potius ad destructionem  Ecclesie, quam ad edificationem. Hi sunt uelut upupe, que nidificant in stercoribus suis. Sic danti ecclesiasticum beneficium potest obiici: Quia »caro et sanguis reuelat ei« sic dare, non »Pater meus qui in celis est .« Item: »Qui non odit patrem et matrem propter me,« id est, non postposuerit carnales affectus, quod non illi in dando spirituale nature, et ideo »non sunt digni Deo .« Item Dominus: »Qui sunt pater, et mater mea, et fratres mei? Et extendens manum in discipulos, ait: Hi sunt mater, et soror, et fratres mei . Omnis enim qui facit uoluntatem Patris mei, ipse est, et frater, et soror,« etc.  Quasi diceret: uir spiritualis carnales nescit. Ac si diceret patri et matri: »Nescio  uos ,« insinuans nobis se esse imitandum maxime in spiritualibus conferendis. Ob hoc etiam Petrum et de alia tribu genitum Ioanni prefecit . Item Hieronymus: Moyses amicus Dei, etc., supra in hoc eodem titulo fere in principio. Item: Si unus ex septem diaconibus, in septimana uicis sue non distribuisset pauperibus, »prout unicuique opus erat,« quorum »erant omnia communia ,« sed reseruaret ea uel partem illorum, quo minus pascerentur pauperes, uxori et liberis: Quis adeo mentis expers est, ut non credat illum statim esse percussum a Petro, eodem fulmine et terrore, quo Ananias et Saphira, eadem etiam maledictione, qua Simon Magus percussus est?  Nepotem ergo tuum in columnam  Ecclesie non erigas, tamen ecclesiasticum beneficium, unde sustentetur, ei assignare potes. Sed quid si eque honestus est, et dignus, ut extraneus? Sed et hoc periculosum est, nisi probitas eius exigat, et excludat omnem infamiam, scandalum et malum exemplum, quod de facili non sit. 111 Non enim exemplum a bene gestis nostris sumitur, sed a cortice, specie et superficie illorum, non a ueritate. Si enim dedi nepoti meo propter gratiam, alii meo utentur exemplo, ut dent suis propter naturam magis, quam propter gratiam, dicentes: Nonne meis, sicut et ille suis dabo? ego gratie, ille det nature. Ex premissis patet, quantum recesserimus a cunabulis primitiue Ecclesie in conferendo administrationem, et dispensationem rerum pauperum, consuetudinem  potius quam antiquos sanctos sequentes, quasi prescriptione nos tuentes. Sed sic adeptos ecclesiasticum beneficium, poteritne secure mori in eo, scilicet sine resignatione eius? Non est meum hoc definire, ne »in celis ponam os meum.«



CAPUT XLIu. Contra eos qui exuunt se a iurisdictione suorum prelaotrum.

Coritis similes sunt ii, qui quasi per quamdam uiolentiam eximunt, et subtrahunt se a iurisdictione et obedientia minoris prelati, auctoritate maioris . Quibus quasi schismaticis obuiare uidetur illud Apostoli in prima Epistola ad Corinthios cap. XII, de unitate, et mutua et debita officii exhibitione  membrorum humani corporis sibi inuicem subministrantium. Cum enim plura membra sint in humano corpore sibi necessaria et subseruientia, ne pereat corpus, quod fieret si omnia membra essent unum membrum, »non potest dicere oculus manui: Opera tua non indigeo; aut caput pedibus: Non estis mihi necessarii,« nec excellentius membrum inferiori potest precipere, ne sit aliis necessarium, ne seruiat et obediat mediis: ergo multo magis in membris Ecclesie spiritualibus debet hec unitas obseruari, ne fiat exemptio et subtractio officii, uel obedientie alicuius membri a iurisdictione, et seruitute, et regimine minoris auctoritate et in utilitate maioris. Item: Sanctus Bernardus in libello authentico et utili, qui inscribitur De consideratione  : Si Seraphim precipere uellet thronis et dominationibus ne essent inferiores cherubim, nec illi ordini, ut superiori, subiecti, sed quasi prima fronte sibi responderent: Nunquid hoc sustineret ille monachus, qui eos sic ordinauit, scilicet, ut unus ordo alio esset inferior? Absit! sed grauius, sicut credo, uindicaret in illum, quam uindicatum sit in Luciferum, dominationem et exemptionem a iurisdictione Domini appetentem . Qui cum primus esset »in deliciis paradisi ,« ob hoc deiectus manet nouissimus in suppliciis inferni. Item: Refertur et legitur idem Bernardus in zelum huius enormitatis et exemptionis ab Ecclesia eradicande multum affectasse sedere in sede papatus per triennium propter tria maxime: scilicet propter reuocandos  episcopos ad metropolitanum suum ut ei 112 subiicerentur et obedirent, et abbates exemptos ad episcopum suum, ut sub eius iurisdictione militarent. Secundum erat, ne aliquis in Ecclesia duas haberet dignitates. Tertium, ne monachus in cella, uel alibi extra conuentum degeret. Item: Moyses consilio Iethro constituit decanos, centuriones, quinquagenarios, millenarios super populum : omnia autem hec in figura Ecclesie facta sunt. Nunquid Moyses si turbasset officia et iurisdictiones singulorum, non peccasset? Sed nec etiam, ut ab uno appellaretur ad alium, pati uoluit, ne fraudarentur uel priuarentur officiis sibi iniunctis, nisi cum aliquid questionis natum fuerit, tunc quidem  illud precepit referri ad se uel ad Hur, uel ad Aaron. Ergo multo magis debet in Ecclesia hec exemptio a iurisdictione prelati ordinarii uitari, ne turbatio et scissio officiorum per huiusmodi exemptiones pariant schismata, et unitatis ecclesiastice scissiones. Item ad Rom. XIII: »Omnis anima potestatibus sublimioribus subdita sit.« Non ait potestati, sed »potestatibus ordinatis a Deo« in Ecclesia, quibus »qui resistit, ordinationi Dei resistit.« Item ad Hebr. XIII: »Obedite prepositis uestris, et subiacete eis,« minoribus uel maioribus. Quomodo igitur maior prelatus aliquem emancipat a iurisdictione, et potestate minoris, ne eius sit obedientiarius? Item: Si huiusmodi exemptio et emancipatio non licet seculari potestati, multo magis  nec ecclesiastice, cum spiritualia maiorem debeant habere equanimitatem, quam secularia. uerbi causa: Non potest maior princeps emancipare aliquem a iurisdictione, potestate, feudo et hominio minoris domini, nisi cum cause cognitione, ut si crimen dignum uel suspendio uel exsilio commiserit. Sed nec Ecclesia persona est ut personaliter puniatur, et si prelatus eius deliquerit, etiamsi ipsa tota, non debet peccatum prelati, uel etiam presentis Ecclesie redundare in damnum Ecclesie future uel prelatorum eius futurorum, cum et ipsi boni possint esse. Ergo nec licita est huiusmodi emancipatio in spiritualibus, etiamsi prelatus deliquerit. Ergo cum ille obligetur hominio seculari domino et minori, a quo non potest absolui per maiorem  nisi cognita causa, et iste obligatur obedientia minori prelato super eum ordinato, etsi maior eum absoluerit fauore persone, uel huiusmodi alia de causa. Item: Non potest maior prelatus priuare Ecclesiam in eternum officio, sacramentorum collatione, ut dicat: Nolo ut hoc, uel hoc sacramentum alicui conferas in eternum: ergo nec iurisdictione, collatione ordinis, et maxime nobili membro ipsius Ecclesie.

Item: Cum excommunicatus iuste a minore ligetur, ita ut non possit absolui a maiore, non quoad Deum, nec quoad Ecclesiam, nisi cum cause cognitione, et digna satisfactione, et consensu minoris prelati, qui eum ligauit; ergo iuste subditus alicui Ecclesie ordinatione, non potest emancipari et  eximi a iurisdictione et potestate minoris, auctoritate maioris, nisi cum consensu minoris, et etiam Ecclesie eius, et certa ex causa, ut ob utilitatem utriusque. 113 Item Sapientie, cap. I: »Diligite iustitiam, qui iudicatis terram,« id est, terrenitatem, in qua prepositi estis iudices et maiores super delinquentes, subditos et inferiores.

Quod enim celeste et sanctum est, nec habetis, nec potestis iudicare, in quo pares estis minoribus iustis; quia ubi non delinquimus pares sumus; ergo nec maior habet aliquid ordinare in diecesi minoris, uel aliquem emancipare a iurisdictione eius, nisi per desidiam, uel alio modo graui deliquerit. Sed nec etiam tunc delictum persone redundat  in damnum Ecclesie. Hanc etiam paritatem minoris ad maiorem, nisi ubi deliquerit, minor ostendit nomen fraternitatis. Scribit enim maior minori sicut confratri. Item : »Non possumus nos maiores aliquid aduersus ueritatem, sed pro ueritate.« Sed ueritas habet Ecclesiam hanc illi fuisse uel esse subiectam, ergo contra hanc ueritatem nichil potest maior prelatus. Item Iudicum uIII: Priuatum Ephod quod fecit Gedeon de inauribus et preda filiorum Isrel, quam tulerant de Ismelitis et Ammonitis, uersum est Gedeoni et toti familie eius in ruinam. Hoc Ephod priuatum, est annulus priuatus, mitra priuata, mitra abbatialis, et huiusmodi spectantia ad priuatas exemptiones. Item Iosue cap. XXII: Dominus precepit filiis  Isrel ut unicum altare sibi erigerent in terra promissionis; Rubenite uero erexerunt aliud ultra Iordanem. Unde offensus Isrel, direxit aciem contra fratres suos Rubenitas, dicens eis per sacerdotes nuntios: Cur erexistis altare sacrilegum contra altare Domini? Ob hoc pugnabimus contra uos, et altare sacrilegum deiiciemus. Qui responderunt: Altare memoriale Domini ereximus, non ut super illud immolaremus Domino, sed in testimonium quod Dominus sit nobiscum, et ut ibi inuocaremus nomen eius, quia tediosum est nobis ire toties in Silo, in Galgalis, ubi est illud altare modicum immolatitium compositum a Moyse, ad quod tamen accedebant cum immolare uolebant. Nunc autem, non tantum unicum altare erigitur contra maius  altare et episcopale, sed tria uel quinque, ut pereat iustitia, pereat et obedientia. Item: Cum quelibet prouincia suum habeat metropolitanum, quelibet diecesis suum episcopum, absurdum et enorme uidetur Ecclesiam uel abbatem esse in episcopatu illius, et de episcopatu illius, et non sub episcopo illius diecesis, non ei subiectus, licet sit de episcopatu, et in episcopatu ipsius. Item secundum ordinem et naturam rerum, non potest genus generalissimum imperare speciei specialissime, quod non subiiciatur generi subalterno. Item de significatione mystica mitre abbatialis queritur: Si enim cornua mitre in capite abbatis significant uetus et Nouum Testamentum, ergo »si quid natum fuerit questionis ,« ad illum, ut ad  episcopum est referendum? Sic etiam dux gregis uidetur esse qui uentilet inimicos cornibus ueteris et Noui Testamenti; si nichil significant; ergo mitra abbatis inanis est, et superflua, et puerilis, sicut mitra pueri in recitatione miraculi facta ex schedula? Si annulus 114 eius eamdem significationem habet, quam et annulus episcopi, ergo sponsus et paranymphus est Ecclesie? De lingulis etiam mitre, et sandaliis eius, queritur quam habeant significationem, necnon et de benedictione eius, qua benedicitur in abbatem, qualis sit, et si repeti potest.

De hac ait magister Gilbertus episcopus Pictauiensis, quia simplex est, sicut benedictio super cibum facta; non enim confertur cum impositione  manus, unde et repeti potest; uel semel benedictus et depositus abbas, sine iteratione benedictionis exerceat officium abbatis. Sed quomodo manus imponit aliis, usque ad diaconatum? Fere uidetur a se ordinatos mittere in uineam Domini , sicut et episcopus. Quomodo etiam habet potestatem super conuocanda et celebranda synodo sacerdotum uel capitulo, sicut asserebat sanctus Bernardus, et alii uiri religiosi? uerendum est ne he exemptiones, et diuisiones particulares, uniuersalem faciant diuisionem a Romano regno spirituali, que facta est iam ex parte a Romano regno materiali, de qua Apostolus: »Nisi uenerit discessio primum, et reuelatus fuerit homo peccati, filius  perditionis, qui aduersatur et extollitur super omne quod dicitur Deus,« etc.  Huiusmodi abbates exemptos Magister Gilbertus schismaticos esse dicebat. Sed dicetur mihi: »Os tuum ponis in celum .« Respondeo: Non. Hoc autem non asserendo, sed opponendo induco. Non enim licet mihi dicere domino pape, Cur ita facis? Sacrilegium enim est opera eius redarguere et uituperare. uerumtamen horum solutionem, uel qua ratione eis obuietur, non uideo. Scio autem quia auctoritate canonis ueteris uel noui non sit huiusmodi diuisio, et exemptio in Ecclesia, sed speciali auctoritate sedis apostolice, quam non patitur Dominus errare. Forte enim instinctu et familiari consilio Spiritus sancti legeque priuata ducta hoc  facit, sicut Samson se cum hostibus occidit , sed sic sublati sunt consules et proconsules de medio, ut pauca uel nulla imperent, et omnia Cesar sit, qui omnia sicut omnibus imperet.



CAPUT XLu. Contra adulatores.

Attestante Gregorio , sicut nummus muneris et pecunie effectus est simonie, ita et nummus obsecutionis uel exsecutionis sordide, puta adulationis. Munus enim gratis collatum est, sed nec donum gratie est, quod confertur tam culpe quam pecunie, uel nature. Pestem itaque adulationis Propheta sugillans, ait psal. CuIII: »Et induit maledictionem sicut uestimentum, et intrauit  sicut aqua in interiora eius, et sicut oleum in ossibus eius.« Adulatio, inquit Augustinus, et oleum, et maledictio est, quia et delectat, et tormenta parat. Et psal. CXL: »Corripiet me iustus in misericordia et increpabit me, oleum autem peccatoris 115 non impinguet caput meum.« Augustinus: Oleum autem est falsa laus adulatoris, et simulata dilectio, que mentes a rigore ueritatis emollit. Hi sunt uenditores olei, qui uerba cadentia tollunt. Seneca : O quando erit illa dies, quando nemo mentietur in honorem tui? Ob hoc autem amanda est paupertas que non inuenit adulationem, quam fouent diuitie. Unde Dauid psal. CIu: »Edidit terra eorum ranas in penetralibus regum ipsorum.« Rane sunt adulatores garruli et loquaces; quorum  garritum et adulationem exsecrans peta, ait:

Turba salutantum latas tibi perstrepit edes,
Hic auium cantus labantis murmura riui. 
Hi sunt sciniphes. Unde sequitur: »Dixit et uenit cenomyia et sciniphes,« que occulte pungunt, et tamen magis nocent quam cenomyia; similiter et adulatio magis quam detractio: Unde Ps. LXIX: »Auertantur statim et erubescant qui dicunt mihi: Euge, euge:« Augustinus: Duo sunt genera persecutorum, scilicet uituperantium et adulantium: sed plus persequitur lingua adulatoris, quam manus interfectoris. Utrumque, id est uituperatio siue detractio  et laus, ignis est, quo uir, sicut aurum, probatur in fornace, qui uituperio uel laude tentatur. Exit integer qui neutro rapitur. Et Psal. XXXIX: »Ferant confestim confusionem suam, qui dicunt mihi: Euge, euge:« Qui adulatorie de bono meo mihi applaudunt. Item in Threnis primo Aleph, He: »Facti sunt hostes eius in capite,« quia adulatores, principes et capita Ecclesie excecant, et:

Cui caput est egrum, cetera membra dolent.
Error enim principis trahitur in exemplum. Item: Quod magis noceat mel et leuitas adulationis, quam amaritudo detractionis, constat, quia nullus adeo seuerus est et rigidus et securus, qui hac peste quandoque non capiatur, in qua delectari uidetur, cum statim eam a se non repellat. Ad hoc argumentari  etiam poteris ex Ps. CXIX: »Domine, libera animam meam a labiis iniquis:« que detrahunt, et prohibenda deterrent, »et a lingua dolosa,« que laudando plus premit et nocet, palliato fine consilii, quo, cades cum adscendere ceperis. Unde et Propheta contra eam querens remedium subdit, uel Dominus ei dicit: »Quid detur tibi, aut quid apponatur tibi ad linguam dolosam,« adulatoriam? »Sagitte potentis acute cum carbonibus desolatoriis.« Hoc est remedium. Item Ps. XXXIII: »Prohibe linguam tuam a malo,« detractionis, »et labia tua ne loquantur dolum,« adulationis; quo dolo cecidit primus homo, cuius radix in posteritate eius manet, eo quod adulanti diabolo consenserit, cum ait ei sub palliato fine consilii: »Quacunque  die comederitis ex eo, eritis sicut dii .« Hoc dolo extollitur diabolica superbia in homine, ut presumendo de se, dicat: »Ascendam in celum, ponamque sedem meam ad aquilonem, et ero similis Altissimo .« Unde

Et tua seruatum consume in secula rhombum. .
Peta:

   Iste capi uoluit; quid apertius? Et tamen illi
116 Surgebant criste, nichil est quod credere de se
   Non possit, cum laudatur dis equa potestas.
Hi sunt Comedi, de quibus idem ait:

Natio comeda est. Rides? Maiore cachinno
Concutitur; flet, si lacrymas conspexit amici,
 Nec dolet, igniculum brume si tempore poscas,
Accipit Endromiden, si dixeris, Oestuo, sudat.
Non sumus ergo pares, melior qui semper, et omni
Nocte dieque potest alienum sumere uultum
A facie iactare manum, laudare paratus,
Si bene ructauit dominus. 
Sed et alios adulari docentes, dicunt:

Etsi nullus erit puluis, tamen excute nullum. 
Et philosophus  ait: Ob hoc unum timende sunt diuitie, quia eas comitatur adulatio, nec inuenit diues, qui ei uerum dicat. Ob hoc maxime amanda est paupertas, quia a quo ameris ostendit . Quippe non habet adulationem comitem sibi parcentem fortunam  hominis, et non personam amantem. : Sed nec in tanto Xerxis exercitu inuentus est, qui ei uerum diceret, preter unum. Alii enim maria non sufficere classi eius capiende intendebant; alii non era telorum grandini, et huiusmodi. Solus Demaratus philosophus accessit, qui ueritatem ei dixit, in hunc modum: uictus eris et a te ipso, nec senties. Quippe ista tua moles opprimet te. Infinita enim uix regi possunt. Hi sunt Sirenes usque in exitium dulces . De quibus Hieronymus: Ad patriam tendentes, debemus mortiferos Sirenarum cantus surda aure transire, »obturando aures sicut aspis,« eas pice liniendo cum Ulysse et sociis eius. Hi sunt scenice meretricule, quas humana philosophia a se, in Betio,   abegit, multo magis celestis. De his ait Salomon: »Mel et lac sub lingua meretricis , in ore autem sanctorum gladius et mors. Et Betius : Nulla pestis efficacior ad nocendum, quam familiaris inimicus. Tales enim sunt et omnes amici, et omnes inimici. »Inimici enim hominis domestici ,« adulatores »eius.« De quibus Dominus: »Populus hic labiis me honorat, cor autem eorum longe est a me .« Et Dauid: »Dilexerunt eum in ore suo, et lingua sua mentiti sunt ei .« Et iterum: »Quoniam laudatur peccator in desideriis anime sue,« ab adulatore, »et iniquus benedicitur,« etc.  Et iterum: »Insurrexerunt in me testes iniqui ,«  adulatores, peiores calumniatoribus, detractoribus et maledicis: »Et mentita est iniquitas sibi.« Item Peta Iuuenalis de ceco adulatore, qui alios excecauit:

Nemo magis Rhombum stupuit. Nam plurima dixit
In leuum; conuersus at illi dextra iacebat
Bellua. 
Unde Hieronymus: Omnis adulator mente cecus est, qui pro questu terreno, fauore, et gloria, suam et alterius animam interficit. Hi sunt similes Ioab, 117 qui tenens mentum Amase, quasi simulans amicitias in osculo pacis, gladio mirabiliter fabrefacto et occulto percussit eum in inguine, et effudit interiora eius . Adulatio enim uenenum  et gladius est occultus: Multum enim ledit, et non timetur. Item Ierem. XXXuIII: »O Sedecia! seduxerunt et preualuerunt aduersus te uiri« prophete »pacifici tui,« adulatores, »dicentes: Fiat pax in diebus nostris. Demerserunt in ceno et lubrico pedes tuos, et recesserunt a te.« Quia:

Cum fueris felix, multos numerabis amicos,
   Tempora cum fuerint nubila, solus eris. 
Item in Prouerbiis : »Fili mi, si te lactauerint peccatores,« hoc est, adulatores, »ne acquiescas eis.« Item: Sicut Ioab dolo occidit Amasam, ita et Abner filium Ner, quasi deosculaturus eum . Hunc  uocatum  seorsum ab exercitu Dauid, interfecit inuidens ei, eo quod constituisset Dauid principem militie super exercitum suum. Cui similis est adulator. Omnis enim adulator proditor est, et Iudas et Ioab : In osculo proditor, adulator in uerbo. »Meliora enim sunt« seua »uulnera amici, quam« adulatoris »oscula .« Item: Quod detestabilis sit adulatio, patet ex eo quod ipsa est fomes et nutrix superbie, que est maximum peccatum . Unde Dauid: »Et emundabor a delicto maximo . Item: Ex eo quod fomes est, et nutrix ignorantie, que est periculosissimum peccatum. Morbus enim qui non detegitur, non sanatur. Item: Adeo irrupit et processit pestis adulationis, quod etiam uerba et artem dictandi corrumpit,  tropos, solecismos, et quosdam metaplasmos contra regulas coniungendi dictiones et naturam loquendi introducens: utens plurali pro singulari, et cum Deo loquamur singulariter, homini loquimur pluraliter. Mentimur enim dominis adeo, ut eis adulando, auctoritates sacre Scripture inscribendo corrumpamus. Eo etiam usque inualuit pestis hec, quod corrumpit argumentum efficacissimum, quo probatur Trinitas personarum: »Faciamus« scilicet »hominem ad imaginem et similitudinem nostram .« Cum ait, »faciamus,« pluralitatem personarum requirit, cum »imaginem,« unitatem essentie. Nunc autem ponimus hoc uerbum »faciamus« in plurali numero, et similiter alia uerba, ubi nulla est pluralitas, uel distinctio personarum; sed  nec conceptio, nisi conceptionem adulationis, uel plurium dignitatum, uel excellentie, uelis eam nominare. Sicque hic metaplasmus pessimus inoleuit, ut iam probari non possit pluralitas personarum, cum dicitur »faciamus,« cum una persona, et ad unam naturam utamur plurali, sicut plures, et ad plures indifferenter. Hinc etiam in concilio Carthaginensi quarto dist. 56, legitur: Clericus qui adulationibus, uel proditioni uacare deprehenditur, ab officio degradetur. Et Hieronymus in Epistola que sic incipit: »Audi, filia, et uide,« etc. , ait: Ne declines aurem tuam in uerba malitie . Sepe enim indecens aliquid loquens tentat mentis  arbitrium, si libenter audias hoc, scilicet quod uirgo et huiusmodi diceris, si ad uerbum ridiculum casu quandoque labaris. Quidquid 118 dixeris laudant, quidquid denegaueris negant, tacitam uocant, et sanctam, et in qua nullus dolus est: Ecce uere ancilla Dei, dicentes, ecce tota simplicitas, non ut illa horrida, turpis, rustica, terribilis; et que ideo forsan maritum non habuit, quia inuenire non potuit. Naturali ducimur malo cum adulatoribus nostris libenter fauemus, et quanquam nos respondeamus indignos in iis in quibus nos laudant, et calidus rubor ora nostra perfundat, audito mendacio in laude nostra, attamen ad laudem suam intrinsecus letatur anima. Item Ecclesiastici cap. XIII: »Diuiti decepto, multi sunt recuperatores: locutus est superba,  et iustificauerunt illum. Humilis deceptus est,« uel cecidit, »insuper et arguitur: locutus est sensate, et non est datus ei locus. Diues locutus est, et omnes tacuerunt, et uerbum illius usque ad nubes perducunt. Pauper locutus est, et dicunt, Quis est hic? et si offenderit, subuertent illum.« Item Ps. LIu: »Molliti sunt sermones eius super oleum, et ipsi sunt iacula.« Cassiodorus: Adulatores ab ira uultus Domini in futuro diuidentur, quando in ultima uentilatione paleas a granis separabit. Et cur? quia »mollierunt« adulatione »sermones suos super oleum,« ut sicut oleo nichil leuius, tamen adulationis mollities dicitur superare: ita in contrario intelligatur tanto sceleri par inueniri  non posse. Item Deuteronomii XIu: »Non coques hedum in lacte matris sue.« Et Exodi XXIII, item II Reg. XX, Cantico amoris cap. I: »O, pulchra, si ignoras te,« hoc est quia ignoras te, in mendacio, adulatione delectata, »egredere« a consortio meo, »et abi post uestigia gregum tuorum, et pasce hedos tuos.« Item Isaias III: »Popule meus, qui te beatum, etc.



CAPUT XLuI. De acceptoribus munerum illicite acquisitorum.

Dictum est  de principalibus et primariis acceptoribus munerum illicitorum, et etiam licitorum, quibus libertas uendi uidetur, restat dicendum de secundariis, iis scilicet, qui a primis aliquid accipiunt. Ut autem proponenda melius pateant, distinguendum est inter illicite acquisita.  Quedam enim illicite acquiruntur, et iniuste detinentur, que nec etiam in pias causas expendi possunt. In quibus enim aliquod non habemus ius dominii, in alios transferre nequimus. Que enim tenemur restituere, quomodo aliis conferemus? Non dimittitur peccatum, nisi restituatur ablatum; nec agitur penitentia dum ista detinentur, sed fingitur . Talia sunt per simoniam, furtum, usuram, rapinam acquisita. De quibus prima causa, questione 1 »Non est putanda.« Et causa 14, questione 5, capitul. 1, 2, 3, 4. Quedam autem iniuste acquiruntur, et non iniuste detinentur purgato uitio, scilicet cum penitet quis super eo quod male acquisiuit. Cum  119 ergo res uitiosa non sit, quia Domino uoluntario et sciente acquiritur, purgato malo modo acquirendi, sicque cessante causa, cessabit effectus, quo minus scilicet expendatur in pias causas. Ubi enim turpitudo est ex utraque parte, dantis scilicet et accipientis, potior est pars possidentis, quia nec danti competit repetitio, nec accipienti restitutio. Sed etiam secundum humanas leges: si quis paciscitur cum meretrice, uel aduocato et huiusmodi, dare ei decem solidos, a iudice ciuili cogitur ei soluere. Que ergo acquisita sunt ab histrione, mimo, meretrice, aduocato, medico et milite, conditione ludi uel militie secundum artem; et sine fraude sequente, expendi possunt in pias causas. Sed si acceperit  quis decem, ut aliquem interficiat gladio, uel ei uenenum propinet, licet mihi de sic accepto munere accipere? uidetur per illam regulam: In pari turpitudine potior est pars possidentis, maxime purgato uitio. Sed et sic uidetur posse accipi a simoniaco. Non est ita; sed nec similiter in homicidio, uel propinatione ueneni, et huiusmodi atrocissimis sceleribus. Nemini autem licere accipere a secundariis acceptoribus munerum illicitorum, quorum restitutio precipitur, sic constabit. Primo exemplo Stephani abbatis secundi in ordine Cistertiensi. Qui cum fratres sustentationem una die non haberent, cum uno conuerso perrexit ad uillam uicinam, in qua illis diuisim mendicantibus, cibumque fratribus queritantibus, quidam placentas conuerso,  quidam caseos, quidam cadum uini dabant. Que abbas ab eo accipiens, et super asinum, cui insidebat, imponens, cum essent in reditu, inter psallendum et orandum diligenter quesiuit a conuerso a quibus eleemosynam accepisset, qui multos enumerans, dixit se a sacerdote illius uille eleemosynam accepisse. Quod audiens abbas, pastoribus et pauperibus sibi factis obuiis, statim ea omnia distribuit. Cui conuersus: Absit! mi abbas, ut hanc rem facias. Fratres enim domi moriuntur fame. Cui abbas: Sacerdos ille Simoniacus est, nec debemus quidquam accipere a talibus exemplo Tobie, qui in extrema etiam paupertate audiens uocem hedi balantis, quem uxor eius domum attulerat, ut inde ei pulmentarium faceret, dixit: »uide ne furtiuus sit,  sed redde eum dominis, filii enim sanctorum sumus, nec licet nobis aliquid de furto edere, uel contingere .« Nunc autem moderni religiosi passim a quouis munera oblata recipiunt, abutentes illa auctoritate apostolica: »Nihil interrogantes propter conscientiam .« Ut autem melius suggilletur hec species auaritie, inspicienda est radix eius, que in acquisitione rei primo uitiose acquisite uel detente consistit. Cuiusmodi primarios acceptores Dominus in Luca per Ioannem Baptistam redarguens, ait publicanis uenientibus ad eum, ut baptizarentur ab eo. Qui dixerunt ad illum: »Magister, quid faciemus, ne excidamur et in ignem mittamur? Nihil amplius quam quod constitutum est uobis, faciatis .« Ambrosius et Beda aliam  legunt translationem, scilicet hanc: »Nihil ultra prescriptum exigatis,« siue pecunie, siue augarie, uel per angariam. 120 Sed quomodo ultra prescriptum uel constitutum? An prescriptum constitutum legis diuine uel humane intelligis? Si diuine, ut ibi, »Ut faciant iudicium conscriptum , omnes possessores domorum, et uillarum, et agrorum transgressores constitues. Si humane, que fit auctoritate principis cum assensu populi, metam et terminum in huiusmodi iure non inuenies sed auaritiam nostram et prauas consuetudines, laqueosque et retia auaritie in ius conuertes. Quod etiam hodie factum est. Interrogabaut autem et milites, dicentes: »Quid faciemus et nos?« Et ait illis:  »Neminem concutiatis , neque calumniam faciatis. et contenti estote stipendiis uestris ,« constitutis militie. Ne predam per calumniam uel exactionem queratis, »sed estote contenti stipendiis uestris.« Turbis autem dixit: »Qui habet duas tunicas, det unam non habenti .« Quasi diceret: Nullum officium, sexus, conditio, uel etas ab agenda misericordia excluditur. Omnibus enim hoc precipitur. Hec ergo erit tibi forma et regula discernendi a quibus liceat accipere, uel non. Nihil ab aliquo accipias quod supra prescriptum eum accepisse cognoueris. Sed nec ab aliquo etiam a manu centesima translatum, dum uitiosum fuerit et restituendum; quod uerbo Tobie probari uidetur, ubi ait: »uide ne furtiuus  sit, sed redde eum dominis .« Non ait: uide ne eum furata fueris, sed »ne furtiuus,« furto scilicet per te, uel quemcunque alium primo sublatus. »Filii enim sanctorum sumus, nec licet nobis aliquid de furto edere, comedere, uel contingere .« Exemplo etiam beati Fursei, qui tunicam funebrem acceperat a quodam. Sed nunquid non accipiam stipendia a Domino meo, uel solutionem debiti de pecunia mista, uitiosa scilicet et non uitiosa mistim? uidetur quod non, exemplo beati Launomari, unde supra in primo titulo de auaritia. Item Hieronymus: Nihil accipiendum ab iis quos scimus de lacrymis pauperum uiuere, ne dicatur tibi: »Si uidebas furem, currebas cum eo .« Et illud Isaie: »ue genti peccatrici, populo graui iniquitate, semini  nequam, filiis sceleratis; dereliquerunt Dominum, blasphemauerunt Sanctum Isrel, abalienati sunt retrorsum .« Excludit itaque Hieronymus cum ait: »Quos,« non »que« scimus esse de lacrymis pauperum, sed »quos,« etc. Immensum uitiosum datorem, qui nisi in modica oblatione excluditur; quandoque etiam ab eucaristia et priuata communione inter alios non repellitur, nisi institerit. Si uero nec pecuniam magnam esset oblaturus, excluderetur, sicut et infamis et nominabilis, per quem, si quid acceptum fuerit, scandalum oriretur. Item: Exemplo magistri Petri Abailardi, qui a comite Theobaldo aliqua sociis distribuenda, nisi ex redditibus meris sumpta essent, noluit accipere; sed dixit se illa alias prouenientia daturum canibus, bestiis, et  auibus celi. Item Ecclesiastici cap. XXXIu: »Immolantis ex iniquo lucro oblatio est maculata, et non sunt beneplacite Deo subsannationes iniustorum,« id est oblationes pro quibus eos subsannat Dominus, quia, »dona iniquorum non probat Altissimus, nec respicit in oblationes iniquorum. 121 Quia qui offert sacrificium ex substantia pauperum, quasi qui uictimat filium in conspectu patris sui.« Glossa: Quam detestabile est sacrificium, quod orbati dolori patris comparatur!

Item Hieronymus : Qui a raptoribus simoniacis, feneratoribus, munera accipiunt, similes sunt iis qui minores pisces deuoratos a magnis deuorant et comedunt.  Sicut enim sic deuorati nulli usui sunt apti, ita nec oblatio talium ulli usui, ulliue religioni apta est. Item: Tales similes sunt Achan et sociis eius, qui contra preceptum Domini furati sunt regulam auream de anathemate Ierichontino . Quod enim iniuste acquisitum est, non est offerendum, sed anathematizandum, id est suspendendum, et ab usu humano remouendum, quia restituendum. Usus enim bonus non iustificat male acquisita. Hieronymus : Diligenter discutiendum est et cauendum, ne quis aliquid tulerit de aliquo anathemate, ne propter illud multi perdantur. Item: Tales sub pretextu religionis uel paupertatis a talibus munera accipientes, similes sunt Gedeoni, qui accepit a populo inaures, et quecunque  aurea de preda Madianitarum, ut inde faceret Ephod et Theraphim, »et factum est hoc Gedeoni et omni domui eius in ruinam .« Item: Similes sunt illi Sauli, quem »proiecit Dominus a facie sua, ne esset rex in Isrel ,« eo quod contra preceptum eius reseruasset Agag regem pinguissimum, et queque potiora de preda Amalecitarum, ut immolaret ea Domino. Item Isaias : »Quo mihi multitudinem uictimarum uestrarum, dicit Dominus? Plenus sum. Holocausta uestra nolui.« Hieronymus  hunc locum duobus modis exponens, ait: Potest et hoc de illis accipi, qui rapinam uel auaritiam in altaribus offerunt, uel pauperibus tribuunt Item: »Honora Dominum de tota substantia tua ,« id est licite acquisita. Tua enim non est illicite acquisita, quia restituenda. Sed nec licite acquisita tua est, cum tibi alias non sit saluum, quod pro ablatis restituas. Id enim tantum in bonis alicuius computatur, quod deducto ere alieno, residuum est ei. Est ergo regula, quia nunquam illicite acquisitum est accipiendum ab aliquo, nisi causa predicationis, qua conuertatur, uel nisi in extrema necessitate; sed nec licite acquisitum, nisi saluum et residuum sit ei, unde ablata restituat, uel debita persoluat. Contra hanc enim regulam accepta, credo, ab eo qui accipit, esse restituenda. Si autem obiiciant auctoritatem Apostoli, scilicet: »Nihil interrogantes propter conscientiam ,« dicimus, quia de idolothytis intelligenda est. Sed et hi  similes sunt sedentibus et manducantibus in idolo, quia, cum scandalo fratrum, rapinas et huiusmodi illicite acquisita ab offerentibus accipiunt, cum potius essent restituenda. Item: Agentes et consentientes pariter peccant, parique pena puniendi sunt consentientes, qui a talibus incorreptis accipiunt. Item ad Ephes. Iu: »Qui furabatur, iam non furetur; magis autem laboret operando manibus suis, quod bonum est, ut habeat unde tribuat necessitatem patienti.«



122 CAPUT XLuII. Contra eos qui dant non indigentibus.

Quod non licet accipere illicite acquisita sub pretextu religionis uel paupertatis, disputatum est. Nunc autem quod non indigenti accipere etiam licite  acquisita, uel tali dare non liceat, ostendetur. Que duo, quoniam adiuncta sunt, primo monstrabimus non esse dandum non indigentibus. Unde Prosper in libro De contemplatiua uita : Pastor Ecclesie istis, quibus sua sufficiunt, non debet aliquid erogare, quandoquidem dare habentibus, nichil aliud est quam perdere. Item Hieronymus : Sacrilegium est res pauperum dare non pauperibus. Et item : Pauperibus dandum est, non ructantibus, non phasianas aues lentis uaporibus coquentibus, non gnathonibus, non permenonibus, non in otio, et cibo alieno uiuentibus. Cibus alienus est, qui non est proprii laboris. Item  Propheta de Christo: »Dispersit, dedit pauperibus, iustitia eius manet in seculum seculi .« Et beata uirgo in cantico suo ait: »Esurientes impleuit bonis, et diuites dimisit inanes .« Item exemplo Elisei, qui uasa uacua impleuit, quousque stetit oleum, quousque sufficienter scilicet uidue exhibuisset misericordiam . Nunc autem uasa repleta implemus, non ut oleum stet, sed ut effluat et emanet, conferentes eis misericordiam qui non indigent, sed abundant in temporalibus, quod est addere ligna siluis et aquas mari. Item Dominus in Luca cap. XIu: »Cum facis prandium aut cenam, noli uocare amicos tuos, neque fratres tuos, neque cognatos, neque uicinos diuites, ne forte et ipsi te reinuitent, et fiat tibi retributio.  Sed cum facis conuiuium, uoca pauperes, debiles, claudos, cecos, et beatus eris, quia non habent retribuere« tibi. Item in eodem cap. XIu: »Exi cito in plateas, et uicos ciuitatis, et pauperes, debiles, cecos et claudos introduc huc, et compelle intrare.« Diuites ad nuptias Domini intrare uolunt, sed non per angustam portam. Quidam enim se excusat, dicens: »uillam emi, et necesse habeo exire et uidere illam; rogo te, habe me excusatum,« etc. »Uxorem duxi,« etc. Item Ioannes in canonica epistola tertia: »Charissime, fideliter facis quidquid operaris in fratres, et hoc« maxime »in peregrinos« et pauperes, a quibus nullam exspectas remunerationem, »qui testimonium reddent caritati tue in conspectu Ecclesie.« Item exemplo monachi  ditissimi cenobii consulentis cuidam uolenti claustrum suum intrare cum multa pecunia, quod intraret claustrum pauperis monasterii, ut haberent pauperes Christi, ibi degentes, quibus pascerentur. Ob quod consilium datum correptus a fratribus, ueniam accepit a Deo. Nemo est hodie qui offerenti munera dicat: Da indigenti, non mihi. Non enim indigeo, quia sufficiunt mihi mea. Item Isaias c. I: 123 »Subuenite oppresso,« eum sustentando cibo, ab oppressione sua eripiendo. »Iudicate pupillo, defendite uiduam, et uenite, et arguite me, dicit Dominus.« Nunc autem diuitibus dant munera, sequuntur retributiones, uel uicissitudines in remunerando et ulciscendo, »pupillo« et egeno  »non iudicant,« sed diuiti. »Causa uidue« uel miserabilis persone »non ingreditur ad eos ,« ut causam eius foueant, iuuent patrocinio, et illi quod iustum est, adiudicent uel indigentem pascant. Item Dauid: »Edent pauperes et saturabuntur .« Et alibi: »uiduam eius benedicens benedicam, pauperes eius saturabo panibus ,« non ructantes. Item Apostolus I Tim. u: »uiduas  »honora,« necessaria prebendo, et solatiis fouendo. »Si qua autem uidua filios aut nepotes habet, discat primum domum suam regere.« Quasi, si alicui utilis est, uel si habet unde sustentetur, siue de propriis, siue de bonis parentum, non pascatur rebus Ecclesie.  »Si autem uere uidua est et desolata,« tunc rebus Ecclesie alatur, ita quod monasterium non intret, nisi etas eius ad hoc competat sexaginta annorum. »Si quis autem fidelis habet uiduas« aliquas sibi consanguinitate pertinentes, uel iuniores, »subministret illis, ne grauetur Ecclesia, ut iis que uere uidue sunt, sufficiat.« Ecce quod Apostolus gratis, et sine omnimoda recompensatione temporalium admittit uiduas in consortium Ecclesie, »que uere uidue sunt,« et etatis competentis, aliis ueris uiduis, citra etatem, non concedit ingressum, sed precipit eis de bonis Ecclesie alimoniam exhiberi. Item psalmo CII: »Faciens misericordias Dominus, et iudicium omnibus iniuriam patientibus.« Interlinealis: Misericordia ergo in omnes est facienda.  Unde alibi: »Omni petenti te tribue, et omni petenti da .« Et item: »Si esurierit inimicus tuus, ciba illum .« Sed obiicit sibi Augustinus  illud Ecclesiastici c. XII: »Da bono, et ne receperis peccatorem; bene fac humili, et non dederis impio.« Sed in hoc uerborum conflictu, duo, imo tria attendes: naturam et gratiam, que naturam uitiatam reparat et uitium. Da nature, quia homo, si indiget scilicet. Naturam autem quandoque carnalitatem et sanguinem uocamus; et consanguineis dabis de proprio, de patrimonio tuo, non Christi sanguine acquisito, cuius dispensatio credita est uiris ecclesiasticis, ut illud pauperibus distribuant. Ob hoc enim precepit Dominus in lege, ut talis eligeretur  sacerdos et Leuita, qui dicerent patri et matri: Non noui uos . Sed nunquid consanguineo meo bono et probo, non dabo de patrimonio crucifixi? Non, ut erigas eum columnam in Ecclesia, propter perniciem exempli. Non enim consideratur quod bono dederis, sed quod consanguineo, ut trahant in exemplum. Gratie da et precipue de patrimonio crucifixi. Gratis enim confertur. Unde et potius gratie, imo soli gratie debet conferri, non nature, id est carnalitati. Unde in uitis Patrum : Mi abba, dabone eleemosynam parenti, filio uel consanguineo? Respondit abbas: Non. Cur, mi abba? Quia modicum sanguinis te trahit.

 124 uitio nunquam dederis, quia paria sunt, et dare peccatoribus, et immolare demonibus. Sic enim diligendi sunt peccatores, ut non diligantur, uel foueantur eorum errores. Item: Si dispensatores rerum multitudinis, cuius »erat cor unum et anima una ,« lautius quibusdam, quia consanguineis, distribuissent, credo quod eodem fulmine percussi essent a Petro, quo Ananias et Saphira . Item: Si, secundum philosophos , in secularibus beneficiis conferendis, uidendum est quid des, et cui, quare, et qualiter, multo magis in ecclesiasticis beneficiis, et obuentionibus eorum. Quid? In quo intelligas, et quantum, attendendum est quia dandum et secundum illud, quod »unicuique opus est .«  Quod non considerans Alexander, reprehensibilis fuit. Cum enim ad eum accederet miles senex et stipendiarius, et emeritus, rogans stipendia militie sue, eo quod diu cum eo militasset, et gloriam triumphi sepius eius auxilio ab hostibus obtinuisset, ait illi : Do tibi ciuitatem illam. Qui respondit: Non sum dignus tanto munere. Cui Alexander: Non quid te accipere conueniat, sed potius quod me dare deceat, attendo. Seneca : O animal tumidissimum, animal glorie, qui te totum commetiri debueras persone et modicitati accipientis, ut te munusque tuum pro competentia illius temperasses. Item : Quidam accedens ad alium petiit munus modicum ab eo. Qui respondit: Maiori dignus  es, nec me tam modicum dare decet. Qui cum petiisset maius, respondit: Non tantum meruisti, ideo nec tantum tibi dabo. O animal auarum, qui et minus et maius munus captiose subtrahis . Cui etiam des, considerandum, iuxta illud pete:

uideto cui des.
Et iterum: Desudet eleemosyna in manu tua, etc.  Et iterum: Non magis turpe est turpibus dare, quam ob turpia dare. Malum est indignis de patrimonio Christi dare, periculosum est, de illis dispensatores rerum pauperum constituere. Per hos enim, cum non possint amoueri, diu defraudatur Christus, per illos ad tempus. Quare, etiam considerandum. Hec est enim Christiana consideratio in  omni munere conferendo, quo animo scilicet det, simplici scilicet, ut tantum propter Deum, qui non quantum, sed ex quo animo detur, attendit. Des ergo, quia propheta, quia bonus, quia etiam homo, et indiget, nunquam quia peccator et histrio. Qualitor, sine murmuratione, sine iactantia, sine exprobratione. »Fluat ut ros« munus et »eloquium tuum .« Cito etiam, quia non tulit hoc gratis qui cum rogaret, accepit. Et iterum: Bis dat, qui cito dat. Item: »Non est bonum sumere panem filiorum, et mittere canibus « ad manducandum. Item: Auctum ne augeas, et diuitem ne dites. Formam autem in collocandis, uel dandis beneficiis ecclesiasticis, prescripsit nobis  Hieronymus in illa epistola: »Moyses amicus Dei, etc.« Forma uero distribuendi obuentiones spiritualium, utpote panem et uinum quotidianum, erit exemplum illius beate communionis, in qua de his que ponebantur ante pedes apostolorum, »dabatur prout unicuique opus erat ,« et nos de his 125 eisdem dando, siue propinquo, siue extraneo, uel cuicunque, necessitatem respiciamus, ut nichil supra conferamus. Sed preponamne hic propinquum extraneo? Non, si uterque eque indiget propter perniciem exempli: Sicut nec septem diaconi ad hoc consanguineos suos aliis preposuissent. Si obiicis, quia modo aliud tempus est: quidem est: Sed nos tamen sicut illi, eorum que proiiciuntur ante pedes apostolorum   dispensatores sumus, non domini. Necessitati ergo des, non sanguini. Sed quid de iis qui de temporalibus et secularibus spiritualium parentes ditant, etiam conditionem eorum mutant? quod sic mortaliter peccent, asserere non presumo. uerum tutius esset eis sequi formam et exemplum Ioseph in talibus. Qui dominus factus Aegypti, cum Pharao exaltare uellet fratres eius et ditare, inquiunt ei ex consilio Ioseph: Absit! domine, ut sic extollamur. uiri enim pastores sumus, et sufficiunt nobis agri pascuales ad alenda pecora. Qui dedit eis terram Gessen pascuosam, separatam etiam ab Aegyptiis, que etiam aliqua plagarum Aegypti non est percussa . Ad hoc etiam placet nobis exemplum  magistri Anselmi. Cuius nepotes cum uellet Stephanus Senescalchus Francie promouere, et milites facere, nobilibusque puellis in matrimonium copulare, ait: Absit! domine, ut hanc rem facias. Potius maneant in eadem conditione et uocatione, in qua uocauit eos Dominus, ne extollantur in superbiam. De pauperibus et rusticanis uiris nati sunt. Tales ergo rogo permaneant. Mallem enim me nunquam sacram Scripturam legisse, quam eos, sic promotos, humilitatem reliquisse. Item : Quedam sunt in se licita nec uitiosa, licite etiam acquisita, tamen male seruata; ut ad lautitiam utentium, non necessitatem. uel etiam indebite distributa, ut consanguineis,  cum sint res pauperum, constituunt dispensatores eorum exactores sacrilegos, et raptores. Unde Hieronymus super illum locum Isaie cap. III: »Populum meum exactores sui spoliauerunt:« ait, Exactores, non doctores, Scribe scilicet et Pharisei, exigentes primitias suas, et decimas, qui docere debuerant, et non docent; quasi diceret: Quia »metunt carnalia,« uel exigunt a subditis, et »non seminant eis;« e contra »spiritualia ,« exactores sunt. »In ratione enim dati et accepti « consistit pax Ecclesie: alioquin non est pax. Et item super illum locum: »uos enim depasti estis uineam meam,« uiolenter exigendo decimas, et huiusmodi, et ita »rapina pauperis est in domo uestra :« Pauperis sensu uel  spiritu, qui soluere non poterat, nec defendere quin dare deberet. Ergo si a subdito paupere et obligato ere alieno, qui non habet unde debitum soluat, exigis insuper decimas, et huiusmodi: raptor es, »et in domo tua est rapina pauperis.« Item idem super illum locum: »Quare atteritis populum meum, et facies pauperum commolitis ?« ait: Nostri quoque principes, cum pauperes delinquentes publice arguant et confundant, diuitibus peiora peccantibus, nec mutuum faciunt, »in quorum domibus est rapina pauperum,« dum Ecclesie opes sibi thesaurizant, et in deliciis abutuntur, que ad sustentationem et necessitatem pauperum dantur, 126 et ad superfluos usus sibi reseruant, uel propinquis  distribuunt et aliorum pauperum scilicet inopiam, suas uel suorum diuitias faciunt. Propterea ait et Apostolus: »Si seminauimus uobis spiritualia, magnum est, si carnalia uestra metamus .« Quasi diceret: Si non seminas, non metas. Et item: »Facite uobis amicos de mammona iniquitatis, ut cum defeceritis, recipiant uos in eterna tabernacula .« Item Hieronymus : Maximum periculum est, de patrimonio crucifixi pauperibus non dare.



CAPUT XLuIII. De accipientibus munera, cum non indigeant.

Contra accipientes, cum non indigeant, sic scribit Hieronymus  ad  Damasum papam: Clerici qui ex bonis et opibus parentum sustentari possunt, si quod pauperum est, accipiunt, sacrilegium profecto committunt, et per abusionem talium, »Iudicium sibi manducant et bibunt .« Item Prosper in libro De uita contemplatiua : Habentes unde sustententur, non sine grandi peccato suo, unde pauper uicturus erat, accipiunt. Item idem : De clericis quidem dicit Spiritus sanctus: »Peccata populi comedunt ,« sed sicut nichil proprium habentes, non peccata, sed alimenta quibus indigere uidentur, accipiunt: ita possessores non alimenta, quibus abundant, sed aliena peccata suscipiunt. Item Hieronymus  in quadam epistola; O monache, si indiges et accipis, potius das, quam accipis: si non indiges et accipis, rapis, quia distribuenda pauperibus tibi usurpas. Item idem: Multi mentientes faciunt quod non ueris pauperibus creditur, dum sub obtentu paupertatis uel religionis munera accipiunt. Sed notandum quod triplex est genus hominum sub obtentu paupertatis munera accipientium. Quidam enim sunt, qui tempore famis, cum habeant unde sustentari possunt, habita abscondunt: clamitant per plateas sub specie pauperum, qui deprehensi esse tales puniuntur, quia abscondita eis auferuntur.

Sed quero cur hec diligentia non adhibetur in clericis, ut, deprehensi supra necessitatem accipere,  similiter punirentur? Maior hinc uidetur esse ratio et causa punitionis. Item: Sunt alii omni tempore calamitosi et inimici triuialiter se inflantes, tremulosi, et uarias figuras egrotantium induentes, uultum sicut Protea mutantes. Horum quidam sunt absconditi, quia nolunt ab hominibus deprehendi. Alii sunt qui acceptis muneribus statim exhibent se tales quales fuerunt, pristinum et natiuum sumentes uultum, deridentes etiam sibi dantes, et ii excusabiliores sunt, et minus mali absconditis, in eo quod turpitudinem suam et trutanniam detegunt.

127 Tertium genus hominum est pseudopredicatorum, et hoc duplex. Quidam enim sunt mercenarii  queritantes munera per mendacia, per falsas reliquias, sigilla et litteras; per falsa etiam miracula alii fingunt se esse Nicolaos, uel quoscunque sanctos a Deo missos, ut deludant homines, et eis sic sua furentur. Tales omnes duo mala faciunt in Ecclesia, quod scilicet res pauperum furtim surripiunt, sepe etiam a pauperibus, et quod ueris pauperibus non creditur.

De his queritur utrum sic accepta teneantur restituere. Primi deprehensi puniuntur: quod si deprehensi non fuerint, laudo quod restituant, uel pauperibus distribuant. Idem consulo, et absconditis mimis, et quasi ioculatoribus: Defraudant enim pauperes ueros. Hoc idem dico de iis que mendaciis sunt acquisita.

 Nunquid igitur ecclesia constructa mendaciis destruetur? Non; quia lapides, et huiusmodi minoris sunt pretii, nec possunt fieri communia, Deo semel dicata. De cappis et aliis, que pretiabilia sunt sic acquisitis, laudo quod uendantur, et restituantur accepta, si memorie occurrunt, que, et a quibus accepta fuerint. Quod autem ita sit faciendum, uidetur ex hac regula : Ubi turpitudo est ex utraque parte, potior pars est possidentis, quia non competit tibi repetitio, si histrioni, uel meretrici dederis, cum sciens et prudens dederis, quia turpius agis dando, quam illi accipiendo. A simili: Ubi turpitudo est tantum ex altera parte, potior est pars relique partis. Si ignorans dedi sic mendicanti, recipiens eum in nomine  prophete, ergo turpitudo uersatur tantum ex parte, ergo sic acceptum tenetur restituere. Hic enim turpitudo est tantum ex parte accipientis. Item: Nemini debet dolus suus, uel mendacium, uel fraus patrocinari; ergo sic accepta tenetur restituere, saltem in manus episcopi, ut consilio eius erogentur pauperibus.



CAPUT XLIX. Contra dantes histrionibus.

His addendum est de histrionibus, meretricibus, mimis, ioculatoribus, magicis, aleatoribus, tyrocinatoribus. De corripiendis histrionibus et curiosis rogat Apostolus ita prima ad Thessalon. cap. u: »Rogamus, fratres, corripite inquietos,« id est curiosos, a quo, qui cessat ne perdat, quod illi dare  solebant, mercenarius est. Item II ad Thessal. III, de excommunicandis et uitandis eisdem in communione: »Confidimus autem de uobis, fratres, in Domino, quoniam ea que precipimus uobis,« de curiosis et magicis uitandis, »et facitis, et facietis,« quod si quis noluerit obedire uobis, excommunicetur. Et ad ultimum canonem late, uel ad minus dande sententie contra eos scribit, dicens eadem 128 epistola cap. III: »Denuntiamus autem uobis, fratres,« de curiosis »in nomine Domini nostri Iesu Christi,« per Iesum Christum Filium Dei precipimus, cui honor est, si morbida ouis, excluditur »ut subtrahatis uos,« non communicetis eis. »Subtrahatis« scilicet »ab omni fratre ambulante inordinate,«  contra id quod exigit ordo nature, uel gratie, »et non secundum traditionem quam acceperunt a nobis. Ipsi enim scitis quemadmodum oporteat uos imitari nos« scilicet, »quoniam non inquieti,« ut qui aliena negotia curant, uagantes hac illac, »fuimus inter uos, neque gratis,« sine labore scilicet, »panem manducauimus« sumptum »ab aliquo, sed in labore et fatigatione nocte et die operantes, ne quem uestrum grauaremus. Non quasi non habuerimus potestatem,« accipiendi a uobis necessaria uite, ut a subditis, »sed ut nosmetipsos formam daremus uobis ad imitandum nos.« Contra curiosos non laborantes, Augustinus : uult seruos Christi, Apostolus, corporalia opera operari, ut non compellantur  egestate ab aliquo necessaria petere. Nec est contra illud Dominicum preceptum: »Nolite solliciti esse quid manducetis,« etc.  Patet enim ex continentibus hoc ideo dictum esse, ne propter hoc euangelizarent, non ut ista, quantum necessitati sat est, non procurent; quasi: Operabar apud uos, ad exemplum uestrum, sic enim faciendum docebam. »Nam et cum essemus apud uos hec denuntiabamus uobis, quoniam si quis non uult operari« corporaliter, et propriis manibus, »nec manducet .« Ideo autem hoc precipio: »Audiuimus enim quosdam inter uos ambulare inquiete,« scilicet, »nichil operantes, sed curiose agentes,« de alienis laboribus in otio uictitantes. »Iis autem qui eiusmodi sunt denuntiamus et obsecramus in  Domino Iesu Christo, ut cum silentio [Glossa: non rumorosi, non ridiculosi, non murmuriosi, non cantilenosi] »operantes, panem suum,« proprii laboris, manducent .« Et ne hac occasione cessarent ministrare pauperibus, addidit: »uos autem, fratres, nolite deficere, benefacientes« pauperibus. »Quod si quis non obedierit nostro uerbo,« huic scilicet quo precipimus, ut operetur, etc., »hunc per epistolam« uestram mihi significate, ut ego eum excommunicem, uel per »epistolam« meam, hanc scilicet, »notate [Glossa: corripite, uel notatum sententia denuntiate]. Et ne commisceamini cum illo« in conuictu, »ut confundatum,« erubescat abiectus, »et tamen nolite quasi inimicum existimare, sed corripite ut fratrem,« ex dilectione  scilicet. Nota quia quinque ex causis abstinuit Apostolus, ne quid a subditis acciperet, scilicet, ne aliquem illorum grauaret, unde supra; tum propter auaritiam eorum, tum propter pseudo repellendos, tum propter impunitatem peccandi, ne dando sibi predicationem emptam sperarent, tum propter curiosos amouendos ab otio: ut sic, exemplo eius, cibum labore manum suarum queritarent. Item I Thessal. Iu: »Rogamus autem uos, fratres, ut abundetis magis et operam detis, ut quieti sitis [Glossa: a curiositate], et ut uestrum negotium agatis,« dimissis alienis, scilicet »ut operemini manibus uestris, sicut precipimus uobis,« ne otio torpeatis, ex quo maxime curiositas uenit, »et nullius  aliquid desideretis.« Item Ecclesiastici cap. XII: »Si bene feceris, scito cui feceris, et erit tibi gratia 129 multa. Da bono, et ne receperis peccatorem. Bene fac humili, et ne dederis impio, prohibe panes illi dari.« Item Tobie cap. Iu: »Panem tuum et uinum tuum super sepulturam iusti constitue,« ut sepeliatur iustus, »et noli ex eo manducare et bibere cum peccatoribus et histrionibus,« id est pro eo quod peccatores sunt noli communicare eis, sicut ii qui nutriunt histriones et desides, cum esuriant Christi pauperes. Item Seneca, epistola 29: »Ante, inquit, circumspiciendum est cum quibus edas et bibas, quam quid edas et bibas. Nam sine amico uisceratio leonis ac lupi uita est. Hoc autem non continget tibi, nisi secesseris;  alioquin habebis conuiuas, quos ex turba salutantium nomenclator digesserit. Errat autem qui amicum in atrio querit, in conuiuio probat. Nullum habet maius malum occupatus homo, et bonis suis obsessus, quam quod amicos sibi putat, quibus ipse non est; quod beneficia sua efficacia iudicat ad conciliandos amicos, cum quidam, quo plus debent, magis oderint. Leue es alienum debitorem facit; graue, inimicum. Quid ergo? Beneficia non parant amicitias? parant si accepturos licuit eligere. Si collata, non sparsa sunt. Itaque dum sane mentis es, hoc consilio sapientium utere, ut magis ad rem existimes pertinere quis, quam quid acceperit. Item Hieronymus: Paria sunt histrionibus dare, et demonibus immolare, si quia  histriones sunt dederis, non quia homines. Item uersificator quidam:

Ante Iouis statuam crepuit satur histrio penam;
   Iuppiter instituit uiuere de proprio.
Item ex propria ratiocinatione. Nullum genus hominum est, in quo non inueniatur aliquis utilis usus contra necessitates humanas  preter hoc genus hominum, quod est monstrum, nulla uirtute redemptum a uitiis, necessitatis humane nulli usui aptum.

Si dicas quod aptum est ad laudem alicui comparandam, absit hoc; quia non minus turpe est laudari a turpibus, quam ob turpia laudari. Item: Hoc  genus hominum indixit nature bellum et mundo, cui nichil satis est, quod omnia deuorat, sibi et alii inimicum, et ideo maxime repellendum. Item Hieronymus non solum tales, uerum fautores eorum promoueri prohibet, inquiens: Heri in foro, hodie in choro; heri fautor histrionum, hodie consecrator uirginum. Imo hodie, et omni die uite, simul fautor histrionum et consecrator uirginum. Item: Hi narratione sua quasi propriis iaculis confodiuntur. Ait enim quidam ex eis: Iactantur illum diuitem singulis annis sibi seruire in tanta summa nummorum, quasi pro redditibus, sibi debitorum, illum alium, et tertium in tanta; deinde omnibus, maxime clericis diuitibus, imprecatus est, eo quod pessimis moribus eius fauissent, sumptus eis superfluos exhibendo, rhythmos, fabulas, et gestus  eius laudando sic, et non corripiendo eum, sed a penitentia arcendo. Item alius receptus in domo pauperis, rogauit eum, ut necessaria 130 cene ei emeret et prepararet, qui necessariam, non superfluam comparauit. uidens hoc uictitans de constante nichil satur histrio, scilicet de alieno, ait: Nescis quos in hospitium receperis. Lautiores et superfluos cibos querimus, supra id quod sat est nobis, et familie tue, compara nobis. Qui respondit: In hoc cognoui quod ganeo et leccator es. Et expulit eum, super humeros eius carnes emptas iactans. Qui recedens benedixit ei, dicens, se nonnisi unum hospitem uirum inuenisse, exemplum cuius, si alii imitati essent, iam pridem ab arte ludibriosa recessisset, et penituisset. Item alius accipiens a potente  quindecim libras, miles uero ab eodem sexaginta solidos uilissime monete, probato tamen primo, quod miles, et quod captiuatus esset, inquit: Mihi ludibrioso, et sine contradictione, et probatione dedisti tantam summam, uiro autem ingenuo eiusdem conditionis, cuius et tu, strenuiori te et utiliori forte Reipublice si in apice regiminis esset constitutus, dedisti tam modicam summam cum indigeat, nec sine probatione? indignatusque dedit militi quindecim libras quas acceperat. Item natura apum, que explodit burdones, monstrat tales a domibus esse arcendos. Unde uirgilius:

Ignauum fucos pecus a presepibus arcent. 



CAPUT L. Contra feneratores.


Post predictas species cupiditatis pessimum genus eius, hoc est usuram, in presenti titulo sugillabimus. Unde Dauid: »Ex usuris et iniquitate redemisti animas eorum .« Talentum nature, et talentum gratie precipit Dominus multiplicare, dando illud ad usuram , et ideo, ut centuplum accipiamus, et uitam eternam possideamus . Unde Augustinus : Miser homo, cur feneraris homini? Fenerare Deo et centuplum accipies, et uitam eternam possidebis. Ne sis seruus nequam abscondens talentum Domini tui, sicut aduocatus linguam, uel scientiam suam uendens,  quod peius est, quam abscondere. Si enim seruus increpatur a Domino sicut nequam, qui abscondit talentum Domini sui , multo maiori increpatione dignus est, et nequior, quia male erogat uendendo illud. Talentum uero fortune uel pecunie, sicut et talentum culpe, prohibet Dominus dari ad usuram, necnon et talentum pene. Augustinus : Usura enim est cum plus exigitur in pena, quam commissum sit in culpa. Ex usuris autem pene et culpe »redimet Dominus animas eorum ,« qui redemerint animas suas per abstinentiam ab usuris pecunie, et pene supra quantitatem culpe illate: a quibus qui non abstinuerint, diabolo assimilantur. Sicut enim diabolus homini mutuo dat peccatum, ut ab eo aliud recipiat, quia »sanguis sanguinem tetigit  ,« et peccatum quod statim non diluitur per penitentiam, 131 suo pondere ad aliud trahit; sic homo fenerator talentum pecunie dat ad usuram , ut aliud recipiat.

Et sicut diabolus talentum peccati non uult sibi reddi , sic nec fenerator talentum pecunie creditum proximo, qui etiam dando ad usuram peior est exactore diabolo, quia diabolus auctor omnis malitie talentum suum, non alienum, mutuum dat; fenerator uero dando mutuum talentum pecunie, non suum, sed Dei, et quo proximus gratis esset iuuandus, et ob hoc sibi collatum nequiter dat ad usuram, qui etiam tempus uendit, ut propter dilationem temporis maiorem, plus lucri recipiat.  De quo etiam Dauid: »Mutuabitur peccator,« a Deo, talentum nature, gratie; talentum culpe a diabolo, »et non soluet. Iustus autem miseretur et retribuet ;« quia »iucundus homo qui miseretur, et commodat ,« gratis disponit, etc. »Egenus« autem a feneratore »mutuabitur,« talentum pecunie, »et non soluet,« quia non habet unde, nec creditor uult, ut soluat, putans quod amplius recipiet. Et cum peius non possit imprecari alicui, quam ut incidat in manus diaboli, Propheta maiorem existimans imprecationem, qua imprecatur alicui, ut incidat in manus et laqueos feneratoris, ait: »Scrutetur fenerator omnem substantiam eius, et diripiant alieni labores eius .« Unde Isaias : »Alieni comedent labores eorum.« Alienus est, qui gratis non dat mutuum proximo. Cum itaque summe accrescit aliquid ex dilatione temporis, uel cum pene adiicitur supra culpam, usura committitur, que serpenti et cancro comparatur, quia serpit, et paulatim crescit, ut totum corpus occupet. Unde peta:

Hinc usura uorax auidumque in tempore fenus. 
Comparatur etiam igni sacro, hoc est exsecrabili et inexstinguibili, necnon et morbo qui dicitur: »Noli me tangere.« Habet autem usura multa umbracula, et palliola quibus tegatur, et quasi excusetur. Inter que hoc maximum est, quod creditur  alicui uile pro caro; puta pannus fucatus, uel aliud mercimonium uile pro cara specie. Sic autem uendens, reique uendite et credite pretium augens ex dilatione temporis, plus peccat eo, qui mutuat ad usuram caram speciem pro cara. Ille enim rem uilem pro cara sub pallio et specie mercature, non dico uendidit, sicut asserit, sed ad usuram dedit, ut cum augmento recipiat. Item: Fenerator plus peccat quam fur, qui tantum de nocte, uel clam hominem suis bonis spoliat, uel latro, qui de die et manifeste. Hic enim continuat maleficium et artem rapiendi bona proximorum; illi uero non. Item: Morbus iste, processu temporis, cancrosus et pestifer inualuit. Antiquitus enim in tota ciuitate uix unus fenerator inueniebatur,  et ille quidem occultus, nec fenerabatur nisi pauperibus, nec tunc nisi clam, et data fide quod non publicarent. De quo si forte oriebatur praua suspicio, dicebatur domus illius domus diaboli, uinea, puteus, ager diaboli, et deinceps osculum pacis non dabatur ei in missa. Ignis a uicinis in domo eius non sumebatur, sed nec 132 cum eo aliquis aliquod participium habebat. Pueri etiam ad eius occursum expauescebant, et alteruter eum digito monstrabat. Adeo enim detestabile tum temporis fuit uitium usure. Nunc autem fece temporum nostrorum:

Fiunt iam ista palam, cupiunt et in acta referri. 
Proh dolor! Homines tam detestabiles, nunc fiunt  cubicularii principum, et prelatorum; quorum filios, pecunia fenebri interueniente, in principes et prelatos Ecclesie promouerunt, »ut sedeant cum principibus, et cathedram, et solium glorie teneant .« Hi sunt etiam loculi et sanguisuge principum, quia cum omnia suxerint, euomunt in fiscum, ut possit dicere princeps ad sanguisugam talem:

Macra cauum repetes arctum, quem macra subisti. 
Isti etiam nomen Iudeorum adepti sunt. Principes enim eos tuentes, non permittunt eos super aliquo crimine accusari, dicentes: Isti nostri Iudei sunt, imo peiores Iudeis sunt, quia Iudeus, ex prescripto legis: »Non feneratur fratri ,«  sed tantum alieno ex promissione; iste autem et proximo et alieno contra preceptum Domini feneratur. Tales etiam in detestationem criminis, si clerici fuerint, non potest clericale priuilegium aduersus principes tueri. Confiscantur enim omnia bona eorum cum decedunt, ut in eis nullam potestatem habeat episcopus, uel ipsi, etiamsi testari uoluerint ex eis. Exemplum autem de monachis cadauer feneratoris ad sepulturam deferentibus, milite quodam domino feneratoris ei obuio, patet supra in titulo: »De accipientibus munera illicite acquisita .« Tales maledictionem hanc incurrunt: »ue qui depredaris, quia et ipse depredaberis .« Sed et maxime  pudeat prelatos nostri temporis, qui dato decreto ab Alexandro III in Lateranensi concilio , de hac peste penitus per sententiam anathematis eradicanda, adhuc tamen pestiferos illos palpant et in suis uitiis fouent. Unde, cum a quibusdam presentibus in concilio quereretur, qui et quales sententia data percellerentur; responsum est a quodam prelato quod notorii tantum. Et cum processum esset in questionem qui essent notorii, dictum est: Qui publice faterentur se esse usurarios, uel aliquo signo noto hoc indicant, ut scilicet qui capistrum uenale in summitate uirge fenerandam pecuniam circumferant. Sicque est exsufflatum decretum illud. Item: In hos intorqueri potest per contrarium sensum, quod dictum est Ade a Domino:  »In labore et sudore uesceris pane tuo .« Tali uero dicitur: In labore et sudore uultus alieni uesceris pane alieno. Et Isaias: »Regionem uestram coram uobis alieni deuorant .« Et Ieremie cap. XuII: »Clamat perdix, fouit, quod non peperit; fecit diuitias, et non in iudicio, in medio dierum suorum derelinquet eas, et in nouissimo suo erit insipiens.« Perdix auis est immunda, per quam sicut hereticus, ita fenerator accipi potest, qui congregat diuitias alienas. Et non in iudicio, quia iniuste, et si non iuste, tamen quocunque modo rem , sed in nouissimis suis reperietur insipiens. Hec est enim prima pena, que manet tales. uix 133 hereditas talium transit in tertium heredem, sicut plurima exempla  docuerunt. Et quia

Non habet euentus sordida preda bonos, 
et que male parta sunt, male dilabuntur.

Secunda pena eorum est, quod uix poterunt ablata restituere. Adeo enim hoc peccatum super omnia alia uitiosum est et tenax, uel si habent unde restituere possint, donatores malunt esse quam ablatorum restitutores.

Tertia pena erit eis in gehenna: quod aurum bulliens super ipsos entes cum Nerone effundetur abundanter, et ex omni parte.

Quarta pena , quod pater, qui male feneratus est pro filio, et filius, qui in rapinam eius eo mortuo introiit, sibi in dialogo improperabunt,  imprecabuntur, se inuicem lacerabunt, et uterque in alterum inuolabit. Crudele etiam est et periculosum a feneratore fenebrem pecuniam accipere, uel quamcunque aliam, dum eum talem esse cognouerimus exemplo beati Tobie, qui ait : »Filii sanctorum sumus, et non possumus ita coniungi, sicut gentes que ignorant Deum.« Et auctoritate B. Hieronymi dicentis: Cauendum est nobis maxime, ne ab illis accipiamus munera, quos nouimus uiuere de lacrymis pauperum, ne dicatur nobis: »Si uidebas furem, currebas cum eo .« Exemplo etiam B. Fursei  macula lepre, uel morphee percussi, eo quod a feneratore acceperat tunicam, quem tamen  talem esse ignorabat, sicut in legenda eius legitur.



CAPUT LI. Contra aduocatos.

Supradicto generi hominum, scilicet feneratorum, simile est aliud genus hominum in cupiditate, hoc est aduocatorum. Sicut enim multiplex talentum »mutuatur peccator, et non soluet ,,« sic aduocatus gratis talentum nature, talentum scientie et gratie a Deo accipit, et nullum gratis soluit, sed linguam uenalem facit, licet sit modicum membrum in udo situm, et de facili labile. Quod tamen officium suum uendere possit aduocatus testatur Augustinus, dicens : Non debet iudex ideo uendere iustum iudicium,  aut testis uerum testimonium, quia aduocatus uendit iustum patrocinium, et iurisperitus uerum consilium. Si iudex es, uide ut habeas unde uiuas. uendere enim iudicium, etiamsi indigeas, cum iudicium adiunctum sit officio iudicis et iustitie, Simoniacum est. Si patronus es, et salarium habes ab ecclesia, ecclesie stipendiis milites; uel si non eges, non licet tibi uendere patrocinium, quod gratis tunc est conferendum.

Si eges, »dignus est operarius mercede sua ,« moderata tamen, non superflua. Prosequor ergo uitium quod circa officium aduocationis exercetur, non ipsum officium, non artem quia:

134 Et mala sunt uicina bonis errore sub ipso,
   Pro uitio uirtus crimina sepe tulit. 
 Non res in uitium, sed malefacta cadunt. 

Hoc genus hominum non solum pro cupiditate sui, uerum etiam pro uilitate officii sui antiquitas redarguit. Sicut enim pugiles, cursores, precones et huiusmodi alii officiales uiles erant et abiecti, ita et aduocati; nec fiebat aliquis aduocatus, nisi in paupertatis sue remedium, ut officio cibum queritaret. Hodie autem hoc genus hominum maxime reprehendendum est, de cupiditate et negligentia sui. Omissis enim artibus liberalibus, celestibusque disciplinis, omnes codicem legunt, et forensia querunt ut foris et in exterioribus appareant, sicque gloriam et lucrum mendicent. Hos Apostolus de uilitate officii redarguens, in prima Epistola ad Corinthios  cap. uI, ait: »Secularia igitur iudicia si habueritis, contemptibiles,« et uiles, »qui sunt in ecclesia, illos constituite ad iudicandum;« prudentiores uero et subtilis uene ingenii, predicationi, lectioni, contemplationi et orationi uacent. Item ad hec peta:

Si fortuna uolet fiet [Excusa, fies] de rhetore consul.
Si uolet hec eadem, fiet  de consule rhetor. 
uilis, pauper et abiectus. Item: uidi morbum incurabilem, ad quem curandum non inueniebatur medicus, quia de salute egrotantis desperabatur; sed nunquam uidi causam adeo perditam uel iniustam, pro qua tuenda non inueniretur aduocatus.

 Item: In Tripartita historia legitur , quod Ioannes Chrysostomus uocatus fuit ab amicis suis ad officium aduocationis, forte propter lucrum, et quia ad officium idoneus fuit, id est natura, facundia, scientia, quod officium, ceu pestem et iniustum, uiteque contrarium, statim respuebat. Item Sidonius: Hi sunt qui timent etiam qui timentur; hi sunt, qui soliti sunt inferre calumnias, afferre minas, auferre substantias. Hi sunt, qui causas morantur admissi, impediunt pretermissi, fastidiunt admoniti, obliuiscuntur potati, dedignantur locupletati. Hi sunt qui emunt lites, uendunt intercessiones iudicanda dictant, dictata conuellunt, attrahunt litigaturos, pertrahunt audiendos, trahunt  addictos, retrahunt transigentes, retractant transactiones. Hi sunt qui inuident reuerentiam clericis, originem nobilibus, concessum prioribus, congressum equalibus, cinctis iura, discinctis priuilegia, scholas instituendis, honorarium instituentibus, honorem institutis. Hi sunt in exactionibus harpyie, in collationibus statue, in questionibus bestie; ad intelligendum sapei, ad iudicandum lignei, ad succendendum flammei, ad ignoscendum ferrei, ad fallendum uulpes, ad irascendum tigres, ad seuiendum tauri, ad consumendum minotauri. Quorum si nares afflauerit uspiam rubiginosi aura marsupii, quod si dolosi species refulgeat nummi, mox uidebis et oculos Argi, et Sphingum ungues, et Briarii manus, et periuria Laomedontis, et 135  Ulyssis argutias, et Sinonis fallacias, et fidem Polymnestoris, et pietatem Pygmalionis, et Achitophel consilia , et Absalonis oscula .



CAPUT LII. Legibus diuinis, in casibus suis, potius esse iudicandum quam humanis.

Parabolarum cap. XXIII: »ueritatem eme, et noli uendere sapientiam, et doctrinam, et intelligentiam;« sed »gratis date, quia gratis accepistis .« Ne dicatis sicut superba fides: Si iustificationem habeo ex fide, quomodo gratis?

Item: Sicut legitur in tragedia quadam Senece: uisum est cuidam quod uideret Neronem apud inferos  balneantem, ministrosque circa eum aurum feruens infundere, dicentemque, cum uideret chorum aduocatorum ad se uenientem: Huc, inquit, uenale genus hominum. O aduocati amici mei accedite, ut mecum in hoc uase balneetis: adhuc enim superest locus in eo, quem uobis reseruaui. Item: Ex eo quod turpe et ignominiosum est alicui exprobrari eius linguam esse uenalem, uel quodcunque membrum. Meretricum enim est uenalitati membra sua exponere, membra habere uenalia. Item: Ex uerbo sapientis tractantis causas, sed impediti uidere uerum propter turbam aduocatorum garrientium. Bene, inquit, principibus sic qui cerebellos amouerunt ab ecclesia, qui si eam a coterellis aduocatis mundassent, opus melius et utilius peregissent.  Item: Hi in nouissimis suis maxime inueniuntur insipientes, turpique morte decedentes. Quidam enim quia linguam uenalem habuerunt, muti et elingues mortem antecesserunt. Cuidam etiam morienti uisa est lingua celerius aura moueri, quasi diceret: Grauiter et de facili, sicut arundo uento agitatur, peccaui in lingua. Cuidam uisum est inferius labium moueri citius labio crocodili. Quidam etiam cum offerretur eucaristia in extremis, ait: Iudicetur prius utrum rectum sit quod accipiam. Cui astantes: Nos quidem et rectum et iustum iudicamus. Quibus ille: Non est, inquam, rectum iudicium. Non enim, cum non sitis mihi pares, habetis me iuste iudicare. Item: Aduocatus, uel  aduocat intuitu Dei, uel gratia amici, uel causa lucri, sed qui intuitu Dei hodie rarus inuenitur; ob quam causam, si aduocaret, licite et meritorie hoc posset facere. Unde Dominus: »Causa uidue intret ad te ,« iudicem; audienda uel terminanda: »Ad te,« aduocatum defendenda. Iob etiam fuit aduocatus pauperum in causis. Unde: »Fui pes claudo, oculus ceco. Pater eram pauperum, et causam, quam nesciebam, diligenter inuestigabam. Conterebam molas iniqui, et de dentibus illius auferebam predam .« Similis ei qui ait: »Eripiens inopem et egenum de manu fortiorum eius,« etc. 

136 Hodie cum pauce, uel nulle miserabiles persone ueniant in questionem litigii, sed diuites  questionem super prediis et inutilibus agitantes, cum etiam aduocare in causa intuitu Dei periculosum sit? quippe gloria et ambitio fori sepe excecant nos. Adeo timemus cadere à causa etiam iniusta, ne uideamur inscii, penitus desistendum esset a patrocinio causarum, cum honestioribus et utilioribus studiis uacare possimus, nisi causa uidue, uel alicuius miserabilis persone  intraret ad te iudicem, uel aduocatum. Gratia autem amici aduocare, periculosius est.

Licet enim gratiam amici tibi sic compares, unde forte ad tempus tibi concilias; ex parte autem aduersarii, cum multos sollicites, plurimum odii et perpetui colligis. Si dixeris Tueor causam amici, ut eum et aduersarium moneam ad pacem. Sed quid  erit, si causam eius iniustam cognoueris? Tunc monebo ad pacem. Per transactionem ergo mones eum, ut paciscatur de alieno, ut alienum recipiat, et ita ut rapiat, et cum aliena iactura dicetur; tuque si conductitius fueris, salarium et stipendium tuum accipies ex rapina, cum de sic extorto et acquisito aliquid sumpseris. Sed et uir quidam iustus et prudens, et comperiens causam amici sui, iniustam quam prius fouerat, reliquit, transferens se ad partem aduersarii tuendam, non tamen sicut proditor. Si autem causa lucri aduocas, si indiges, in exceptionem et remedium paupertatis tue licet tibi, dum tamen secundum proportionem iusti pretii recipias, ne plus media parte iusti pretii, ne pro modico labore, plurimum stipendii exigas. Si uero non indiges  et accipis, mortaliter peccas; quia iustitia est, que unicuique gratis tribuit quod suum est.

Si consilium huic debitum uendideris ei, presertim cum non occuperis honestiori uel utiliori studio, ergo ius suum, rem sibi debitam uendis. Sic igitur furtum uel rapinam committis, cum non gratis conferas, quod gratis tribuere debueras; sicut legitur Parabolarum cap. XXIII: »ueritatem eme, et noli uendere sapientiam, et doctrinam, et intelligentiam.« Ille autem non peccat, quia redimit quod suum est.



CAPUT LIII. Quod soliditatis nichil habet positiua iustitia.

Ad periculum huius officii accedit, quod aduocati  potius positiue iustitie hominum  innituntur quam diuine, cum Dauid, in persona cuiuslibet fidelis, per Spiritum sanctum dixerit: »Iuraui et statui custodire iudicia iustitie tue .« Et item: »A iudiciis tuis non declinaui .« Item Dominus Moysi Deuteron. cap. XuI: »Iudices et magistros constitues per 137 singulas tribus, ut iudicent populum iusto iudicio,« legis scilicet diuine, non Iustiniane. Item Dominus in Exodo cap. XX, et Leuitico cap. XuIII, dedit leges Moysi per quas sufficienter iudicaret inter proximum et proximum in casibus suis. Non ergo ab eis recedendum in casibus maxime spiritualibus earum, cum non sint de ceremonialibus, sed ad litteram obseruanda, sicut manifeste probatur ex  glossa super illum locum Numeri cap. XXuII: »Dalis eis possessionem inter cognatos patris sui, et ei in hereditatem succedant.« Origenes : Hec secundum historiam, palam est omnibus, quid uigoris habeant, qui sciunt leges istas, non solum apud filios Isrel custodiri, sed apud omnes homines, qui tamen legibus uiuunt. Unde apparet, quod libertas filiarum Salphaad, non solum eis hereditatem contulit, sed perpetua uiuendi iura seculo dedit. uides quanta sit historie utilitas. Quis igitur potest leges istas dissoluere, quibus uniuersus mundus utitur?

Item in Numeris cap. XuIII: »Ecce dedi tibi custodiam primitiarum mearum, omnia que sanctificantur a filiis Isrel tradidi tibi, et filiis tuis pro  officio sacerdotali, legitima sempiterna.« Horum, que ad litteram in his obseruanda sint, et que non, auctoritate Scripturarum proferemus. : Scriptum est enim: »Lex Domini immaculata,« irreprehensibilis, »conuertens animas, testimonium Domini fidele, sapientiam prestans paruulis ;« non est, »Preceptum Domini lucidum illuminans oculos: Timor castus Domini sanctus permanet in seculum seculi: Iustitie Domini recte letificantes corda: Iudicia Domini uera, iustificata in semetipsa.« Nisi essent hec singula diuersa, non proprias differentias Scriptura unicuique dedisset. Aliud ergo est lex, aliud preceptum, aliud testimonium, aliud iustificatio, aliud iudicium.  Unde alibi: »Hec« est lex, »et mandata, et iustificationes;« et precepta, et testimonia, »et iudicia, que precepit Dominus Moysi .« Omnia autem que sub legis titulo scribuntur, ut: Hec est lex pasche, lex circumcisionis, lex lepre, et deinceps, »umbra sunt futurorum ,« nec ad litteram seruanda. »Christus autem nos redemit de maledicto legis ,« non de maledicto mandati, uel testimonii, uel iudicii, uolens nos, non legi, sed umbratilibus iudiciis et mandatis eius esse subditos. Item Leuit. c. XXIII: »Postquam autem messueritis segetem, etc.« Glossa: Que pietate plena sunt ad litteram custodiri precipiuntur. Item cap. XuIII: »Custodite leges meas, etc.« Glossa: Non sufficit partem legis custodire. Necesse enim  habemus omnia precepta obseruare et iudicia; non solum autem Iudeis, sed omnibus gentibus hec obseruanda sunt, si Deo militare uolunt.

Quod autem nichil solidum habeat positiua iustitia, liquet ex eo, quod Dominus certas leges de matrimonio dederit et inuiolabiles, duodecim tantum personas excludens a matrimonio : quibus addimus in exceptionem quintum, sextum et septimum gradum . In eis tamen ad libitum nostrum coniungentes quosdam et coniunctos separantes; sed in sexto gradu legitime sunt coniuncti, ergo non sunt separandi nisi causa fornicationis. Si uero matrimonium non est inter eos, et 138 scienter toleramus aliquos sic coniungi, auctores sumus fornicationis eorum, cum  eos possumus separare. Item : His addimus secundum et tertium genus affinitatis, quibus plures laquei et doli dantur pluribus ad coniungendum, uel separandum captiose, quos uoluerint. Item : Ad hoc ualet illud decretum captiosum, hoc scilicet: Quod aliquis ducat filiam compatris sui, nec laudo, nec uitupero, nec prohibeo, nec precipio, sed si eam duxerit coniunctos non separabo. Item: Quia periculosum est generalitati, et diffinitionibus iudiciorum astringi. Frequens enim est aliquid extra regulam et generalitatem inueniri. Item: Patet decreta esse mobilia ex eo quod in corde domini pape sint, ut scilicet ea interpretetur ad libitum suum. Quod si secundum ea iudicauerit, iuste iudicabit; si contra ea, similiter  iuste iudicasse dicetur. In eius enim potestate est condendi, interpretandi, et abrogandi canones. Item: Asseritur Alexandrum  papam dixisse se  paratum esse iudicare pro negatiua, quoties iudicatum est ab eo pro affirmatiua. Ergo positiua iustitia tota pendet de uoluntate iudicis, dum tamen pie et rationabiliter iudicauerit. Ob quam causam, quia adeo mobilis est positiua iustitia, et in singulis casibus alia et alia ratio reformat pactum, quod in ea plene instrui non poteris. Ex indignatione magister Iuo Carnotensis librum decretorum ad pedes suos proiecit, quasi uilem et inutilem. Item Agellius: Leges urbium sunt tele aranearum, que fortiora  animalia transmittunt, minus fortia et debiliora retinent.

Dat ueniam coruis, uexat censura columbas. 
Item ex uerbo sapientis: Positiua iustitia maxime mobilis est, ideo quod ex quibusdam probabilitatibus et similitudinibus remotis in ea allegatur. Sed prudens iudex nunquam nisi in expresso canone, uel lege, uel manifesta ratione iudicat. Sed nec expressus canon, uel lex coram summo iudice seculari uel ecclesiastico aliquid habet uigoris, quia ex eorum pendet institutione et uoluntate. Ergo secundum Isaiam  recurrendum est ad testimonium et legem diuinam, ut ex ea alleges: et ex exemplis sanctorum, uel ex equitate manifesta, uel uiua ratione,  quibus nullius unquam auctoritas potest refragari. Item : Ex solemnitatibus ordinis iudiciarii  que mutantur et uariantur prout uiderit iudex expedire, quas etiam iam ex media parte Bononienses refectas abiecerunt, statuentes, ut quelibet ciuilis causa a consulibus, iuramento ad hoc astrictis, infra spatium uiginti dierum terminetur. Item : Canoni derogatur canone contrario, tacito consensu Romane Ecclesie, et usu utentium in contrarium. Qui si sufficit ad abrogandum canonem quemcunque (ut canon est Thelesphori de inchoando ieiunio a septuagesima; canon est Lateranensis concilii , de non promittendo alicui ecclesiastico beneficio non uacante; canon est etiam utilissimus, de non conferendis pluribus dignitatibus, uel Ecclesiis 139 alicui intitulatis; canon est etiam de domo episcopi , ergo canones et iura humana nil habent uigoris, nichil firmitatis, sed abroganda et delenda pro uoluntate utentium in contrarium. Quod  si non sufficit , ergo usus utentium in contrarium, et sine dispensatione, quoscunque utentes contra quemcunque canonem, in quo non est dispensatum, nec contrario capitulo ei derogatum, transgressores constituit et inobedientes.



CAPUT LIu. Contra ambitiosos.

Succisis dictis speciebus cupiditatis, nunc maximo et precipuo eius ramo succidendo, hoc est ambitioni, securim apponamus. De qua suggillanda Ecclesiasticus cap. uII ait: »Noli querere ab homine ducatum, neque a rege cathedram honoris, et penes  regem noli uelle uideri sapiens. Noli querere fieri iudex, nisi ualeas uirtute tibi data et sapientia, irrumpere iniquitates populi; ne forte extimescas faciem potentis, et ponas scandalum in agilitate tua« et officio. »Non pecces in multitudine ciuitatis, nec te immittas in populum; nec alliges« et colligas »tibi duplicia peccata, ita quod nec in uno eris immunis. Primum quod in populo non inuenitur aliquod peccatum unum a quo sis immunis, sed pertabis iniquitates omnium, qui cum deberes esse hircus emissarius ad ferenda singulorum peccata extra ciuitatem, singulorum singula fers in ciuitatem, aliquo  omisso, quia pro singulis iniquitatibus subditorum punieris . Unde Apostolus  I Timoth. u: »Nemini cito manum imponas, neque communicaueris peccatis alienis.« Glossa: Omnibus, quecunque faciet postea ordinatus a te citra diligentem, discretam et diutinam examinationem. Suggillatur etiam uitium ambitionis in capite libri: »Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit :« nec appetiit siue secularem, siue ecclesiasticam dignitatem et temporalem, uel doctrinam in cathedra, que sicut pestilentia et morbus serpens omnes et totum gregem inuasit, per quam, et se et alios irrident, et fallunt. Unde Hebraica ueritas habet: »Beatus qui non sedit in cathedra derisorum,« quibus erit ue. Quoniam enim et se et alios derident, 140 »non  per ostium « intrantes in sanctuarium Dei, »sed aliunde,« deridebuntur. »ue qui depredaris, quoniam depredaberis .« Item episcopus Cenomanensis:

Plurima cum soleant hominum corrumpere mores,
   Fortius euertunt femina, census, honos. 
Luxuria scilicet, seu carnalis delectatio, amor pecunie, »uel auri sacra fames ,« et ambitio honoris. Sed hec quanto superet ceteras pestes, ampliusque ueneno malitie sue noceat, idem episcopus scribit:

Infelix, quem res, nec femina uincere possunt,
Subiugat ambitio. 
Item I Ioannis II: »Omne quod est in mundo, uel  est eoncupiscentia carnis, uel concupiscentia oculorum, uel superbia uite,« cuius filia est »concupiscentia oculorum,« id est ambitio, quam cum matre redarguens Propheta, ait: »Non sic impii non sic, sed tanquam puluis quem proiicit uentus a facie terre .« Item philosophus Seneca : Hoc maximum malum uel uitium habet ambitio, quod non respicit uel Deum, uel se, uel alios, sed per fas et nefas, et »per mille pericula mortis ,« tum anime, tum corporis aspirat et laborat, ut acquiratur dignitas que appetitur. Item I Corinth. cap. III: »Charitas non est ambitiosa,« id est non uult alii preponi: »Non querit que sua sunt,« Glossa: sed que alterius. Et ita aliquando uult preponi, non propter se et delectationem  temporalem, sed propter communem omnium utilitatem. Item : Augustinus fugiebat ab omni ciuitate que non habebat episcopum, ne in episcopum caperetur. Item idem: In nullo, inquit, sentio Deum ita iratum mihi, quam quum indignus essem poni ad remum, positus sum ad amplustre regiminis Ecclesie, scilicet apicem. Item peta Ouidius, III Tristium :

Crede mihi, bene qui latuit bene uixit, et infra
   Fortunam debet quisque manere suam.
uiue tibi, quantunque potest prelustria uita.
Quia quanto gradus altior, tanto casus grauior est.

Est ubi contemptus nimius iuuat. 
Item: Mortuo Sixto papa, diu uacauit papatus, nec inuentus est qui onus illud subiret, quando non habuit  diuitias et pompam secularem adiunctam. His autem adiunctis tempore Siluestri, illico ambitio nascebatur, lateque peruagabatur amor dominandi, cum is »qui preest, et in sollicitudine ,« potius subsit, potius sit seruus quam dominus. Unde Dominus Luc. XXII: »Facta est autem contentio inter eos, quis eorum uideretur esse maior. Dixit autem eis: »Reges gentium dominantur eorum, uos autem non sic. Sed qui maior est in uobis, fiat sicut minor, et qui precessor« dignitatis gradu, »sicut minister.« Nam »quis maior est« secundum iudicium seculi scilicet, »qui recumbit, an qui ministrat? Nonne qui recumbit? Ego autem in medio uestrum sum sicut qui ministrat.« Qui ergo preest potius subesse debet, nisi quoad quamdam dignitatem,  obedientiam scilicet et reuerentiam 141 ei exhibendam. Item Gregorius in Pastorali : Pollens uirtutibus, inuitus et coactus accedat ad regimen animarum, non pollens uirtutibus non accedat. Sed an pollens modo, qui scilicet modo potest pollere si penituerit, sed, infirmitas et fragilitas modica obsistit, in omnibus aliis pollens scientiam et famam et huiusmodi habet; an qui pollebat prius, sed quid pollere potest, sed modica fragilitas resistit, ita quod non cum serenitate conscientie accederet. Quid faciet? Nunquid honorem contra conscientiam inuitus, et coactus accipiet, uel oblatum ex toto spernet pro conscientia mala tolerabitque se sententia anathematis percuti, eo quod  curam proximorum neglexerit? Item Gregorius: Considerare et perpendere debet quisque quantitatem uirium suarum, et pro uiribus suis suscipere curam animarum, ne, dum gloriatur, in loco glorie sit aliis causa ruine. Unde nec uelit esse iudex aliorum, qui mordetur conscientia facinorum suorum. Idem confirmat peta dicens:

Sumite materiam uestris qui scribitis equam
uiribus, et uersate diu quid ferre recusent,
Quid ualeant humeri. 
Que autem considerare debet aspirans ad dignitatem ecclesiasticam, Augustinus super illum locum Apostoli describit: »Hec commenda fidelibus hominibus qui idonei sunt hec docere ,« uita, scientia, facundia. Item peta:

 Nec quemquam iam ferre potest Cesarue priorem
Pompeiusque parem.
   . . . . Iurisque secundi
Ambitus impatiens. 

Ambitione destructa est respublica, interfectus senatus. Hec maxime cauenda est in ecclesiasticis, et ne prerupte ad honorem ecclesiasticum ascendatur. Unde Dominus apostolis: »Accipite Spiritum sanctum, quorum remiseritis peccata, remissa sunt; et quorum detinueritis, detenta sunt .« Quasi diceret: Quomodo sacramenta Spiritus sancti aliis ministrabitis, nisi ipsum prius receperitis? uel: Quomodo dona eius aliis conferetis  nisi ea habueritis? Item: Multi promoti, in extremis cum lacrymis penituerunt de susceptis honoribus, quia, cum maximo periculo acquiruntur, cum maiori possidentur et reguntur, dicentes se malle uixisse omnibus diebus uite sue simpliciter sine apice dignitatis. Item: Galfridus Peronensis prior Clareuallensis, electus in Tornacensem episcopum, cum a papa Eugenio, et abbate suo sancto Bernardo cogeretur onus episcopatus subire, prostratus in modum crucis ad pedes abbatis, et clericorum eum eligentium, ait: Monachus fugitiuus, si me eiicitis, esse potero, episcopus uero nunquam ero. Cui laboranti in extremis assidens quidam monachus, eius amicissimus, factus custos egrotanti, ait: Chare mi frater, quia nunc corpore separabimur,  oro te ut in pace et salua uoluntate Dei, si esse poterit, statum tuum post mortem mihi reueles. Cui oranti post mortem 142 eius in oraculo secreto coram altari, apparuit ei in uisione anima Galfridi dicens: Ecce, inquit, adsum Galfridus frater tuus. Cui ille: Mi chare, quomodo est tibi? Qui ait: Bene. Sed reuelatum est mihi a sancta Trinitate, quod si promotus fuissem in episcopum, procul dubio fuissem de numero reproborum.



CAPUT Lu. Contra promotionem indignorum.

Malum ambitionis sequitur stultorum, imperitorum, inutilium, et ut uno uerbo dicam, indignorum promotio. Contra quam scribens Hieronymus ait:  Non precedit armentum degener taurus, sed qui magnitudine et toris alios superat. Elephantorum gregem elephas ducit excellentissimus. Adeo autem humana natura desipuit, quod uertens tergum suum ad solem iustitie, »declinans iudicium, statuens declinare oculos suos in terram ,« non obseruat pro salute eterna animarum in eligendo ducem et rectorem earum, quod fit in brutis pro salute corporali natura duce. Item Salomon: »Sicut qui mittit lapidem in aceruum Mercurii, sic qui dat honorem insipienti .« Item: Debet Ecclesia esse »sicut castrorum acies ordinata ;« ut fortissimi scilicet eius, et discretiores ponantur in fronte, et in extremitate cunei, imbelles  in medio. Alioquin nec terribilis erit, nec ordinata, sed porte inferi preualebunt aduersus eam . Item Leuitici cap. XXI: »Homo de semine Aaron, qui habuit maculam, non offerat panes, uel hostias Deo suo, nec accedat ad ministerium eius; si cecus fuerit, uel claudus, si paruo uel grandi uel torto naso, si fracto pede, uel manu, si gibbus, uel lippus,« etc. Si ergo in leuita ordinando ad ministerium in lege sine dispensatione prohibebatur et cauebatur macula corporalis, quanto magis et macula spiritualis prohibita est a Domino in ministerio euangelico? Item: Hieronymus  introducens uersus Horatii in derisionem promotorum indignorum ait:

 Ludere qui nescit campestribus abstinet armis. 
   . . . . Abrotonum egro
Non audet, nisi qui didicit, dare. Quod medicorum est,
Promittunt medici, tractant fabrilia fabri.
Scribimus indocti, doctique pemata passim. 

Sic et modo currimus docti, indoctique ad regimen animarum, dicentes:

Occupet extremum scabies; mihi turpe relinqui est,
Et, quod non didici, sane nescire fateri. 

Item Hieronymus ad Pammachium monachum. Hodie clarus honor uilescit in turba, et apud bonos uiros fit indigna dignitas, quam multi mali possident.

 143 Huius autem indigne promotionis indignorum quatuor sunt cause: amor carnis, stemma generis, fauor adulationis aures principum demulcentis, auaritia, que est causa predictarum causarum, quia »radix omnium malorum .« Pone enim amoueri ab Ecclesia regalia regum, et principum beneficia magna illi collata, non inuenietur qui accedat ad eius labores et opera. Quare? quia omnes qui in dignitate ecclesiastica sunt, honorem non onus, delicias non opus, lac et lanam, non curam animarum querunt. Item idem Hieronymus: Ioseph nonnisi probata sapientia eius, factus est dominus Aegypti . Ps. CIu: »Eloquium Domini inflammauit eum,« et ideo »misit rex,«  Pharao, »et soluit, princeps populorum et dimisit eum. Constituit eum dominum domus sue, et principem omnis possessionis sue.« Et ad quid? Non ad necessitates regias preparandas, non ad mouendum arma, non ad uiuendum et equitandum in pompatico apparatu uel habitu, non ad otiandum, et deliciandum, sed »ut erudiret principes eius sicut semetipsum, et senes eius prudentiam doceret,« nedum iuuenes. Quantam ergo maturitatem et prudentiam oportet esse in rectore? Si ergo Ioseph, non nisi probata sapientia eius preficitur regimini Aegypti temporali, quanto magis non nisi probate sapientie et uite, dominio et spirituali regimini Ecclesie? Item: Non nisi post trinam confessionem dilectionis  Domini, Petro commissus est principatus apostolatus. Quasi diceret ei Dominus, et in ipso aliis preficiendis Ecclesie regimini: »Quia diligis me plus his.« Diligis me scilicet plus quam tuos, diligis etiam me plus quam tua: diligis etiam me plus quam te: »Pasce oues meas, pasce agnos meos, pasce hedos meos :« ideo »Dabo tibi claues regni celorum ,« id est, constituam te principem populi. Item: Philisthei Dagon  posuerunt iuxta arcam Domini : promouentes autem indignos, et e contrario similes, imo peiores Philistheis, ponunt arcam Domini iuxta Dagon, Ecclesiam committentes idolo surdo, et muto, et debili, cum committenda esset arca his, qui eam portare essent idonei, regere  et reuelare eam per sacramentorum Ecclesie dignam administrationem. Unde caueant sibi ne mures extales eorum corrodant similique pena Philistheorum percutiantur promouentes indignos, sicque promoti timeant ne corruant sicut Dagon capite truncato, et abscissis summitatibus manuum et pedum ipsorum, ut omnino sint inutiles. Item: Timendum est hodie ne accidat, quod tempore iudicum accidit. Si enim tunc procurauerunt Philisthei ne esset faber ferrarius in Isrel, qui fabricare sciret lanceam uel gladium usque ad aculeum bouis , qui etiam nunc deest, quia non est qui excitet uel stimulet proximum, sed et [f. sibilus stimulus]  deest hodie bobus Ecclesie, et que, si aliqui habuerint, timent  eis uti, facti »muti canes non audentes latrare « uel mutire coram principibus, ne sarcinas inutiles amittant.

Sed obiicies: Sunt equidem in Ecclesia multi ferrarii, scilicet persone priuate, 144 ut pote scholares, et magistri scholarum. Sed quorsum hec obiicio? Tales modo tanquam uiles et inutiles non eliguntur in fabros Ecclesie, et ideo uel modicum, uel nullum habent locum in ea, ut ei prodesse possint. Item Ecclesiastes : »Est malum quod uidi sub sole, quasi per errorem egrediens a facie principis: positum stultum in dignitate sublimi, et sapientes sedere deorsum.« Item: Quomodo dici potest de prelatis Ecclesie: »Ubi est uidens? ubi est domus Domini uidentis?«  Timendum est  ne peccatis nostris exigentibus priuemur uidentibus, sicut Iudei prophetis. Item: Si Baltassar  punitus est in destructione ciuitatis sue, et amissione regni : quanto magis punientur qui uiuis uasis Domini abutuntur, committentes animas sanctas regendas, ecclesiasticaque sacramenta administranda indignis? Item Matthei, cap. XXIu: »Cum uideritis abominationem desolationis«  »stantem in  loco sancto« ,« tunc: »ue pregnantibus et nutrientibus. Erit enim tunc tribulatio magna, qualis non fuit ab initio mundi ,« procedens ex ambitione dignitatum et honorum que inchoata est tempore legis; quando Iudei a principibus Romanis ambierunt summum sacerdotium. Sed nec in illa fece temporum, tempore scilicet peruerse medietatis, »sederunt« passim, non quilibet »super cathedram Moysi,« sed tantum »Scribe,« doctores legis »et Pharisei,« diuisi ab aliis, signum religionis saltem exterius habentes, maturi etate. Unde Dominus: »Super cathedram Moysi sederunt Scribe et Pharisei: Omnia que dicunt facite, que  autem faciunt, facere nolite .« Nunc autem in cathedra Moysi sedent iuuenes et fatui, ut que dicunt faciatis, nec que faciunt uelitis facere.

Si peritus, licet ambitiosus, uel alias malus, promouetur, spes tamen de ipso habetur, quia, »quis scit si conuertatur ?« et peniteat, fiatque bonus hodie, qui heri malus, sed de fatuo et inscio promoto, nulla spes est. Raro enim Dominus de insipiente et inscio suscitat et facit sapientem, sicut de peccatore penitentem. Item Leuit., cap. Iu: »Si peccauerit« Synagoga »per ignorantiam,« uel populus, uel princeps, uel priuata persona,« hec et hec faciet, »et rogante pro eis sacerdote propitius erit ei Dominus.« Hinc, inquit Augustinus, patet differentia inter peccatum sacerdotis et peccatum populi,  quia scilicet sacerdos non dicitur peccare per ignorantiam. Non enim licet ei ignorare mandata Domini, quia non legitur quis orare pro sacerdote, quia, sicut ait Salomon: »Si percussus fuerit incantator a serpente; quis medebitur ei?«  Item Dominus pro Petro et successoribus eius, inquit: »Duc in altum rete ,« id est in profundum disputationis sacre Scripture intellectum et inquisitionem, si 145 dubii casus emerserint, ut sic uideas quid agendum sit, quid non. Item: Idem apostolis: »Colligite fragmenta ne pereant ,« id est minutias fragmentorum, id est subtilium sententiarum et secreta mysteria, que rudes capere nequeunt, et etiam que subterfugiunt manus prandentium,  hoc est intellectum et inquisitionem disputantium, inuestigate et memoriter tenete, sicut cophini et perfecti pleni edulio uerbi Dei, ut pro tempore et loco ea pauperibus, etiam insciis, erogetis. Item: Dominus distinguens ministros Ecclesie in »apostolos, euangelistas, etc., pastores et doctores « coniungit. Ob hoc etiam Apostolus describens »pastorem« Ecclesie, in fine descriptionis eius  ponit »doctorem,« qui sciat scilicet contradicenti sane fidei resistere, et paratus sit »omni poscenti reddere rationem, de fide et spe ,« et bonis moribus Ecclesie.

Item: Hieronymus de Heluidio , qui unicum et horrendum  monstrum in Gallia, solus in uniuerso mundo sacerdos laicus fuit, qui tamen quoad ordinationem dictionum congrue, quoad intellectum uero impie scripsit quedam de beata uirgine Maria: Item: Si ex precepto Domini, hospes unius noctis cum tanta diligentia est eligendus, ne fama predicationis maculetur infamia hospitis, quanto diligentius eligendus est sacerdos, non hospes, sed rector Ecclesie futurus, per plura tempora? Qui cum tanta maturitate et sollicitudine est ordinandus, cum quanta est deponendus?



CAPUT LuI. De officio prelatorum.

Ad indignam autem promotionem indignorum, imo uerius intrusionem repellendam et confutandam,  intueri libet officium prelatorum . Quod attentare cum timeant uiriles et perfecti, desinant ad id exsequendum intrudi, uel etiam canonice eligi, indigni presumptuosi. De hoc ait Moyses, Numer. cap. XXuII: »Prouideat Dominus Deus spirituum omnis carnis, uirum qui sit super multitudinem hanc, et possit exire, et intrare ante eos.« Exire, ut pastor, pro ipsis contra hostes uisibiles et inuisibiles; intrare, tabernaculum et ecclesiam, ut pro eis oret. »Et ducere illos,« ad bellum »contra spiritales nequitias ,« uerbo et exemplo, sicut dux eorum; »et introducere eos,« tandem in Ierusalem supernam: »ne sit populus Domini, sicut oues sine pastore.« Item, ibidem:  »Tolle Iosue filium Nun, uirum in quo est Spiritus Dei, et pone manum tuam super eum, qui det precepta uite filiis Isrel; quo consulente Dominum, ad uerbum eius egredietur ad bellum, et ingredietur tabernaculum, ipse primo, et omnes filii eius cum eo, et cetera multitudo.« Item Genesis cap. XLuI: »Dixit Ioseph fratribus suis: Cum uocauerit uos Pharao et dixerit: 146 Quod est opus uestrum? respondebitis: uiri pastores sumus ab infantia. Ad peregrinandum in terram tuam uenimus .« Ecce quia ubique uirilitas precedit gradum prelationis. Maxima enim pars religionis animo constat; animositas enim ualde necessaria est prelato, qui si timet, actum est  de eo. Horatius:

Si fractus illabatur orbis,
Impauidum ferient ruine. 
Item: Ieremias, licet sanctificatus ex utero, et Domino etiam iubente, officium et onus pastorale ueritus est subire , dicens: »A, a, a, Domine Deus; ecce nescio loqui, quia puer ego sum ,« et elementarius uita. Cuius autem uita despicitur, restat ut predicatio contemnatur. Elementarius etiam scientia; oportet autem prelatum esse doctorem. Elementarius etiam facundia, ineloquens autem quantum prodest exemplo, tantum nocet silentio. Nam latratu canis, baculoque pastoris luporum  rabies arcenda est: »Et dixit Dominus ad me: Noli dicere quia puer ego sum, quoniam ad omnia que mittam te ibis, et uniuersa quecunque mandauero tibi loqueris. Ne timeas a facie eorum, quia ego tecum sum. Ecce dedi uerba mea in ore tuo, ecce constitui te super gentes et regna, ut euellas,« arguendo uitia, »et destruas,« auctoritatibus improbando; »et disperdas,« iis, et mundo abrenuntiari faciendo, »et edifices,« predicando, consolando, fouendo, »et plantes ,« confessiones audiendo, satisfactionem iniungendo.

Item psal. CII: »Benedicite Domino, omnes angeli eius,« ministri et prelati Ecclesie »potentes uirtute, facientes,« non tantum predicantes, »uerbum illius.« Ad quid? »ad audiendam uocem sermonum  eius.« Hoc est, ut uita bona uestra, precepta illius audibilia faciatis. De facili enim auditur predicator, qui facit et uiuit ita ut predicat; qui aliter uiuit et aliter predicat facit ut uerbum Dei non audiatur, uel ei credatur. Ierem. c. I: »Tu ergo accinge lumbos tuos, et surge, et loquere ad eos omnia que precipio tibi. Ne formides a facie eorum, nec enim timere te faciam uultum eorum,« sed sicut Ezechieli cap. III: »Dedi tibi frontem« eneam, »duriorem frontibus eorum, ut adamantem et silicem:« faciemque »dedi tibi ualentiorem faciebus eorum.« Et Ieremias : »Ego quippe dedi te hodie in ciuitatem munitam, et in columnam ferream, et in murum ereum super omnem terram Iuda.« Notabiliter notandum quod Iob, Elias, Ieremias, Ioannes,  nonnisi accinctis lumbis, quidam tunicis pelliceis, quidam corrigiis, quidam asperitate uite et maceratione carnis missi sunt ad predicandum. Hoc idem preceptum dedit Dominus apostolis, dicens: »Sint lumbi uestri precincti,« et post, »lucerne ardentes .« Ituro enim ab bellum, primo est infrenandum iumentum corporis, crucifixione illius »cum uitiis et concupiscentiis ,« abstinentia et continentia, ne homo ruat in precipitium, et ut composito gradu uehat tantum insessorem, id est Spiritum sanctum. Ad quod rigida et austera uita decet predicatorem, non mollis et eneruis. Prelatus autem ciuitas est munita uirtutibus, columna 147 sustentans Ecclesiam; murus, eam tuendo, ad quem, sicut ad ciuitatem refugii,  confugiendum subditis, quia: »Gloriosa dicta sunt de te, ciuitas Dei .« Hec est ciuitas, scilicet prelatus, que non expugnatur.

Item: Accedens ad officium pastorale attendat, quod inter iudices nullus iudicare uoluit populum, nisi prius suscitato spiritu eius a Domino ad hoc exsequendum. Unde suscitauit Dominus spiritum Othonielis , spiritum etiam Debore prophetisse, antequam iudicaret populum . Spiritum etiam Gedeonis, qui nisi dato sibi signo uelleris compluti et aree aride, deinde econtrario, aree complute et uelleris siccati uoluit iudicare populum . Nec tu ad hoc officium accedas, nisi prius datis tibi, non dico signis miraculorum, sed signis uirtutum et bonorum operum. Item, Exodi  III, ait Dominus Moysi: »ueni, mittam te ad Pharaonem, ut educas populum meum de Aegypto.« Cui Moyses: »Qui ego sum,« scilicet insufficiens, et nichil, »ut uadam ad Pharaonem, et educam filios Isrel de Aegypto?« Cui Dominus: »Signum habebis quod misero te,« scilicet mutationem uirge in colubrum, et uice uersa colubri in uirgam: signum etiam manus in sinum et facte leprose, extracte et mundate: signum etiam mutationis aque in sanguinem. Cui Moyses: »Obsecro, Domine, non sum eloquens ab heri et nudiustertius, et ex quo locutus es ad seruum tuum impeditioris et tardioris lingue sum.« Obsecro, inquit, »Domine, mitte quem missurus es ,« scilicet digniorem et eloquentiorem  me, Aaron. Augustinus : Secundum Hebreos gracilem et tenuem uocem habuit Moyses, et necesse erat, clamosa uoce uti, quia propter regium fastum prope accedere non permittebatur; et est summa, quia nec tardus lingua erat, nec se ineloquentem profitebatur, cui Dominus »dedit uerba sua in os eius.« Erat autem, quantum ad Aegyptios, sonore uocis et eloquentie incomparabilis, sed se reputabat ad hoc officium insufficientem. Qui autem credit se esse sufficientem, insufficiens est; et qui putat et credit se esse insufficientem, sufficiens est, et benepatiens, et humilis, ut annuntiet: »Quod enim sapientius et fortius est hominibus,« stultum est Deo; »et quod stultum est Deo, sapientius et fortius quolibet homine .« Item: II Tim. II: »Sollicite autem cura teipsum  probabilem exhibere Deo operarium,« id est merito uite te talem apud Deum exhibeas, ut tibi populus obediat. »Inconfusibilem,« ut dictis opera consonent; nec erubescas, uel timeas euangelizare. Idem in prima ad eumdem: »Attende tibi« primo, »et doctrine« post. Quo nomine officium totum prelati intellige. Et in Act. apost. cap. XX: »Attendite uobis et uniuerso gregi, in quo posuit uos Spiritus sanctus episcopos, regere Ecclesiam Dei. Recte tractantes ueritatis uerbum,« recte docentes proximum, uerbo, et exemplo scilicet, et pro competentia singulorum, ut ita baculus pastoralis conuertatur in se, »et os turturis retorqueatur usque ad ascellas .« Unde Dominus in Euangelio  : »Quis putas est fidelis seruus et prudens, quem constituit Dominus super familiam suam,« et nichil priuati amoris, scilicet timoris, uel lucri »super familiam suam, ut illis in tempore« 148  »tritici det mensuram,« secundum capacitatem auditorum uel singulorum. »Beatus ille seruus,« etc

Augustinus : Quid sibi uult quod Apostolus in salutatione prelati tria ponit, scilicet »Misericordiam,« id est peccatorum remissionem, »et pacem,« id est tranquillitatem mentis, et quasi quamdam prelibationem pacis eterne; »et gratiam.« In salutatione autem  personarum priuatarum, duo prima tantum; ideo,  inquam, quia preter illa, gratia ad robur et fortitudinem prelato est necessaria. Cui sicut Iosue successori Moysis ter dicitur: »Confortare et esto robustus .« Item: Cum Ecclesia traditur indigno, potest Heli cum filiis Isrel conqueri et dicere: »Heu! translata est gloria Domini de Isrel, quia capta est arca Domini. Philisthiim enim asportauerunt eam a lapide adiutorii in Azotum ,« id est ignis patris mei, in ignem concupiscentie, »et intulerunt eam in templum Dagon« , piscis tristitie, in Ecclesia negotia et lucra secularia queritantes. Tunc Iacob defleat Ioseph uenditum et uinctum in carcerem Putiphari eunucho, , cum Ecclesia et sacramenta ecclesiastica eunuchis  mollibus, sterilibus et indoctis dispensanda committuntur. Hoc idem deflet Ieremias in Threnis, dicens : »Egressus est a filia Sion omnis decor eius. Facti sunt omnes principes uelut arietes non inuenientes pascua, et abierunt absque fortitudine,« pastoris scilicet, »ante faciem subsequentis,« diaboli fugantis eos. Unde, quia »facti sunt hostes eius in capite, paruuli eius ducti sunt in captiuitatem ante faciem tribulantis.« Percusso pastore, dispergensur oues gregis . Item idem: »Manum suam misit hostis ad omnia desiderabilia eius, quia uidit gentes,« id est gentiliter uiuentes, »ingressas sanctuarium suum,« id est promotos in Ecclesia, »de quibus preceperat Deus ne intrarent in Ecclesiam tuam.« In qua, »quoniam erectus est  inimicus, deposita est uehementer, non habens consolationem uel consolatorem ,« adeo ut iam cum Propheta pro indignorum promotione dicat lugendo: »Deus, uenerunt gentes in hereditatem tuam, polluerunt templum sanctum tuum, posuerunt Ierusalem,« sanctam Ecclesiam, »in pomorum custodiam .« Imo, ut minor sit cura hodie de adhibendis custodibus animarum regendarum, quam de adhibendis custodibus pomorum uilium  non eorum de quibus in Canticis : »Omnia poma noua et uetera reseruaui tibi, dilecte mi,« ut minor sit sollicitudo de clauibus Petri, quam de clauibus cellarii. Item ad Rom. I: »Desidero uidere uos, ut aliquid uobis impertiar  gratie spiritualis.« Prelati enim potius interest dare subditis quam accipere ab eis, in quibus tamen, si bene militauerit, pro se auream, pro illis custoditis aureolam accipiet. De qua gratia subdit: »ueniam ad uos,« scilicet ad confirmandos uos in fide, id est simul consolari in uobis per eam que inuicem est fidem uestram atque meam. Item in eadem, c. I: »Proposui uenire ad uos, ut aliquem fructum habeam in uobis, sicut et in ceteris gentibus,« potius dando uobis quam accipiendo. Quod confirmans Dominus in Euangelio, ait: »Non uos me elegistis, sed ego elegi uos, ut eatis, et fructum afferatis, et fructus uester maneat .« Quasi 149 diceret: Fructum querite uobis, in subditis, eternum  et permanentem, non temporalem, qui non permanet. Item in eadem: »Grecis ac barbaris debitor sum sapientibus et insipientibus; ita, quod in me promptum est et uobis, qui Rome estis, euangelizare.« Apostolus promptus fuit euangelizare, antequam ad hoc officium accederet. Non accessit ad hoc ut postea promptus fieret ad illud, sicut ii qui applicandi sunt doctrine, cum deberent docere.

Item Iu Reg. XI: »Pepigit igitur Ioiada pontifex fedus inter Dominum et regem, inter Deum et populum; inter regem et populum, ut esset populus Domini,« obediens Deo et regi. Prelatus enim mediator est inter Deum et predictos, qui pacisci habet, et componere pacem inter Dominum et subditos. Sed quis sit mediator eius, si conuersus  fuerit in lupum et mercenarium, non legitur, sed sine custode, sub pretextu officii friuolis quibusdam rationibus se tuens, deseuit in subditos, qui tamen successit in locum et ministerium Elie. Cui cum igneo curru insistente quatuor rotis raperetur in celum, ait Eliseus: »Pater mi, pater mi, currus Isrel et auriga eius . Geminatio dictionis notat paternum affectum, et officium paternum exhibendum filiis. Debet enim prelatus inniti et subuehi quatuor rotis, id est, quatuor cardinalibus uirtutibus. Oportet enim prelatum esse iustum, fortem, temperatum, prudentem, qui est currus Dei et Ecclesie, non Pharaonis.

Habet enim eam regere, portare et sustentare exemplo sancte conuersationis, uerbo predicationis,  beneficio temporalis consolationis, suffragio obsequii et deuote orationis; qui, ut auriga Ecclesie, sibilum, et cantum, et alia lenimenta habere debet, quibus demulceat et consoletur eam. Unicum etiam aculeum in manu, ut boues  cum recalcitrant, stimulet et flagellet; ut composito gradu uehat sessorem suum, id est spiritum suum, quod et in baculo pontificali notatur. Nunc autem bubulci nostri plures habent stimulos et causas pungendi, et nullum lenimen. Unde quidam:

Pastor, oues cura, sicut docet ista figura,
Attrahe per primum, medio rege, punge per imum.
Attrahe, sustenta, stimula, uaga, morbida, lenta.
Item Ezechiel cap. III: »Fili hominis, speculatorem dedi te domui Isrel,« etc.; et cap. XIII: »Fili  hominis, uaticinare ad prophetas,« etc.; et cap. XXII: »Fili hominis, uersa est mihi domus Isrel in scoriam,« etc.; et cap. XLIu: »Et populum meum docebunt, quid sit inter sanctum et pollutum; et inter mundum et immundum ostendent eis;« et ibid.: »Fili hominis, pone cor tuum, et uide oculis tuis, et auribus tuis audi omnia, que ego loquor ad te,« etc.



150 CAPUT LuII. Contra negligentiam prelatorum.

Apostolus scribens contra negligentiam prelatorum I Tim. Iu ait: »Attende,« pastor, »lectioni,« et post, »exhortationi« iam uolentium »et doctrine« nescientium: et »noli negligere  gratiam« officii tui, »que in te est, que data est tibi per prophetiam,« id est sanctorum canonicam electionem, in qua ex preteritis uidentur dicere qualis futurus sis. Et in eadem Epist. cap. I: »Et hoc preceptum,« de informanda et regenda Ecclesia Christi, uigilanter, sollicite et strenue, »tibi commendo, fili, o Timothee, secundum precedentes in te prophetias,« id est, secundum quod te noui habere ante hanc scientiam sacrarum litterarum, que dicuntur prophetie, uel secundum quod Spiritus sanctus ostendit mihi de te per inspirationem uel gratiam exponendi eas, quam noui te habere, quoniam ab infantia sacras litteras nosti, et secundum etiam precedentem uitam tuam, que debuit esse quasi prophetia, qualis futurus esses, si postmodum  promotus esses: »ut milites,« actu, »in illis bonam militiam, habens fidem,« sanam doctrinam, »et bonam conscientiam.« Item I Machab. c. u: »Si Iudas Machabeus,« potestas secularis, »erat congregans extremos exercitus, hortatusque populum per totam uiam, donec uenirent in terram Iuda, et ascenderent in montem Sion cum gaudio et letitia, et offerrent holocausta, eo quod nemo ex eis cecidisset, donec reuerteretur in pace in Ierusalem;« quanto magis prelatus ecclesiasticus debet ex officio congregare debiles et infirmos de Ecclesia, et hortari per totam uiam huius uite, uigilanterque et strenue eos custodire et regere, quousque ascendant in montem Domini celestem Ierusalem, laudentque sponsum in secula  seculorum in pace, eo quod nemo ex eis cecidisset, cum cecidissent a latere eius per custodiam pastoris tuto itinere minantis eos per desertum in terram Iuda? Iu Reg. XXII et XXIII: Si Iosias rex Iuda adhuc puer, auditis uerbis legis Domini, perlecto coram eo Deuteronomio, perterritum habuit cor, »scindens uestimenta sua,« humiliatus sedens et flens coram Domino, eo quod precepta eius non obseruasset, »percussit fedus coram Domino, ut ambularet post eum« in omnibus preceptis eius, in toto corde et in tota anima, »suscitaretque uerba federis et legis lecte« coram eo, precipiens etiam omnia immunda uasa eiici a templo, seminifluos et immundos a ciuitate, altaria et lucos destrui, ritumque legis in omnibus obseruari:  quanto sollicitius et uigilantius spiritualis prelatus  in predicta Ecclesia Dei curare debet, et non negligere, uel quasi surda aure transire, ad tonitrua et uerba Domini non euigilans? Item Ieremias comminans prelatis propter socordiam, torporem et negligentiam ipsorum cap. L, ait: »Grex perditus factus est populus meus: pastores eorum seduxerunt eos, feceruntque uagari in montibus« 151 superbie, »de monte in collem,« de peccato in peccatum, »transierunt. Obliti sunt cubilis sui,« a quo tria hominem expellunt, fumus, stillicidium et litigiosa uxor. »Omnes qui inuenerunt, comederunt eos, et hostes eorum dixerunt: Non peccauimus,  pro eo quod peccauerunt Domino decori iustitie.« Item: Dominus totam Galileam circuibat predicans, et curans languores populorum, docens in hoc officium prelati, in quo exercendo debet esse uigilans, utilis, sollicitus, impiger et strenuus . Item Isaias, cap. LII: »Ablatus est populus meus gratis,« per incuriam pastorum: »Dominatores eius inique agunt, dicit Dominus, et iugiter tota die nomen meum blasphematur.«

Unde Ezech. cap. XXXuI: »Propter uos iugiter nomen meum blasphematur inter gentes,« quia populus hodie, non sicut, imo plusquam sacerdos, et sacerdos minus, non sicut populus. Contra cuiusmodi sacerdotes Apostolus scribens I ad Tim. cap. Iu, ait: »Nemo contemnat adolescentiam  tuam, sed exemplum esto fidelium in uerbo,« et predicatione, »et conuersatione,« ut uidentes tuam, etiam a licitis pluribus, continentiam, ipsi sancti comparatione tui indignos se esse iudicent. Nihil enim est, quo magis ledatur Ecclesia, quam quod laicos uidet esse meliores clericis. Item Isaias, c. XXuIII: »Audite uerbum Domini, uiri illusores, qui dominamini super populum meum. Dixistis enim« : »Percussimus fedus cum morte,«  »et cum inferno fecimus pactum. Flagellum inundans cum transierit non ueniet super« eos, uel »nos.« Isaias hoc de iis dicit: »Quia posuimus mendacium spem nostram, et mendacio protecti sumus: sed ue uobis, qui  pre ebrietate,« indiscretione et negligentia »errauistis. Sacerdos et propheta nescierunt, pre ebrietate absorpti sunt a uino,« luxuria et iucunditate, et delectatione temporalium. »Errauerunt in ebrietate,« indiscretione et superfluitate, aliosque errare fecerunt. »Nescierunt uidentem, ignorauerunt iudicium. Omnes enim mense replete sunt uomitu sordibusque, ita ut non esset ultra locus.« Usque enim ad os repleta est Ecclesia in prelatis stercoribus temporalium, desidia, auaritia, adeo ut laicis locum in his non relinquant, sed eos superent. Propterea: »ue uobis desertoribus populi mei, qui fecistis consilium, et non ex me; et ordiremini telam, et non per Spiritum meum; qui additis  peccatum super peccatum, qui ambulatis,« pompatice,« ut descendatis in Aegyptum, et os meum non interrogastis, sperantes auxilium in fortitudine Pharaonis, habentes fiduciam in umbra Aegypti :« Diuitiis et pompa seculari. Unde Amos, cap. uI: »ue qui opulenti estis in Sion, optimates capita populorum, ingredientes pompatice domum Isrel.« Propter quod emittam famem in terram, non famem panis, neque sitim aque, sed audiendi uerbum Dei.« Quia paruuli petierunt panem, et non erat qui frangeret eis .« Imo adest qui panem spiritualem uerbo et exemplo, corporalem etiam rapina auferat. Unde et ps. CIu: »Et uocauit famem super terram, et omne firmamentum panis contriuit. Misit ante eos uirum, in  seruum uenundatus est Ioseph. Humiliauerunt in compedibus pedes eius, ferrum pertransiit animam eius, donec ueniret uerbum eius.« Ecce, que 152 prelatus pati debet pro populo, ut ei ueniat, et antequam ei ueniat, uerbum quod predicet eis. »Eloquium Domini inflammauit eum ,« quia qui non ardet, non incendit: »Ignitum eloquium « non capit frigidum pectus. Spiritus sanctus in igneis linguis descendit super apostolos antequam predicarent . Basilio etiam predicante, uisa est lingua ignea egredi de ore eius; et Sebastiano predicante angelus uidebatur ei tenere librum, de quo uniuersa eius predicatio procedebat. Post hoc autem: »Misit rex, et soluit eum princeps populorum, et dimisit eum. Constituit eum dominum domus  sue, et principem omnis possessionis sue, ut erudiret principes eius sicut semetipsum, et senes eius prudentiam doceret, etc. Post quem: »Misit Moysen seruum suum, Aaron quem elegit ipsum .« Nemo assumit sibi honorem, sed qui uocatus est a Deo tanquam Aaron . Qui enim gladium acceperit, gladio peribit . »Posuit in eis uerba signorum suorum et prodigiorum in terra Cham .«

Nota in his omnibus ordinem, gradus et officium prelati, qui ut Ioseph in Aegypto pascere debet populum Dei , et ut Moyses ab Aegypto educere . Item Lucas in sermone Apostoli habito ad episcopos et sacerdotes in Asia conuocatos Miletum  breuiter comprehendente curam omnem, et pastorale officium habendum circa subditos, ait Apostolus, »Ne mora fieret sibi in Asia. Festinabat, si possibile esset, ut diem Pentecostes faceret Ierosolymis.« Ergo prelatus in maioribus solemnitatibus non debet abesse ecclesie sue. »A Mileto autem mittens Ephesum, uocauit maiores natu,« senes, »Ecclesie. Qui cum uenissent, et simul essent, dixit eis: uos scitis a prima die qua ingressus sum in Asiam, qualiter per omne tempus uobiscum fuerim, seruiens Domino in omni humilitate, et lacrymis, et tentationibus que acciderunt mihi« ex Iudeis: »quomodo nichil subtraxerim utilium, quominus annuntiarem uobis« incognita salutis, »et docerem uos publice,« in Ecclesia, »et  per domos testificans Iudeis et gentibus penitentiam et fidem,« et alios mores »in Dominum Iesum Christum. Et nunc alligatus a Spiritu uado in Ierusalem, que in ea uentura sunt mihi ignorans, nisi quod Spiritus sanctus per omnes ciuitates protestatur mihi, dicens: Quoniam uincula et tribulationes me manent. Sed nichil horum uereor, nec facio animam« uel uitam meam »pretiosiorem quam me:« Multo minus sua, qui nulla habuit,« dummodo consummem cursum meum et ministerium quod accepi a Domino Iesu, testificari Euangelium gratie Dei.« De quo ministerio Apostolus II ad Tim. c. Iu ait: »Tu uero uigila, et in omnibus labora,« tam peruersos quam bonos recte docendo, »opus fac  euangeliste,« confirma opere, quod predicas ore, »ministerium tuum, imple« sic: »sobrius esto,« discretus in omni opere tuo, carens omni superfluitate, etiam licita abiiciendo. »Omnis enim qui in agone contendit, ab omnibus se abstinet .« Sequitur: »Et nunc scio quia amplius non uidebitis faciem meam uos omnes, per quos transiui, predicans regnum Dei. Quapropter contestor uos hodierna die, quia mundus sum a sanguine omnium uestrum. Non 153 enim subterfugi,« id est dimisi, »quo minus annuntiarem uobis omne consilium Dei.« Aliquem sermonem doctrine necessarium ad salutem. Ergo si quo minus annuntiasset eis reus esset animarum ipsorum. Si enim frater fratris, proximus proximi, tenetur esse custos  , multo magis et prelatus custos animarum esse tenetur, pro quibus spopondit, quod oues infirmas, etiam super humeros portans introducet in ouile celeste, omnia preponens, imo proprium corpus exponens morti propter illas.

De eodem Ierem. cap. XLuIII: »Maledictus qui prohibet gladium suum a sanguine,« a peccati mactatione. Gregorius : Potest hec maledictio et omnibus conuenire, quanto magis prelatis? Gladium a sanguine prohibere, est predicationis uerbum, a carnalis uite interfectione retinere. Item III Reg. cap. XX: »Hec dicit Dominus: Quia dimisisti uirum dignum  morte de manu tua, erit anima tua pro anima illius, et populus tuus pro populo illius.« Sequitur: »Attendite uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo. Ego scio quoniam intrabunt post discessionem meam lupi rapaces in uos, non parcentes gregi. Et ex uobis ipsis exsurgent uiri loquentes peruersa, ut abducant discipulos post se. Propter quod uigilate, memoriter retinentes, quoniam per triennium nocte et die non cessaui cum lacrymis monens unumquemque uestrum. Et nunc commendo uos Deo, et uerbo gratie eius ,« uerbo incarnato, qui uobis predicauit, uel uerbo quod ipse, et ego per eum uobis predicaui, ut sit custos uestri. Unde, II Petri  cap. 1: »Habemus propheticum sermonem firmiorem, cui bene facitis attendentes, quasi lucerne lucenti in caliginoso loco, donec dies elucescat, et Lucifer oriatur in cordibus uestris. Argentum et aurum, aut uestem nullius concupiui .« Glossa. In hoc agnoscuntur et dignoscuntur lupi, quod huiusmodi concupiscunt et exigunt, quod non ueri prelati. »uos ipsi scitis, quoniam ad ea que mihi opus erant, et iis qui mecum sunt, ministrauerunt manus iste« Exemplum operandi, signum est episcopis, quo discernuntur a lupis. »Omnia ostendi uobis, quoniam sic laborantes oportet suscipere infirmos ac meminisse uerbi Domini Iesu : Beatius est magis dare, quam  accipere. Et cum hec dixisset, genibus positis orauit cum omnibus illis.« commendans illos Deo. »Magnus autem fletus factus est omnium, et procumbentes supra collum Pauli osculabantur eum, dolentes maxime in uerbo quod dixerat, quoniam amplius faciem eius non essent uisuri, et reducebant eum ad nauem .« Bonus princeps et rector est, in cuius discessu subditi dolent et flent, maxime non uisuri eum amplius.



154 CAPUT LuIII. De spirituali patientia prelatorum.

Precipua uirtus et ornamentum prelati est patientia, quam commendans Apostolus sicut ualde necessariam prelatis in II Epist. ad Cor. c. XII., ait: »Et si nichil sum inter uos, signa tamen apostolatus  mei facta sunt super uos in omni patientia.« Nota, »Omni.« Item Dominus: »Ecce ego mitto uos sicut oues in medio luporum, estote ergo prudentes sicut serpentes, et simplices sicut columbe.« Et iterum: »Qui percusserit te in una maxilla, prebe ei et aliam; et qui abstulerit tibi tunicam, prebe ei et pallium ;« et ablato equo, cum eremita dicas: Quin etiam et scuticam tene. Item Iu Reg. II, Eliseus ad Eliam: »Pater mi, currus Isrel et auriga eius,« id est sustentator et rector. Super hoc Greg. lib. Moral. XX et in hom. 21, lib. II , super Ezech. ait: Amica potestati pene semper est impatientia, eique male subiecte imperat, quia quod ipsa sentit, potestas facile exsequitur. Sed sancti prelati plus  se interius patientie iugo subiiciunt, quam foris hominibus presunt. Et ideo plus aliquorum seditiosorum tumultus tolerant, quo se de eis ulcisci amplius possunt, et ne unquam ad illicita transeant, plerumque etiam nolunt pro se exsequi quod licet, subiectorumque strepitus sufferunt, per amorem increpant, quos per mansuetudinem portant, etiam docere non cessant; scientes scriptum esse: »Doctrina uiri per patientiam dignoscitur .

Si itaque doctrina in patientia est, tanto quisque doctus ostenditur, quanto amplius patiens fuerit. Hinc est quod bonus discipulus, magistrum in ere tolli uidens, clamat: »Pater mi, pater mi, currus Isrel, et auriga eius  Quid est quod  currus et auriga dicitur, nisi quod auriga agitat, currus portat? Doctor ergo qui mores populi per patientiam sustinet, et sacri eloquii uerbis docet, et »currus« dicitur et »auriga.« »Currus,« quia mala tolerando portat; »auriga,« quia exhortando agitat et excitat. »Currus,« quia mala sustinet; »auriga« quia populum bonis admonitionibus exercet.



CAPUT LIX. De sollicitudine et humilitate prelatorum.

De sollicitudine et humilitate pastorali, quarum nutrix est paupertas, que contempta multum obest, obseruata uero maxime prodest. Unde Dominus precipiens apostolos et eorum successores  exoneratos esse a curis seculi, et diuitiis temporalibus, ait: »Nolite possidere aurum uel argentum, neque 155 pecuniam in uasis uestris .« Predicatori enim, qui ad contemptum diuitiarum hortari debet, amputatio prope necessaria est, ne portans opera seculi, et onus secularium negotiorum minus uacet officio suo. Tanta enim fiducia debet illi esse in Deo, ut presentis uite sumptus, etsi non preuideat, tamen sibi non defuturos certissime sciat. Quare autem hec eis precipiat, subdit : »Dignus est operarius cibo suo .« Nota, suo. Et cuiusmodi suo? Audi Lucam hoc determinantem. »Edentes et bibentes, que apud illos sunt .« Et ne lautiora et  pretiosiora, quam »que apud illos sunt,« querantur, subinfert: »Que apponentur uobis.« Si ergo cibum queris, necesse est ut modicitatem apostolice predicationis amplectaris, ut obserues principium mandati, scilicet: »Ne possideas aurum uel argentum .« Si tibi, ut successori apostolorum, expetis a subditis, quibus operaris, cibum erogari, quomodo finis mandati obseruabitur  sine principio eiusdem? Inciuile est partem legis aperire, et obseruandam esse asserere, partem uero abscondere, uel de ea, quasi non obseruanda, disputare. uel qua auctoritate derogabitur prime parti precepti? si dixeris consuetudine et usu utentium in contrarium, localia, et temporalia, et  personalia esse asserens precepta ecclesiastica, nichil soliditatis habebit Euangelium, cui obuiat Dominus, dicens: »Quod uni dico, omnibus dico .« Si dixeris quia hoc non possideas, sed ad usus pauperum reserues, ita et laicus. Nihil amplius ergo tibi in hoc precipit, quam laico. Item Dominus: »Quam difficile, qui pecuniam habent, intrabunt in regnum celorum : Facilius est camelum intrare per foramen acus, quam diuitem intrare in regnum celorum .« Mirantibus autem et obstupescentibus discipulis in uerbis eius, dixit ei Simon Petrus: »Ecce nos reliquimus omnia;« etiam uoluntatem habendi. In numero enim diuitum computatur, qui diuitias concupiscit, etsi eas non habeat. Sequitur: »Et secuti  sumus te. Quid ergo erit nobis?« Respondit: »In regeneratione, cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel .« Pro quo premio Ioannes, relicta sindone, profugit ab eis; Ioseph, relicto pallio ; Mattheus etiam relicto telonio, et ratiociniis uectigalium relictis etiam cum periculo, secutus est Dominum. Ille etiam uir euangelicus uolens sepelire patrem, precipitur a Domino relinquere sepulturam patris sui, et sequi eum . Ergo multo magis prelato precipitur relinquere strepitus belli, et onus, et curam temporalium. Sed quomodo prelati  huius temporis  dicunt: »Ecce nos reliquimus omnia, et secuti sumus te,« cum temporalibus abundent etiam supra laicos, cum »omnia ea inquirant, que gentes ,« cum thesaurizent sic contra preceptum Domini multiplicantes aurum et argentum, equos et phaleras, et pompam seculi quod etiam regibus Isrel prohibitum erat, ne reducerentur in Aegyptum? . Si dixerint quia »omnia reliquerint,« eo quod patrimonium et propria 156 non habeant, sed tantum dispensationem rerum pauperum sibi creditam, sic reliquerunt omnia imperatores multi et reges, ut illi qui ex electione succedunt in regnum, non ex hereditate. Si dixerint: »Ecce nos reliquimus omnia,« quia Deo omnia postponimus; similiter ad hoc tenentur  et coniugati. uel quomodo predicabunt subditis dispergere, et erogare bona sua pauperibus, qui dispersa non cessant congregare et reponere? Tutius esset, nec habere unde aliis erogarent. uel si non reliquerunt omnia, quomodo cum Domino iudices uenient? Item in Euangelio Ioannis: »Reliquit mulier Samaritana hydriam suam, et abiit in ciuitatem, annuntians omnia, que dixit illi iehsu .« Discant hinc euangelizaturi, prius hydriam, id est cupiditatem relinquere, et onus et curam seculi deponere, antequam curent euangelizare. Item in Euangelio Luc. cap. XXII: »Facta est contentio inter discipulos, quis eorum uideretur esse maior.« Quibus Dominus: »Reges gentium dominantur eorum, et qui potestatem,« largiendi,  »habent super eos, benefici uocantur. uos autem non sic.« Quia etiam eorum, que distribuitis, non auctores, non domini, sed dispensatores estis. Si ergo prelatus ecclesiasticum alicui confert beneficium, et digno et gratis, potius accipit, quam dat: si autem indigno uel non indigenti, furatur res pauperum, defraudat, et ille eas rapit. Quomodo igitur prelati eos quos promouerunt sibi obligatos esse putant ad obsequendum in omnibus, et se eis fuisse beneficos turpiter improperant? Si digne dant, id est assignant beneficium ecclesiasticum, potius accipiunt quam aliquid dent. uel, quomodo principes seculares amplius dominantur, quam Ecclesiarum prelati? Si dixeris, quia dominabiles sunt, et non  dominantur: Nunquid, et seruos, et ancillas, et feuda, et onera, et nomina dignitatum non habent in actu, sicut et diuites seculi? Nonne militant Cesari, sicut et Deo? Imo magis quam Deo. Sed et de his hodie uerius dicitur per infandam subtractionem negatiue particule: »Reges gentium, uos autem plus quam sic,« quia et in secularibus et in spiritualibus, accincti sunt gladio materiali, sicut spirituali.



CAPUT LX. De statu clericorum et inferiorum ordinum.

Post gradum sacerdotalem pauca perstringenda sunt de dignitate diaconorum et gradu. Ad quos  transit a gradu episcoporum, nomine episcoporum reliquos  sacerdotes dans intelligi. Scribens itaque de diaconibus in I Epist. ad Timoth. cap. III, ait: »Diaconos« semper oportet esse continentia corporis et mentis »pudicos,« ut episcopos, »non bilingues, non multo uino deditos,« non ebriosos, »non turpe lucrum sectantes,« non 157 ementes, ut carius uendant: »habentes mysterium fidei in conscientia pura,« sane credentes, et opera fidei habentes. De quibus repeti possunt, que predicta sunt de episcopis, cum eis eadem conueniant. »Et hi:« non ait simpliciter »Hi,« sed: »Et hi,« scilicet diacones, sicut et episcopi, »probentur primum« antequam ordinentur: et ordinati in uita, scientia et facundia, »et sic« probati, et ordinati »ministrent, nullum crimen habentes.« Unde Ambrosius :  Sanctum et honestum precipit Apostolus eligi in sacerdotem et leuitam. Et Hieronymus : Non nisi perfectus scientia et moribus in sacerdotem et leuitam est eligendus. Et Dominus Moysi : Demum is eligatur sacerdos et leuita, qui dicat patri: Non noui uos. Leuite enim uigiles et excubie sunt templi, et portitores uasorum eius. Itaque »Mundamini, qui fertis uasa Domini .« Item Apostolus I ad Tim. cap. u; »Manus nemini,« etsi sapiens et religiosus uideatur, »cito,« sine preiudicio, et examinatione preuia, »imposueris.« Prima autem manus impositio debetur, diaconibus ordinandis. De nouo enim institutum est subdiaconatum esse sacrum ordinem. Cur autem nemini cito  imponenda sit manus, subdit, »Neque communicaueris peccatis alienis;« consensu, omnibus quecunque faciet nisi semel et iterum probaueris. Cum tanta enim maturitate est ordinandus cum quanta est deponendus, imo maiori. Quia;

Turpius eiicitur quam non admittitur hospes. 
Quomodo igitur citra examinationem ordinantur claustrales, etiam clerici alterius diecesis per dimissorias, et etiam pueri habentes titulos contra precepta apostolica, que, quia euangelica sunt, non recipiunt dispensationem, sed et pueri cum prebendantur in ecclesiis? Ob hoc uidetur quod eorum institutio nulla sit, uel conditionalis sit, et tota pendeat de futuro, ut scilicet, cum peruenerint  ad annos discretionis, probentur, si idonei fuerint ordinari amplius, et ita ministrent: sin uero cedant, et alii in loco eorum substituantur. Item Laurentius ad Sixtum : Quo progrederis sine filio, Pater; quo sacerdos sancte, sine diacono properas? Paratus enim debet esse diaconus progredi cum sacerdote ad sacrificium altaris, ad martyrium, ad euangelizandum. Experire certe utrum idoneum ministrum elegeris, cui commisisti Dominici corporis et sanguinis consecrationem; non ad conficiendum, sed ad assistendum. Qui, sicut secretarius altaris, particeps est confectionis eucaristie cum sacerdote; non quia sumat uel conficiat, nec quod hoc sine eo  non possit fieri, sed quia celebrius, et in maiori reuerentia conficitur corpus Domini, cum presentia, ministerio et testimonio illius. Quod obseruari debet, maxime in maioribus ecclesiis, etiam in ruralibus, que sufficiunt duobus ministris temporalia ministrare. Quod autem officium sit diaconi predicare ex auctoritate, non elicies, nisi forsan exemplo beati uincentii , et ex ordinatione etiam. Committitur enim ei Euangelium, quasi diceretur 158 ei: Tu autem uade, et annuntia regnum Dei . Illud etiam Apostoli ad hoc posset retorqueri: »Hoc commenda fidelibus hominibus, qui idonei sunt « uita, scientia, facundia, hec docere.  E contra illi septem primitiui diacones instituti sunt ad erogandum et distribuendum cibos pauperibus, ut apostoli liberius uacarent contemplationi, orationi, et predicationi. Sed nonne Stephanus predicauit? nonne Philippus?  Ita quidem eque, ut apostoli, ita et alii maxime dispersi sunt. De statu clericorum sufficienter scribit Hieronymus ad Nepotianum .



CAPUT LXI. Contra prelatos pueros, uel nouitios.

Ad reuerentiam sacerdotalem maxime necessaria est etas, et quasi de substantia gradus sacerdotalis. Unde Cenomanensis episcopus electo cuidam scribit: Est etas, quam rigor canonicus, quia in consecratis metuit, a consecrandis excludit. Hec  si ita se habent, infinitus labor tibi incumbit, nec facile bonos exitus inuenient, que malo inchoata sunt principio. In summis enim sacerdotibus etas integra postulatur; unde nec periculum religio metuat, nec reuerentiam dignitas sacerdotalis amittat. Inde est quod Ezechieli in trigesimo anno celi aperiuntur, et uidet uisiones Dei, et prophetat; prius etas prophete describitur, ut quibus annis predicatio committi debeat ostendatur . Christus quoque Ioannem supra Petrum dilexit: Petro tamen, non Ioanni licet uirgini et forte litteratiori, concessa est potestas ligandi atque soluendi . Qui enim per Isaiam  dixit: »Auferte offendicula de uia populi mei:« coram discipulis  offendiculum ponere noluit, nec maioribus anteponere iuuenem, quamuis eum prerogatiua castitatis sibi pre ceteris fecerit familiarem. Detulit igitur etati, non meritis, nec pretulit coniugatum uirgini, sed prouectiorem iuniori. Denique Luca docente didicimus, quod beata uirgo Christum inuenerit in templo sedentem in medio doctorum, audientem illos, et interrogantem .

Donec igitur annorum defuit integritas, doctor omnium, fines discipuli non excessit. Ubi uero pleni dies accesserunt, factus est magister pro debito, qui fuerat discipulus pro exemplo. His omnibus expressa Ecclesie forma, quam sequatur, certusque limes apponitur etatis, infra quem fieri non licet episcopum: facto, cedit ad iudicium.

 Sed obiicitur de Salomone, qui duodennis inunctus est in regem : sed de Ieremia , Daniele , Timotheo , qui pueri et citra etatem uirilem facti sunt prophete et doctores Ecclesie, nulla est obiectio. Ob hoc enim et Salomon 159 forte in regno bonos non habuit exitus. De aliis dicimus quod priuilegia paucorum non faciunt legem communem, unde nec trahi deberet in consequentiam, uel si trahere hoc uolueris in consequentiam, trahantur, et eligantur similes predictis. Item Isa. cap. II, III: »Quiescite ab homine, cuius spiritus est in naribus, quia excelsus reputatus est ipse.« Si surrexerit, percutere terram pro peccato Ecclesie. »Ecce enim dominator Dominus exercituum auferet a Ierusalem et a Iuda ualidum et fortem,  omne robur panis spiritualis et robur aque,« doctrine, »et fortem, et uirum bellatorem, et iudicem, et prophetam, et senem; principem, honorabilem uultu, consiliarium, sapientem et prudentem eloquii mystici. Et dabo pueros principes eorum, et effeminati« , »dominabuntur eis: et corruet [uulg. irruet] populus, uir ad uirum, et unusquisque ad proximum suum. Tumultuabitur enim puer contra senem,« id est, sine ratione disceptabit, »et ignobilis contra nobilem. Apprehendet uir fratrem suum, domesticum patris sui, et dicet: uestimentum tibi est,« id est, omnia necessaria, »princeps esto noster, ruina hec,« scilicet generis nostri, »sub manu tua est,« id est sub tua defensione fiat quasi, si  uis ascendere, poteris genus nostrum releuare. »Respondebit,« non sufficiens ad onus, sese excusans: Qui mihi non sufficio, quomodo aliis sufficiam? »Non sum medicus, et in domo mea non est panis, neque uestimentum; nolite me constituere principem populi.«

Ita excusat se Ieremias c. I; Moyses Exodi c. Iu. Ideo Apostolus precepit eligi, »non neophytum, ne electus extollatur in superbiam .« Unde Ecclesiastes c. II: »Aufer iram et malitiam de corde. Adolescentia enim et uoluptas uana sunt.« Et quid aliud adolescentibus committere regimen animarum, nisi Ioseph, id est Christum, uendere et tradere eunuchis sterilibus, mollibus et effeminatis?  Arcam etiam Domini relinquere Philistheis idololatris, ut locetur iuxta Dagon?  Sed et uasa Domini tradere concubinis, et pueris Baltassar, ut in illis bibant?  Ob quam rem interfectus est rex, et destructa est Babylon. Roboam, derelicto consilio senum, acquieuit iuuenibus, ideo amisit regnum . Unde Ecclesiastes, c. X: »ue tibi, terra, cuius rex puer est, et cuius princeps mane comedit.« Item in I libro Regum, dicit Dominus ad Heli: »Loquens locutus sum, ut domus tua et domus patris tui ministret mihi in eternum. Nunc autem dicit Dominus: Absit hoc a me! sed quicunque glorificauerit me, glorificabo eum; qui autem contemnunt me, erunt ignobiles. Ecce dies ueniunt, et precidam brachium tuum, et brachium  domus patris tui, ut non sit senex in domo tua. Hoc autem erit tibi signum: Duo filii tui in una die morientur ambo, et suscitabo mihi sacerdotem fidelem, qui iuxta cor meum et animam meam faciat .« Item Isaias : »Ingredere, ait Dominus, ad eum qui habitat in tabernaculo, ad Sobnam prepositum templi, et dices ad eum: Quid tu hic? aut quasi quis hic? Quia excidisti tibi hic sepulcrum« . »Ecce Dominus, inquit, asportari te faciet, sicut asportatur gallus gallinaceus.« Gallus est, qui bene preest templo, alios excitans a somno. 160 Iste quasi gallinaceus muliebria sectatus, uoluptatum magis amator, quam Dei. »Et quasi amictum subleuabit te: quasi pilam mittet te in  terram latam et spatiosam.«---»Lata est uia et porta, que ducit ad mortem .« Item Hieronymus in cap. III Isa.: Effeminatos et adolescentes, Septuaginta uocant illusores, quales scilicet illuserunt concubine leuite in Gabaa , scilicet effeminati, deliciosi, fracti in feminam. Magistri quoque populorum illusores sunt, qui »deuorant plebem Dei sicut escam panis ,« nescientes Scripturas, uel eas peruerse interpretantes. Sequitur in Isaia . »Et ignobilis genere uel uita, tumultuabitur contra nobilem. Apprehendet enim uir fratrem suum et domesticum patris.« Alii alios non eligent communiter, sed apprehendent ex carnali affectione charos suos intrudentes, et dicent: »uestimentum tibi est, ideo  princeps noster esto. Ruina autem hec sub manu tua.« Item Hieronymus : Non statim iudicio multitudinis nos eligentis acquiescamus, sed electi ad principatum mensuram uirium nostrarum nouerimus, quia, »Deus superbis resistit, humilibus dat gratiam .« Multi esurientes et nudi, cum non spiritales cibos, nec Christi tunicam  habeant, aliis uestimenta promittunt, et alimoniam, et ulcerosi medicos se iactant, nec timentes quod dicitur in Ecclesiastico : »Ne queras iudex fieri, ne forte non possis auferre iniquitatem populi.« Sed cum episcopatus onus erat et labor; Respondebat electus. »Non sum medicus,« qui sufficiam mederi miseriis uestris, »et in domo mea non est panis, neque  uestimentum; nolite me constituere principem populi.« Simili legitur I question. I. Sed horum exempla electi moderni non imitantur.

Item. »Iuuenes et uirgines, senes cum iunioribus laudent nomen Domini .« Omnium commune est, laudare corde, ore et opere. Laudare uero in cathedra et in regimine, tantum senum est. Unde: »Exaltent eum in ecclesia plebis, et in cathedra seniorum laudent eum .« Qui autem »in cathedra« seniorum laudauerit, carens senectute etatis, presumptuose innuit se habere senectutem morum, et grauitatis. Quasi diceret: Ego sum alter Daniel, alter Timotheus: talis, cui debeat propter uitam et merita spirituale ius concedi, et generale  ius canonum confringi. Item Dominus ad Heli: »Quia remissus fuisti in correctione filiorum, precidam brachium tuum et brachium domus patris tui, ut non sit senex in domo tua omnibus diebus tuis. uerumtamen non auferam uirum penitus ab altari meo, et uidebis emulum tuum, »id est iuuenem,« in templo in uniuersis prosperis Isrel .« Item I ad Tim. c. u: Si Apostolus precipit »adolescentiores uiduas«  »uitari,« ne admittantur ad alimoniam Ecclesie, ut de rebus Ecclesie pascantur, quanto magis iuuenes et adolescentes prohibet non admitti in regimen Ecclesie, ut pascant alios, presertim cum proniores sint luxuriari in rebus Ecclesie, eo quod diuitibus omnia  licent, omnia possunt? Item: Minor annorum uiginti quinque lege humana excusabat se, ne tutelam alterius susciperet; hodie eadem lege, talis ad 161 tutelam non tantum non admittitur, sed arcetur, ne  fiant administratores et custodes rerum alienarum; ne turpiter obiiciatur illud comicum talem instituentibus: Cui opus est patrono, mihi parant defensorem; et cui opus pedagogo, mihi instituunt doctorem. Et quid indecentius et indiscretius, quam aliquem citra maturam etatem admitti in rectorem et custodem animarum, cum Apostolus nonnisi soxagenariam admittat in administrationem rerum temporalium et custodiam uirginum?  Quomodo, qui opus habet fractione panis, aliis  panem franget? : Quomodo lactantes et indigentes lacte, fiunt lactantes, aliis lac prebentes? Quomodo fiunt magistri, qui non nouerunt esse discipuli? Quam turpiter obiicitur Ecclesie, que talem admittit, qui heri in theatro, hodie in choro; heri in circo, hodie in altari; heri fautor histrionum, hodie consecrator uirginum.

Timeant tales factum Marci, qui sibi abscidit pollicem, ut reprobus esset sacerdotio. Item: Precipit Dominus in lege  ne minor uiginti annorum, ne pusillanimus, ne uxorius, ne qui edificauerat domum, et nondum eam dedicauerat, nec qui uineam plantauerat, et nondum ex ea biberat, procederet ad bellum corporale. Quanto magis hec  cauenda et inhibenda essent procedentibus ad bellum spirituale, pugnaturis »contra spirituales nequitias in celestibus .« Lubricum enim minoris etatis reuerentiam frangit, et destruit ordinis sacerdotalis.

Item: Moyses et Aaron nonnisi octoginta annorum missi sunt a Domino loqui ad Pharaonem . Item: Si etas personarum attenditur in representatione miraculorum quasi iocosa, tamen mouente hominum affectus; si in comediis, et si in tragediis, cur non in seriis et in exhibitione ueritatis, in ueris scilicet Ecclesie pastoribus eligendis? Item Isaias : »Quiescite agere peruerse, discite bene facere.« Hieronymus: Ad hoc, inquit,  terenda sunt magistrorum limina. Qui uero magistrorum limina non frequentauit, et officium predicationis assumit, quodammodo dicit: »Non ab homine, sed a Spiritu sancto« cum Paulo »edoctus sum Euangelium ;« credite ergo mihi, quia sum alter Paulus. Item: Si apud Hebreos prohibita est lectio principii Geneseos, finis Ezechielis, et Cantica amoris, minoribus triginta annorum, quanto magis apud Ecclesiam uiua lectio totius sacre Scripture, que uidelicet potius consistit in opere quam sermone, minoribus etate esset inhibenda? »Barbato crede magistro.« Hec etiam intorqueri possunt in ambitionem magistrorum colligentem turbam, senes, milites ogeriligneos, ad theatrum et spectaculum suum, qui, adhuc pueri,  senes docere presumunt. Item I Reg. cap. I: Samuel nonnisi ablactatus adductus est a matre, ut appareret in conspectu Domini, manens et seruiens iugiter in templo. Unde Glossa: Non uult Anna ducere puerum ad domum Dei antequam ablactetur, quia Ecclesia nullum ad sacerdotium prouehit, dum »lactis« infantie particeps est »non solidi cibi,« scilicet intelligentie spiritualis. Quasi diceret: Nonnisi ablactatum a lacte pueritie, a lacte adolescentie, et a lacte tenerioris doctrine. Item Iob, c. XXXII de Eliu.



162 CAPUT LXII. Contra malam taciturnitatem maxime prelatorum.

 Officium prelatorum maxime roborat, sicut de substantia eius, latratus eorum, quo arceantur lupi a grege, ne sint »canes muti, non ualentes latrare, , non opponentes se murum pro domo Isrel .« Contra quorum pessimam taciturnitatem clamans Isaias, cap. LXII, ait: »Propter Sion,« id est reges et principes, »non tacebo; propter Ierusalem,« leuitas et sacerdotes, »non quiescam, donec egrediatur, ut splendor iustus eius.« Et iterum: »Super muros tuos, Ierusalem, constitui custodes, tota die« prosperitatis, »et nocte« aduersitatis, perpetuo »non tacebunt. Qui reminiscimini Domini, ne taceatis, et ne detis silentium ei« Domino, »donec stabiliat et donec ponat  Ierusalem,« id est Ecclesiam, »laudem in terra,« qualem et quantam in sacra Scriptura  depingi uideo, non sentio in opere. Et iterum, cap. XL: »uox Domini dicentis: Clama, ne cesses. Super montem excelsum ascende tu, qui euangelizas Sion; exalta in fortitudine uocem tuam, qui euangelizas Ierusalem; exalta, noli timere.« Et iterum: »Quam pulchri super montes pedes annuntiantis et predicantis pacem, annuntiantis bona, predicantis salutem!« Item idem, cap. uI: »ue mihi, quia tacui! ue mihi, quia uir pollutus labiis ego sum, et in medio populi polluta labia habentis ego habito!« Pollutus non mendaciis,  non scurrilibus, non contumeliis, sed taciturnitate. In cuius peccati penam: »uolauit ad me unus de seraphim, et in manu eius ignitus calculus, quem forcipe tulerat de altari, et tetigit os meum,« et combussit mihi labium, »et dixit: Ecce tetigi hoc labia tua, et auferetur iniquitas tua, et peccatum tuum« ex taciturnitate »mundabitur.« Item Ieremias alphabeto secundo Iod : Heu, heu, »sederunt in terra,« principes, in terrenitate ad uineam colendam, ad regalia et stercora defendenda et possidenda, »et conticuerunt senes filie Sion, consperserunt cinere capita sua, accincti sunt ciliciis, abiecerunt in terram capita uirgines Ierusalem, quia defecit paruulus lactens in plateis.« Item apostolorum Actus, cap. XX: »Contestor uos hodie,  quia mundus sum a sanguine omnium. Non enim subterfugi, quo minus annuntiarem omne consilium Dei uobis.« Item psal. XXXIX: »Annuntiaui et locutus sum, et multiplicati sunt super numerum. Annuntiaui iustitiam tuam in Ecclesia magna, ecce labia mea non prohibebo, Domine, tu scisti. Iustitiam tuam non abscondi in corde meo; ueritatem tuam, et salutare tuum dixi. Non abscondi misericordiam tuam et ueritatem tuam a consilio multo.« Item: »Pone, Domine, custodiam ori meo, et ostium,« non claustrum, »circumstantie labiis meis .« Item Prouerb., cap. I: »Sapientia foris predicat, in plateis dat 163 uocem suam, et in capite turbarum,« id est in prelatis, »clamitat; in foribus portarum urbis profert uerba  sua,« dicens: »Usquequo paruuli,« sensu, »diligitis infantiam, et stulti ea, que sunt noxia cupient, et imprudentes odibunt sapientiam?« Item Ierem., cap. XXuI: »Sta in atrio domus Domini, et loqueris ad uniuersas ciuitates Iuda uniuersos sermones, quos ego mandaui tibi, ut loquaris ad eos. Noli subtrahere uerbum, si forte audiant, et peniteant, et conuertantur a uia sua mala.« Et cap. III: »uade et clama sermones istos. Reuertere, aduersatrix Isrel, dicit Dominus, et non auertam faciem meam a uobis, nec irascar tibi in perpetuum. Scito iniquitatem tuam, quia preuaricata es, et conuertimini filii reuertentes ad me, quia ego uir uester, et assumam uos.« Apost. item Act., cap.  XX: »uos scitis a prima die qua ingressum habui ad uos, quomodo nichil utilium subtraxerim uobis, quo minus annuntiarem uobis, et docerem uos publice, et per domos, testificans Iudeis et gentibus in Deum penitentiam, et fidem in Dominum Iesum Christum.«

Item: Ioannes etiam in carcere, nec habens spem de correctione Herodis uel Herodiadis, inuehens potius in crimen, quam in hominem, in exemplum posteris  clamauit sepe: »Non licet tibi habere uxorem fratris ,« qui si cessasset, ei caput amputatum non esset. Clamauit malens periclitari apud regem, quam immemor esse diuini precepti, »qui missus fuit in uirtute Elie  ,« contra Herodem et Herodiadem, sicut Elias contra Achab et Iezabel . Item legitur in ecclesiastica Historia, quod exsulante Athanasio papa pro fide catholica, a principibus fauentibus Ario et Arianis, ait quidam eremita intra se et sibi : »ue mihi, quia taceo .---Ut quid panem otiosus comedo?«  Cur non magis exsulo cum Athanasio iusto, uago et sancto? Cur non contra principes pro illo proclamo? Et egrediens eremum et speluncam suam, iniungens sibi hoc in penitentiam, clamauit per ciuitates, castra et uicos et plateas: Iustus catholicus et sanctus est Athanasius; ueritatem docet, quam constanter assero et affirmo. Item Dauid: »Credidi propter quod locutus sum .« Et Dominus in  Euangelio: »Qui me confessus fuerit coram hominibus, confitebor et ego eum coram Patre meo .« Et Apostolus: »Corde creditur ad iustitiam, ore autem confessio fit ad salutem ,« tempore et loco. Unde in Socratico decreto: Non minor est impietas tacere ueritatem tempore et loco, quam dicere falsitatem. Qui autem eam tacuerit, similis est cataro, »qui loquitur ueritatem in corde suo ,« dicens: »Iura, periura, secretum pandere noli,« cum necesse et utile sit proximo ea reuelari et non abscondi. Item Ieremias clamat: »Fugite de medio Babylonis, et saluet unusquisque animam suam. Nolite tacere super iniquitatem eius, quoniam tempus ultionis est Domino . Cum autem complesset loquens omnia,  que preceperat ei Dominus, apprehenderunt eum sacerdotes, dicentes: Morte moriatur homo iste, quia prophetauit contra ciuitatem. Et ait Ieremias ad omnes principes, et ad populum: Misit me Dominus dicens: Bonas facite uias uestras et studia uestra, et audite uocem Domini Dei uestri, et penitebit eum mali quod locutus est aduersum uos. 164 Ecce ego in manibus uestris: facite mihi quod bonum et rectum est in oculis uestris. uerumtamen scitote et cognoscite quod si occideritis me, sanguinem innocentem tradetis contra uosmetipsos, et contra ciuitatem istam, et habitatores eius. In ueritate enim misit me Dominus ad uos, ut loquerer in auribus uestris omnia uerba hec .« Item Gregorius super illum locum: »Erat iehsu eiiciens demonium, et illud erat mutum « ab effectu: President enim quidam demones quibusdam, ut faciant eos obmutescere quando opus esset loqui. Unde et demonia muta dici possunt. Quidam similiter demones presunt garrulitati, facientes garrulos de quibus philosophus: Quid refert an superius, an inferius intonent? Quidam etiam silentes cum toto mundo fabulantur.

Et Susanna  tacens clamauit, et Anna, et Moyses .

Tacetur autem male in quatuor. Ad confitendum peccata et laudes: »Quia a mortuo, uelut ab eo qui non est, perit confessio . Non me demergat tempestas aque, neque absorbeat me  profundum . Confitemini alterutrum peccata uestra : In hymnis confitemini illi. .

Tacetur etiam male ad increpandum proximum, si uideris iniquitatem proximi, et eum non argueris: »Sanguinem eius de manu tua requiram . Si peccauerit in te frater tuus, corripe eum , etc.« Augustinus : Correptio fratris precipitur a pari in parem, a minori in maiorem, a maiore in minorem, cuilibet in quemlibet.

Tacetur etiam male ad predicandum. Unde Dominus: »Quod in aure auditis, predicate super tecta .« Et Apostolus: »Insta et prediea, opportune, importune .«

 Tacetur etiam male ad consulendum proximo, cum indiget. Unde Iob: »Oculus fui ceco, et pes claudo .« Item: »Alter alterius onera portate .«

Sed taceturne male ad aduocandum? Ita, in causa uidue, pupilli et orphani. Unde propheta: »Causa uidue intret ad te. Pupillo non iudicant, et causa uidue non ingreditur ad illos. Querite iudicium, subuenite oppresso, iudicate pupillo, defendite uiduam .« Male autem aduocatur ex cupiditate. Tunc melius taceretur. Ad disputandum, ad litigandum bene tacetur. Sed obiicitur: Nihil ad plenum intelligitur, nisi dente disputationis frangatur? Sed disputationem uocat collationem, qualis decet sanctos.

 Sunt autem quinque cause pessime taciturnitatis: Timor humanus uel mundanus, quo Petrus pressus negauit . »Nolite timere eos qui occidunt corpus .« Episcopus si timuerit, actum est de eo.

B. CYPRIANUS. Secunda causa est cupiditas, que comitatur timorem. Nihil enim timet, nisi qui concupiscit. Cupiditas est ranunculus, qui proiectus in os canis facit eum obmutescere. Hic proiectus in os Demosthenis, qui erat uiua uox iuris, eum mutum fecit cum orare et aduocare debuit cum Romanis pro republica, cum Atheniensibus contra Philippum regem Macedonum patrem 165 Alexandri. Unde et quidam senatorum illi, cum sileret a bonis, improperans,  ait: Demosthenes non squinancem, sed arginancem patitur. Hic ranunculus proiectus in ora iudicis, in ora etiam magistrorum a pueris, facit remitti penas, et terrores, et minas propter hunc, quia munera excecant oculos, et uim auctoritatis inclinant. Paulus abstinuit etiam a subditis, ne ab eis sumptus et necessaria acciperet, manibus uictum queritans 

Tertia causa est pigritia uel negligentia. »Circuibat iehsu ciuitates, predicans, et curans omnes languores in eis . Ideo prelatus impiger et strenuus esse debet.

Quarta causa est simplicitas, et quedam quasi naturalis uerecundia, qua Ieremias se excusans ait : »A, a, a, Domine Deus: Abecedarius sum et  nescio loqui.«

Sed nullus prelatorum hodie hoc dicit, quasi in eis prudentia suppleat etatem, quod falsum est; sed potius fauor humanus, uel generis nobilitas. Hoc autem uitium est in predicatore et oratore. Unde Quintilianus : uerecundia amica uirtutis, in oratore uitium est, licet pro tempore amabile.

Quinta causa est et pessima, ignorantia. Unde Hieronymus : Predicationis nescius, quam dabit uocem preco mutus? O pastor idolum surdum et mutum, idolum desolationis Ecclesie, stans in loco sancto Sion, quod non ualens loqui, quasi per demones et porcellos conductos, dat populis responsa. Quod comparabile  Gallicano monstro Heluidio; qui in Gallia, que caruit monstris, solus inuentus sacerdos est et laicus, non quia litteras multas non sciret, sed tropos loquendi ignorauit. Unde ignorans diuersas acceptiones huius nominis, »primogenitus,« circa beatam uirginem errauit. Est ergo uox penitentie. Unde: »Discedite a me, omnes qui operamini iniquitatem, quoniam exaudiuit Dominus uocem fletus mei .«

. . . Et lacryme pondera uocis habent. 
Est et uox confessionis: »In uoce exsultationis et confessionis sonus epulantis .« Has sequitur uox orationis: »Intende uoci orationis mee, rex meus, et Deus meus .« Post, laudis et  gratie et serenate conscientie: »uox exsultationis et salutis in tabernaculis iustorum .« In his omnibus periculose tacetur. Post hanc sequitur recto ordine, »uox predicationis,« que est uox salutis, ne dicatur predicanti adhuc inuoluto peccati satisfactione: »Peccatori dixit Deus: Quare tu enarras iustitias meas, et assumis testamentum meum per os tuum ?« etc. Unde B. Bernardus ad Brunonem Coloniensem electum: Etsi litteratus sis et canonice electus, quia tamen, ut asseris, non fleuisti, penitentiam non peregisti, et ita neophytus es in uita, etsi non in fide. Quod suscipias tantum onus, nec laudo, nec penitus improbo propter necessitatem et fragilitatem temporis instantis;  uerum si susceperis, orabo pro te. Item: »Existimabam ut cognoscerem hoc, labor est ante me donec intrem in sanctuarium Domini, et intelligam in nouissimis eorum .« Et: »De mandatis tuis intellexi .«

166 Prima uoce: Sedes cum Maria ad pedes Domini .

Secunda: Surgis ad osculum manuum.

Tertia: Ad osculum capitis.

Quarta: Ad totum Christum inungendum. Cuius quinque sunt species: »Correctionis.« Hec scholarium in malis moribus, et modis uiuendi sacre Scripture contrariis. »Eruditionis,« prelatorum, et sanctorum »exhortationis, excitationis et consolationis.« uocem uocationis ad fidem habuerunt  apostoli et apostolici uiri in Ecclesia primitiua. De his uocibus Dauid ait: »Mihi autem adherere Deo bonum est, ponere in Domino Deo spem meam, ut annuntiem omnes predicationes tuas in portis filie Sion .« Sunt enim plures modi predicandi, quos diximus, in quibus male tacetur, maxime a prelato. Si quis autem modus alius a predictis superadditur, a malo curiositatis, ostentationis et delectationis est. Unde Apostolus: »Omnis sermo malus non procedat de ore uestro, et si quis bonus, nonnisi ad eruditionem .« Et Dauid: »Os meum loquetur sapientiam,« de fide, »et meditatio cordis mei prudentiam ,« de bonis moribus.



CAPUT LXIII. De bona taciturnitate.


Sugillato uitio male taciturnitatis, commendemus bonam taciturnitatem. Aperiat os prelatus ad Deum laudandum, adorandum, confitendum, consulendum, consolandum, predicandum, docendum. Est enim »tempus tacendi, et tempus loquendi .« Unde: »In corde meo abscondi eloquia tua, ut non peccem tibi .« Augustinus: Fundamentum religionis est bona taciturnitas. Scio enim te precepisse Sanctum Dei non esse dandum canibus, nec margaritas spargendas esse ante porcos , ne secreta Dei indignis ostendantur, ne Babyloniis thesauri domus Dei reuelentur , que tamen quis diuulgat, ut ei, cui loquitur, placeat per adulationem,  uel propter cupiditatem, uel propter uanam gloriam, uel curiosam loquacitatem. Assumenda est itaque disciplina silentii, ut prius taceat quis quam loquatur, iuxta illud: »Sit omnis homo uelox ad audiendum, tardus ad loquendum .« Sunt autem bone taciturnitatis quatuor cause, penes auditores scilicet, quia canes sunt detractores, obstinati et infideles, uel quia porci sunt fastiditi uerbo Dei, et immundi.

Malus detractionis prolator, peior relator, pessimus auditor. Unde Ezechielis, cap. III: »Fili hominis, linguam tuam adherere faciam palato tuo, et eris mutus, nec quasi uir obiurgans, quia domus exasperans est. Tertia causa est assiduitas. Predicatio  enim, si assidua est, uilescit.


Imponit finem sapiens et rebus honestis. 

Quarta causa, incapacitas auditorum. Unde Apostolus: »Non potui uobis quasi 167 spiritualibus loqui; lac uobis potum dedi, non escam .« Similiter due cause attenduntur circa predicatorem peccati scilicet conscientia, unde: »Peccatori dixit Deus: Quare tu enarras iustitias meas, et assumis testamentum meum per os tuum? tu uero odisti disciplinam .« Et muta facundia, cui egra subest conscientia. »Medice, cura teipsum .« Rebus loquaris prius quam uerbis, et incapacitate diuini eloquii, uel uerecundia bona. Unde: »A, a, a, Domine Deus, ecce nescio loqui  .« Si ergo utile et necesse fuerit loqui; uide que, quot, quanta, qualia, quando loquaris, cui uel quibus, ubi et qualiter. uide etiam, si tibi opus fuerit uti communi predicatione, uel priuata, que fit ad priuatam personam, et in loco secreto. Ubi quandoque cessandum est a correctione. Unde Apostolus: »Hereticum hominem post trinam admonitionem deuita ,« ita et incorrigibilem hominem et incorrigibilem principem. Unde Hieronymus in prologo super Esdram : Frustra quidem niti, et nil aliud, nisi fatigando uel corripiendo odium incurrere, extreme dementie est. Unde etiam Paulus, ne prouocaret iram Cesaris, ita caute, et sub inuolucro  predixit destructionem Romani imperii, quod non predixit; ita edidit, quod non edidit: »Ut qui nunc tenet, teneat, donec de medio fiat .« Ita etiam Ieremias cap. XXu, caute et prudenter predixit, et comminatus est destructionem Babylonis, ut ait Hieronymus, ne regem Babylonis prouocaret in iram hoc nomen »Sesach« posuit pro hoc nomine »Babylon,« que destruenda erat. De quo etiam idem Hieronymus ait : Principibus et pseudoprophetis, et sacerdotibus accusantibus, et crimen mortis in eum intendentibus loquitur ad populum, quem illi concitauerant aduersus illum, prudenter, humiliter et constanter. Prudenter, prouocans eos ad penitentiam, ut Dominus mutet sententiam suam de  destructione ciuitatis. Humiliter, dicens: »Seruus uester etiam in manibus uestris sum.« Constanter, dicens: »In ueritate misit me Dominus ad uos, et hec euenient, nisi penitentiam egeritis .« In communi autem predicatione nequaquam tacendum est. Unde Ieremias cap. XXuI: »Sta in atrio domus Domini, et loqueris ad omnes ciuitates Iuda,« etc. Sed nec in priuata, si malum exemplum timetur. Unde nec Ioannes etiam in carcere tacuit .



CAPUT LXIu. De uitio lingue.

Male autem loquacitatis, uel garrulitatis, quatuor sunt cause: adulatio, iactantia, cupiditas,  incauta loquacitas. Loquacitas itaque contraria est bone taciturnitati, contra quam clamat Propheta dicens: »Pone, Domine, custodiam ori meo, et ostium circumstantie labiis meis. Non declines cor meum in uerba malitie ,« cuiusmodi sunt et otiosa. Unde abbas Serapion in uitas 168 Patrum: Non est membrum in corpore meo, quod ita timeam sicut linguam. »Si quis putat se esse religiosum, non refrenans linguam suam,« a malo, »sed seducens cor suum, huius uana est religio .« Item idem: Diu fleui, multos labores sustinui, et diu in eremo uixi, nunquam tamen ad mensuram humilitatis et taciturnitatis, quam habuit filius meus Zacarias, potui peruenire. Item abbas pastor: Nunquam presente sene emisi uerbum,  sed quod dicebat laudabam. Item idem cuidam querenti: Quomodo quietus habitabo in loco in quo habito? Respondit: Inter quos uiuis, uiue sicut aduena, non dominus, et nunquam potestatem habeat uerbum tuum coram te. Item idem: Si uis amari et quietus uiuere, multum tace. »In multiloquio enim non deerit peccatum .« Ideo et peta  proclamat:

uirtutem primam esse puta compescere linguam.
Nam nunquam tacuisse nocet, nocet esse locutum.
Rara fides ideo est, quia multi multa loquuntur.
Et Ecclesiasticus ait : »Abominabilis et odibilis est in ciuitate homo linguosus, et qui sepe labitur in lingua.« Lantfrancus ne pro sua litteratura  superbiret, semper tacuit, quousque peruentum est usque ad periculum fidei.

Quidam etiam Patrum ne peccaret in lingua, fere semper quasi frenum, calculum in ore detulit. Item: Sicut tutius est peccare in remissione misericordie, quam in rigore iustitie, sic et in taciturnitate magis quam in loquacitate. Item: »Quis est homo qui uult uitam, et diligit dies uidere bonos? Prohibe linguam tuam a malo, et labia tua ne loquantur dolum .« Quia: »uir linguosus,« qui preter necessitatem etiam uera loquitur, »non dirigetur in terra .« Nam, sicut ex frequenti iuratione sepe labimur in periurium; ita et ex frequenti uerbo otioso in uerbum malum. »In multiloquio enim non deerit peccatum;  qui autem moderatur labia sua prudentissimus est .« Nam: »Stultus ceditur labiis suis . Labor labiorum ipsorum operiet eos .« Qui uerum dicit non laborat. »Amicus autem sponsi, cum gaudio stat, et audit uocem sponsi .« Augustinus : Sit ergo tibi in necessitate docere, loqui et predicare; in uoluntate autem audire, tacere et discere. Tutius auditur uerum quam dicatur. Qui enim exterius tumet, glorians prorumpere in uocem, dicetur ei: »Ligate ei manus et pedes, et mittite eum in tenebras exteriores .« In iusto igitur, cor loquitur, os meditatur, manus uel opus intelligit. Unde: »Os  iusti meditabitur iustitiam, et lingua eius loquetur iudicium .« Ne sic »uelut es sonans et cymbalum tinniens ,« ut uoces eius habeant fundamentum, non de summitate labiorum procedant. De cuiusmodi dicitur: »Et in intellectibus manuum suarum deduxit eos .« Operare enim et intelliges. Ut autem distinguatur inter utentes malo, uel bono uerbo, uide quod duplices et dolosi, »In corde et corde loquuntur ;« garruli, in ore et ore; detractores et contumeliosi, in dente et dente; contemplatiui in corde tantum; actiui, in corde et ore ad proximum. Ut autem uitium lingue uitetur, nota quod tripliciter utitur quis 169 uerbo malo scilicet. uel contra se per arrogantem iactantiam: »Fili, ne te laudent  labia detractoris .« uel contra proximum et hoc tripliciter; uel uerbo malitie et contumelie manifeste; uel uerbo detractionis occulte; uel uerbo adulationis ficte. Contra Dominum, uerbo infidelitatis, uerbo blasphemie, uerbo prauitatis heretice, uerbo inquisitionis stulte, uerbo curiositatis uage. »De omni otioso uerbo reddituri sunt homines rationem in die iudicii .« Otiosum uerbum est, quidquid dicitur preter utilitatem dicentis, uel audientis: »Terribilis est in ciuitate sua uir linguosus, et temerarius in uerbo suo odibilis erit .---Qui uult uitam, diligit et uidere dies bonos, prohibeat linguam suam a malo , etc.« Non dicit, a uerbo otioso, sed malo: quia lingua in udo est, et facile labitur in otiosum,  auaritiam, »superbiam, uiam prauam, et os bilingue detestor . Sapiens corde precepta suscipiet ,« propter imperitos loqui aliquando necesse est. Qui semper desiderat docere, semper uult imperitos habere. ueritas non querit, an cor, os, manus concordent: »Intellectus bonus omnibus facientibus eam . A mandatis tuis intellexi .« In Ecclesiastico, cap. XXuIII. »Susurro,« etc. Fere totum contra uitium lingue, et finis Epist. Iacobi, c. III: »Nolite plures magistri fieri,« etc.



CAPUT LXu. Qualis esse debeat predicatio pro modo auditorum, et contra malam loquacitatem predicantium.

Ut officium prelati prosequamur, pleniusque eius  incautam loquacitatem persequamur, credimus adiungendum esse premissis, »De temperantia et modestia predicationis:« que quidem temperanda est secundum qualitatem et quantitatem dicendorum, secundum qualitatem etiam et capacitatem auditorum. Unde Dauid: »Dies diei eructat uerbum;« id est spirituale spirituali, ut maior maiori: »uerbum,« quod est »in principio apud Deum ,« quod semel locutus est Deus: »Et nox nocti indicat scientiam ,« infirmus, imperfectus, imperfecto aperte demonstrat minorem scientiam. Augustinus: Ut historialia de Christo. Non enim omnia omnibus, sed discrete spiritualia spiritualibus, sapientiam sapientibus.

Carnalibus uero minora, ut historialia, debet predicator  annuntiare. Item: »Ascendunt montes ,« apostolici uiri: »In principio erat uerbum ;«---»descendunt campi,« minores minoribus, »uerbum caro factum est.« Item Apostolus I ad Cor., cap. II: »Non ueni ad uos per sublimitatem sermonis uel sapientie. Non enim iudicaui me scire aliquid inter uos, nisi Christum Iesum et hunc crucifixum. Sapientiam autem loquimur inter perfectos et spirituales, in quibus caritas omnia credit in doctrina Spiritus, spiritualibus spiritualia comparantes. Idem, cap. III: uobis autem non potui loqui quasi 170 spiritualibus, sed quasi carnalibus tanquam paruulis in Christo lac uobis potum dedi non escam. Si quis  uidetur esse sapiens inter uos in hoc seculo, stultus fiat, ut sit sapiens. Item, cap. IX: Infirmus infirmis factus sum, ut infirmos lucrifacerem. Et quid plura? Omnibus omnia factus sum, ut omnes saluos facerem.« Unde ad Rom., cap. I: »Debitor sum sapientibus et insipientibus. I ad Cor., cap. IX: Omnium me seruum feci.« Idem, II ad Cor. u: »Siue enim mente excedimus  Deo« est. »Siue sobrii,« uel temperantes, »sumus« « hoc »uobis,« id est ad utilitatem uestram est. »Charitas enim urget nos ,« ut minus capacibus condescendamus. Ob hoc etiam figurandum,  »saliue,« id est saliuaria et infantilia uerba, »defluxerunt per barbam Dauid .« Prelatus enim infantilia uerba minoribus, et uirilia uerba maioribus habere debet. Item significatum est in Iacob uidente angelos ascendentes et descendentes per scalam . Summitas eius celum tangebat, pedes terram. Idem etiam Dominus prefigurauit, cum ait: »Amodo uidebitis angelos ascendentes et descendentes super Filium hominis .« Unde etiam Augustinus super illum locum, »In principio erat uerbum,« etc., ait: Prelatus debet esse sicut gallina, que crocitat, raucescit et macrescit super pullos suos, alis eos tegendo et fouendo. Debet etiam esse sicut orator, ut Tullius, Hortensius, ut in concione, et in  capitolio robusto eloquio, et tubaliter intonet. Cum uero uentum est domum inter paruulos, incipiat balbutire, et uerba frangere, puerilia uerba habens, ut illis conformatus intelligatur. Item Dominus: »Quis putas fidelis est seruus, quem constituit Dominus super familiam suam, ut det illis in tempore tritici mensuram ?« que in numerositate, et qualitate, et quantitate dicendorum attenditur. Super hunc locum ait Gregorius in Pastorali : Rarus est fidelis seruus; rarior prudens, qui non adulterina opinione aliquid diuinis eloquiis admisceat; rarissimi, qui nouerunt familie sue dispensare tritici mensuram secundum capacitatem auditorum, et qualitatem dicendorum. Qui non dispensatores, sed exstirpatores  sunt diuini eloquii, qui abscondenda irreuerenter reuelant, secreta celestia passim omnibus profundunt; qui inebriant uino eos, quibus opus est lacte, querentes potius suum ostentare ingenium quam proximis prodesse. Item idem : In templo Domini erant acetabula, phiale, et cyathi ; sic in Ecclesia mordax interpretatio, larga predicatio, et minor, et suauis. Non enim omnibus omnia indifferenter proponere debemus, sed quasi ad quamdam pregustationem maiora maioribus, et minora minoribus offerre. Predicator iste et medicus, publicus est seruus, iumentum (super quod Samaritanus imposuit uulneratum , de quo etiam dicitur:  »Producat terra herbam iumentis  cophinus et uas stercorarium; stabulum est Ecclesia. Cuius officium describens Ieremias, cap. I, ait: »Constitui te super gentes, ut euellas et destruas, disperdas, 171 dissipes, edifices et plantes.« Quatuor uerba ponit pertinentia ad eiiciendum peccata ; duo tantum ponit ad inserendum uirtutes, quod fit per predicationem et exemplum. Sunt ergo prelati cophini, quibus extra portari debent peccata, non inferri, ut colligant quisquilias, paleas et stercora ad conficiendum lateres Pharaoni, quos lauantes et conficientes amplius coinquinantur.  Habeat autem confessor uinum et oleum Samaritani: uinum ut per increpationem mordacem confitens a timore Domini concipiat et pariat Spiritum salutis; oleum, per consolationem, ut non absorbeatur a tristitia, sed »tristitia eius uertatur in gaudium .« Exhibeat se confitenti mitem, suauem et dulcem, et quasi in amplexibus suis eum fouentem, dicens ei: Soli Deo confiteris, cuius ego sum uicarius, ut nec uerbo, nutu, uel signo ei reuelata possim detegere. Qui mihi confiteris, tibi obligor in paternitate spirituali, ut peccata tua, sicut et filii supportem, pro illis doleam, et tecum pro illis satisfaciam. Confide ergo, et age penitentiam, quod si consilium meum egeris, promittoque me super hoc fideiussorem, dabo, quod ex toto  liberaberis.

Nunquam autem confitentem supportet in cupiditate sua, in detentione rei aliene; sed si obtulerit secreto oblationem, reiiciat; nunquam personam confitentis accipiat, uel ei aduletur: sed iuste iudicet, ut sanet. De his cophinis dicitur: »Manus eius in cophino seruierunt .« Hi sunt cophini, quos iussit Dominus impleri fragmentis, que superauerant comedentibus, que subterfugiunt manus prandentium . In confessione autem tria precipua maxime necessaria debet confessor iniungere penitenti, ut pro posse uitet occasionem peccati, ut fugiat dilationem confitendi, si recidiuum passus fuerit, et ut negligentiam pro peccatis satisfaciendi non incurrat; ut occasionem peccati fugiat,  quia sola loca nocent, et occasio quandoque dat materiam peccandi; ut dilationem confitendi expellat, quia dilatio est magna ruina. Unde postquam commissum est peccatum, statim currendum est ad confessorem. Unde Augustinus: Cur dubium exspectat cras, hodierna salus? Ubi negligentia satisfactionis incurritur, quia »maledictus qui facit opus Dei negligenter .« Nec hoc est pretermittendum quod quidam, nescio quo animo, dixit Alexandro tertio: Domine, bonus papa es. Quidquid facis papale est. Et respondit Alexander in uulgari suo dicens: Si scirem, »Bien iuiar, et bien predicar, et penitense donar, ie seroie bene pape.« Et ita his tribus expressit totum officium  prelati.



172 CAPUT LXuI. De officio prelati tripartito, et contra acceptionem personarum.

Tripartitum officium prelati, scilicet iudicare, penitentiam dare, predicare, maxime impedit acceptio persone. Quam redarguens Apostolus ad Rom. II, ait: »Gratia et pax omni operanti bonum« in Deum, »Iudeo primum et Greco. Non est enim personarum acceptio apud Deum.« Augustinus: Non enim propter merita patrum, Iudeos male operantes recipit, nec propter peccata parentum gentes conuersas respuit.

Ut autem liqueat quid sit acceptio persone, uidendum quid sit honorificentia, quam precipit Deus,  ut contrarii unius suo contrario comparetur doctrina et notitia. Est autem honorificentia, reuerentia exhibenda alicui ex causa debita; puta propter religionem et honestatem uite, etatem.  scientiam, dignitatem, prelationem, principatum, preposituram, officium necessarium Ecclesie generis nobilitatem, ut quia filius regis, obligationem honestam. Abusus autem huius reuerentie est acceptio personarum. Ista non est apud Deum. Notandum itaque quod circa huiusmodi honorificentiam quedam sunt cause. Prima causa debita est et honesta, alie subhoneste, et quasi appendices honestati. Sed quis habens unam istarum preponendus sit alii habenti aliam earumdem, questio est. Acceptio uero persone, est  quedam fatua reuerentia exhibita alicui ex causa non debita et illicita; puta propter timorem, cupiditatem, diuitias, uel quamcunque turpitudinem, ut quia concubina, et huiusmodi. Quandoque autem non exhibetur alicui reuerentia ex causa debita cum esset exhibenda, et hoc est abiectio persone.

Sunt autem quedam medie, persone acceptionis cause, quia nec prorsus debite nec omnino illicite, ut carnalis affectus. Quedam autem in discreta beneuolentia, qua ditiorem prepono pauperi, in colligendo eum, et huiusmodi. Ad huius uitii obiurgationem recole exemplum de magistro Garnerio grammatico; exemplum de M. Petro Abelardo; exemplum etiam de prelato infulato colligente feneratorem ditissimum; exemplum etiam lenonis  irridentis quosdam potentes, et detegentis nates contra illos, quia assurgerent et uenerarentur burgensem [id est ciuem] quemdam diuitem. Item Iacobus, cap. II. »Nolite, inquit, fratres mei, in personarum acceptione habere fidem Domini nostri Iesu Christi glorie. Etenim si introierit in conspectu uestrum uir annulum aureum habens in ueste candida et pauper in sordido habitu, et intendentes in eum, qui est indutus ueste preclara dixeritis ei: Sede hic bene; pauperi autem dicatis: Tu sta illic, aut sede super scabellum pedum meorum, nonne iudicatis apud uosmetipsos, et facti estis iudices iniquarum cogitationum? Nonne Deus elegit pauperes in hoc mundo, 173 heredes regni? uos autem pauperem  inhonoratis. Peccatum operamini transgredientes legem Domini.« Augustinus : Si hanc distantiam sedendi ad honores ecclesiasticos referimus, non est putandum leue peccatum esse »in personarum acceptione habere fidem Domini glorie .« Quis enim ferat eligi diuitem ad sedem honoris Ecclesie, contempto paupere instructiore et scientiore? . Si autem de quotidianis consessibus loquitur, quis hic non peccat? Non tamen hic peccat, nisi cum apud semetipsum intus ita iudicat, ut diues paupere tanto sit melior quanto est ditior, quod significare uidetur eum preponendo. Sed in quotidianis consessibus, credimus esse acceptionem persone; presertim  cum exhibetur alicui honor ex certa deliberatione, non per ignorantiam, non per obreptionem, sed per conscientiam, et tantum propter diuitias, non ob aliquam causam debitam, que in eo sit; cui imo potius diuitiis eius, potest dici:

O nummi, nummi, uobis hunc prestat honorem,
uos estis fratres. 

Item alia ratione: Si secundum Augustinum, quis apud se iudicat quod diues tanto sit melior quanto ditior, et ideo honorandus. Hoc potius est error et ignorantia, quam acceptio persone. Item: Hunc preponendo alii propter diuitias, uideris dicere quia melior est illo. Item: Quod hoc generaliter de quotidianis, ut de ecclesiasticis consessibus, imo  potius de quotidianis, debeat intelligi, uidetur. Tempore enim sancti Iacobi non erant dignitates et honores in Ecclesia distributi, ut modo. Item, Deuteron., cap. I: Deus per Moysen: »Quod iustum est iudicate, siue ciuis sit, siue peregrinus. Nulla erit distantia personarum; ita paruum audietis, ut magnum; nec accipietis personam cuiusquam, quia Dei iudicium est.« Sed nec in consessu quotidiano accipienda est, nisi pro causa debita, sicut nec in iudicio. Item, Iob XXXII: »Non accipiam personam uiri, et Deum homini non equabo.« Et in Ecclesiastico dicitur : »Non accipiet Dominus personam in pauperem, et deprecationem lesi exaudiet.« Item in Epist. Iude canonica dicitur: »Hi sunt murmuratores et garruli, ambulantes secundum  desideria sua, loquentes superbiam, et mirantes personas hominum questus causa.« Ergo in aliis attenditur acceptio persone, sicut et in iudicii peruersione.

Item per exempla. Phinees zelo Dei armatus Madianitidem, licet filiam principis, ceuntem cum Hebreo nobili de tribu Simeon, transfixit . Moyses etiam pro uitulo conflato dixit: »Qui uir Dei est, iungatur mihi, accingatur mecum gladio, et transeat unusquisque per medium castrorum, interficiens gladio omnes qui adorauerunt uitulum, ita ut nec parcat oculus eius patri, filio, fratri uel amico .« Hoc peracto »ait« eis Moyses »:Hodie,« inquam, »consecrastis manus uestras Deo.« Item Dominus Moysi: »Suspende  omnes principes in patibulo, et nemini parcas, ut ita auertatur furor meus a populo .« Quod etiam factum est. Boamundus etiam constitutus iudex in expeditione quando primo liberata est terra promissionis ab heresi Mahometica, eo quod comes Sancti Aegidii spoliauerat 174 mercatores quosdam transeuntes, nec ad citationem eius trinam uellet restituere ablata, ait ei: »Qui uir Dei est, accingatur mecum gladio.« Et ueniens coram comite, ait exserto gladio: »uel ablata restitues, uel huic gladio ceruicem subiicies amputandam. Tibi enim, sicut nec ignobili de plebe parcam.« Cui ait comes: »Recte iudicasti.« Et restituit ablata. Item : Beatus Martinus poculum porrexit  sacerdoti pauperi sedenti a latere eius, non principi sedenti ex alia parte. Item, I Reg., cap. XIu: Ionathas contra decretum patris et populi intinxit summitatem uirge in fauum mellis et comedit; statimque illuminati sunt oculi eius et exhilarati. »Cui,« per sortem deprehenso et capto, »ait Saul: Hec faciat mihi Deus, et hec addat, quia morte morieris, Ionatha. Cui populus: Ergone Ionathas morietur, qui fecit hanc salutem magnam in Isrel? Hoc nefas est. uiuit Dominus, si ceciderit capillus de capite eius in terram, quia cum Deo operatus est hodie. Liberauitque populus, et excussit de manibus patris Ionatham ne moreretur.« Ecce quantum uitauerit Saul acceptionem persone, ut nec etiam filio, sicut nec alii preuaricanti, parceret. Item, Exodi cap.  XXXII super illud uerbum: »Si quis est Domini, iungatur mihi: ponat uir gladium super femur suum, et transeat per medium castrorum,« ait Gregorius . Per medium castrorum transire, est tanta equitate intra Ecclesiam uiuere, scilicet iudicare, arguere et predicare, ut qui delinquentium culpas redarguit, in nullius resideat fauore; sed occidat uir fratrem suum, amicum et proximum. Quos interficit, qui, cum punienda inuenit, increpationis gladio ferit; nec eis, quos per dilectionem carnis diligit, parcit. Si ergo ille uir Dei tantum dicitur, qui ad ferienda uitia zelo diuini amoris excitatur, profecto se esse Dei negat, qui quantum sufficit, uitam carnalium increpare recusat.

 Item : Aman, cui rex Assuerus precipit honorem et reuerentiam exhiberi a populo, transiens quadam die letus et alacer coram Mardocheo sedente ante fores palatii, Mardocheus ei nec assurrexit, nec motus est de loco sessionis sue . Item Ioannis, cap. Iu: »Quidam regulus rogauit Dominum ut descenderet, et sanaret filium eius.« Ad filium reguli non uadit Dominus, etiam rogatus, ne diuitias honorare uideatur.



CAPUT LXuII. De mediocritate in omnibus tenenda.

Sepe dum quis uitat acceptor fieri personarum, »fit canis rabidus, toruusque Procrustes,« et abiector earum, incurrens ingratitudinem, uitansque cuiusdam urbane societatis sobrietatem, effectus  ebrius potius quam sobrius, quia:

Dum uitant stulti uitia in contraria currunt. 175
Est inter Tanaim quiddam, socerumque uiselli.
. . . . . . . . . . . Medio tutissimus ibis.
uirtus est medium uitiorum utrinque redactum.
Est modus in rebus, sunt certi denique fines
Citra quos ultraque nequit consistere rectum. 
Summum ius, summa iniustitia est . »Noli nimium esse iustus, quia est iustus, qui perit in iustitia sua .« Medium tenuere beati. Ideo: »Noli declinare ad dexteram, nec ad sinistram .« Tutius est enim in remissione peccare, quam in rigore. Seueri enim et nimis rigidi,  similes sunt Scribis et Phariseis, qui humeris aliorum »imponunt onera importabilia, digito autem suo ea mouere nolebant .« Patere legem quam tuleris. Luce, cap. u: »Nemo mittit uinum nouum in utres ueteres, sed uinum nouum in utres nouos, ne uinum effundatur, et utres pereant: Et nemo uestimentum nouum assuit ueteri, uel ueterem pannum nouo, ne scissura maior fiat.« »Qui nimis mammas stringunt, sanguinem pro lacte fundunt: et qui nimis emungit, elicit sanguinem .« In omni ergo opere bono seruandus est modus et modestia. Culpa enim est totam persequi culpam, et gloriosum est principi citra meritum punire. Interrogatus legatus cuiusdam principis prudentis a principe prudenti  quid haberetur in regno illius principis pro maxima sapientia et prudentia. Respondit, inducias respondendi datas refutans: Mensura, modus in omni opere maxime principis; sicque, quem prius estimabat fatuum, reputauit prudentissimum, eius uerbum memoriter recolens in omni opere suo; quia: »Honor regis iudicium diligit .«

Etiam in risu modus seruandus est. Unde Ecclesiastici, cap. XXI: »Fatuus in risu exaltat uocem suam, uir autem sapiens uix tacite ridebit.« Et Parabolarum, cap. Xu: »Cor« sanctorum »gaudens exhilarat faciem; os uero stultorum pascitur imperitia.« Sanctus Bernardus de S. Malachia archiepiscopo : uultum eius non  fuscauit meror, nec leuigauit risus. De abbate Igniacensi, ait : In ore eius risus nunquam apparuit, qui assistentium gratia quandoque faciem serenauit; sed, si bene recolitis, risum integrum non admisit. Et Dominus ter fleuisse legitur, sed nunquam risisse, qui ait: »ue uobis, qui hic ridetis, quoniam lugebitis .«

Sectemur ergo mentis hilaritatem, sic ut non comitetur lasciuia: »Iucundemur secundum faciem sanctorum, habentes faciem euntium « in Ierusalem. Sed nunquid potuit Deus bene risisse? uidetur quidem quod habita causa interiore letitia bona, quod eam exterius in opere ridendi monstrare  possit, maxime cum omnes defectus nostros preterquam culpe assumpserit; etiam cum risibile, uel risibilitas proprium sit hominis a natura datum. Quomodo ergo eo uti non potuit? Forte potuit, sed non legitur eo usus fuisse. Item queritur: Si homo 176 dicitur risibilis, uel a proprietate et a natura anime, uel a proprietate aliqua corporis, uel a composito ex utroque; etsi hoc primum risibile qualitas sit, an actio, uel passio? Risus autem moderatus, si continuus fuerit, suspectus tibi habeatur. Potius enim huiusmodi risus proditionis est quam exsultationis. De sic ridente dicitur: »Maledictus homo absconditus in ciuitate ,« paratus semper blando fraudem contexere risu. De quo etiam Isaias : »ue qui profundi  estis corde, ut a Domino et proximo abscondatis consilium;« et Ecclesiastici XIII: »Ne credas uerbis illius, qui subridens interrogabit te de absconditis tuis, cuius animus immitis non parcet de malitia.«



CAPUT LXuIII. De mala singularitate.

Huic meditationi bonorum morum et operum, uiuendique modis obuiat mala singularitas; ideo eam exstirpemus, ut bone singularitatis amputato contrario, uirtus, id est bona singularitas elucescat. Singularitas, ut habet B. Bernardi auctoritas, parit notam et admirationem, et ex superbia oriuntur adinuentiones noue. Item Hieronymus : Nec affectate sordes, nec acquisite delicie, uel in  cibo, uel in ueste conueniunt Christiano. Item Augustinus: Quisquis rebus pretereuntibus restrictius utitur quam sese habent mores eorum cum quibus uiuitur, aut intemperans, aut suspiciosus est; quisquis uero eis sic utitur, ut metas consuetudinis bonorum, inter quos conuersatur, excedat, aut aliquid significet, aut flagitiosus est. In omnibus enim talibus non usus rerum, sed libido cupidinis in culpa est. Item idem: Non interest quid cibi uel uestis, quantum, uel quale sumas, salua tamen honestate uite, et dummodo his  necessitate congruas, ut dicere possis cum Apostolo: »Scio abundare ,« etc. Sic enim: »Iustificata est sapientia  a filiis suis .« Non est ergo a communi uita, ut ait Hieronymus, recedendum, ne »singularis ferus « factus, si egressus fueris in publicum, semines murmur in populo, et spectantibus parias admirationem, merearisque »diceri: Hic est.« Item: »ue soli,« singulari uidelicet, adinuentiones, et nouos usus, et modos uiuendi ex superbia, uel superstitiosa presumptione inuenienti, »quia, si ceciderit, non habet subleuantem .« Item: Exemplo Apostoli, qui »omnia omnibus factus est, ut omnes Christo lucrifaceret ;« abstinens a licitis, circumcidens Timotheum , offerens in Cenchris , abstinens etiam a quadam perfectione,  ut perfectior esset. Item: Exemplo »mediatoris Dei et hominum Christi Iesu ,« preter culpam, defectus nostros assumentis, et in conuersatione et modo uiuendi discipulos infirmos supportantis, iugumque leue et portabile, regulamque uiuendi uerbo 177 et exemplo eis tradentis. Item Seneca epistola ad Lucilium quinta. Illud autem te admoneo, ne eorum more, qui non proficere, sed conspici cupiunt, facias aliqua, que in habitu tuo, aut genere uite notabilia sint. Asperum cultum, et intonsum caput, et negligentiorem barbam, et indictum argento odium, et cubile humi positum, et quidquid aliud ambitionem peruersa uia sequitur, euita. Satis nomen ipsum philosophie, etiamsi modeste tractetur, inuidiosum est. Quid si nos hominum  consuetudini ceperimus excerpere? Intus omnia dissimilia sint, frons nostra populo conueniat. Non splendeat toga, nec sordeat quidem. Non habeamus argentum in quo solidi auri celatura descenderit; sed non putemus frugalitatis indicium auro argentoque caruisse. Id agamus, ut meliorem uitam sequamur quam uulgus, non ut contrariam. Alioquin quos emendari uolumus fugamus a nobis, et auertimus. Illud quoque efficimus, ut nichil imitari uelint nostri, dum timent, ne imitanda sint omnia. Hoc primum philosophia promittit, scilicet sensum communem, humanitatem, socialitatem et congregationem, a qua professione dissimilitudo nos separabit. uideamus ne ista, per que admirationem parare uolumus, ridicula et odiosa sint. Nempe propositum  nostrum est secundum naturam uiuere. Hoc contra naturam est, torquere corpus suum, et faciles odisse munditias, et squalorem appetere, et cibis non tantum uilibus uti, sed tetris et horridis. Quemadmodum desiderare res delicatas luxurie est, ita usitatas, et non magno artificio parabiles fugere, dementie est. Frugalitatem exigit philosophia, non penam.

Potest autem esse non incompta frugalitas. Hic mihi modus placet. Temperetur uita inter bonos mores et publicos. Suspiciant omnes uitam nostram, sed non agnoscant. Quid ergo? Eadem faciemus, que ceteri? Nihil inter nos et illos intererit? Plurimum. Dissimiles esse nos uulgo, sciat qui propius  inspexerit; qui domum nostram intrauerit, nos potius miretur quam supellectilem nostram. Magnus ille est, qui fictilibus sic utitur, quemadmodum argento; nec ille minor est, qui sic argento utitur, quemadmodum fictilibus. Infirmi autem animi est, non posse pati diuitias.

Item S. Bernardus sedens in capitulo Pontiniacensi pro tribunali, cum questio ei proponeretur a fratribus de singularitate cuiusdam monachi, ait ei: »Crederesne uerbo Domini, uel uerbo angelico non contrario uerbis Domini?« Et ille: »Crederem quidem.« Tunc abbas: »Et ego dico tibi in uerbo Domini, licet peccator, ut singularitatem tuam deponas, quamuis in ea uidearis quosdam sanctos imitari, magisque mereberis communi modo uiuendi  fratrum.« Qui statim acquiescens abbati, exuit singularitatem omnem, uixitque sicut ouicula communiter in grege. Summopere ergo cauenda est singularitas in congregatione. Ibi enim peccatur magis, quam in priuato loco, maxime illa que scandalum parit infirmis.



178 CAPUT LXIX. De bona singularitate.

Bona singularitas, que familiarius dicitur bona solitudo, commendatur in pluribus sacre Scripture locis. Unde Sara filia Raguelis, cap. III Tobie: »Tu scis, domine, quod nunquam cum ludentibus me miscui, neque cum his, qui in leuitate ambulant participem me prebui.« Et Ieremias :  »Sedebam solitarius et tacebam.« Et philosophus : Fuge turbam. Nondum enim illi tuto commiseris. Ego quidem confiteor imbecillitatem meam, scilicet nunquam mores quos extuli in turbam, refero. Semper aliquid ex eo quod composui, turbatur; aliquid ex iis que fugaui, redit. Quod egris euenit, quos longa imbecillitas usque adeo affecit, ut nunquam sine offensa proferantur, hoc accidit nobis, quorum animi ex longo morbo reficiuntur; quia inimica est multorum conuersatio. Nemo non aliquod nobis uitium, aut commendat, aut imprimit, aut nescientibus allinit. Utique quo maior est populus, cui commiscemur, hoc periculi plus est. Nihil enim tam damnosum bonis moribus, quam in aliquo spectaculo residere. Tunc enim per  uoluptatem facilius crimina subrepunt. Quid me existimas dicere? Auarior redeo, ambitiosior, luxuriosior? imo uero crudelior et inhumanior, quia inter homines fui. Subducendus itaque est populo tener animus, et parum tenax recti, facile transitur ad plures. Socrati, et Catoni, et Lelio excutere mentem suam dissimilis multitudo potuisset. Adeo nemo nostrum est, qui cum maxime concinnamus ingenium, ferre impetum uitiorum tam magno comitatu uenientium potest. Unum exemplum luxurie, uel auaritie, multum mali facit. Conuictor delicatus paulatim eneruat et emollit. uicinus diues cupiditatem irritat; malignus comes, quamuis candido et simplici animo, rubiginem suam affricuit. Quid tu accidere his moribus credis in quos publice factus est impetus?  Necesse est, aut imiteris, aut oderis. Utrumque autem euitandum est, ne uel similis malis fias, si te eis conformes, quia multi sunt; neue inimicus multis, si eos oderis, quia dissimiles sunt. Recede in teipsum, quantum potes; cum his conuersare, qui te meliorem facturi sunt. Illos admitte, quos tu meliores facere potes. Mutuo ista fiunt, et homines dum docent, discunt.

Item Hieronymus: Rarus in publico, honestus in domo. Quoties enim inter homines fui, minus homo redii. Est autem triplex solitudo: Loci, que fortium est; pectoris, que cuiuslibet esse debet; et solitudo operis, que cauenda est in omnibus, presertim cum parit scandalum. Item Ierem. cap. Xu:  »Non sedi cum consilio ludentium, et gloriatus sum a facie manus tue; solus sedebam quoniam amaritudine replesti me.«



179 CAPUT LXX. De bona societate habenda, et mala fugienda.

Bona solitudo maxime pendet ex bonorum societate. Unde Cato:  Ambula cum bonis, quia a conuictu mores formantur. Et Apostolus dicit: »Corrumpunt bonos mores colloquia mala .« Qui tangit picem coinquinabitur ab ea . Et psalm. C. »Perambulabam in innocentia cordis mei, in medio domus mee.« Et quomodo? »Non apponebam ante oculos meos rem iniustam, facientes preuaricationes odiui. Non adhesit mihi  cor prauum, declinantem a me malignum, non cognoscebam, detrahentem secreto proximo suo hunc persequebar. Superbo oculo et insatiabili corde, cum hoc non edebam.« Qualis ergo tibi familia? audi: »Oculi mei ad fideles terre ut sedeant mecum,« in iudicio, in conuiuio: »Ambulans in uia immaculata, hic mihi ministrabat,« in altari, in mensa, in domo, in qualibet administratione mea et prefectione. »Non habitabit in medio domus mee, qui facit superbiam; qui loquitur iniqua, non direxit in conspectu oculorum meorum.« Et psal. XXu: »Non sedi cum concilio uanitatis, et cum iniqua gerentibus non introibo. Odiui ecclesiam malignantium et cum impiis non sedebo. Lauabo inter innocentes manus meas, et circumdabo altare tuum,  Domine.« Ecclesiasticus, cap. IX: »uiri iusti sint tibi conuiue.« Et Philosophus : Ante, inquit, circumspiciendum est, cum quibus edas et bibas, quam quid edas et bibas. Et Augustinus: Decet, inquit, prelatum tales habere cubicularios quos timeat, ne, si malos, eorum uideatur approbare uitam, quorum habet conuersationem. Unde Apostolus: »Domui sue bene prepositum ,« non ut opes augeat, sed ut filios, domum et familiam in omni castitate et sobrietate sibi subditos habeat. Sed dicet aliquis quasi se excusando, habens tamen familiam malam: Mihi quidem natura est cum bonis, sed uita cum malis. Sed eo ipso malus est, quod malos in domo fouet, et  uita et natura eius cum malis. Qualis enim iudex, uel rector populi, tales et ministri eius, et econtra: Et qualis sit dominus domus, familia eius probat, et monstrat. Unde Ecclesiasticus, cap. XIII: »Omne animal diligit simile sibi, sic et omnis homo diligit similem. Omnis caro ad similem sibi coniungetur, et omnis homo simili sui sociabitur. Si communicabit lupus agno aliquando, sic peccator iusto. Que communicatio sancti hominis ad canem?« Et cum Dominus hospitem unius noctis precipiat eligi, tum propter infamiam, tum propter corruptionem et perniciem exempli; quanto magis et ille eligendus est, cum quo tibi diu uiuendum est? Maxime itaque cauenda est malorum conuersatio. uix enim in sicco stamus, nedum in lubrico curramus. Abraham   etiam, audito mandato Domini, omnes uernaculos et mares domus sue statim circumcidit. 180 Nota, quia non effeminatos habuit in domo, sed mares, quos etiam circumcidit. Et tu exemplo Abrahe familiam domus tue in omnibus habeas circumcisam. Quem etiam commendans Origenes , de eo ait: uide diligentiam Abrahe angelos ad conuiuium inuitantis. Abraham, inquam, senex cursitat, Sara uxor eius accelerat, puer festinat. In domo sapientis, nullus piger est. Item iuxta uerbum beati Thome Cantuariensis, quo utebatur ex peta:

Principis est uirtus maxima, nosse suos. 

 Et Cato de Pompeio ait:


Casta domus, luxuque carens, corruptaque nunquam Fortuna Deum.

Et Parabolarum cap. XIII: »Qui cum sapientibus graditur, sapiens erit; amicus stultorum similis eis efficitur.« Et illud. Ignis in sinu, serpens in gremio, mus in pera, perniciosi sunt uicini. In Psalmis quamplurimis arguitur societas malorum, commendatur societas bonorum. »Beatus enim uir qui non abiit in concilio impiorum, etc. ---Domine, quis habitabit in tabernaculo tuo, aut quis requiescet in monte sancto tuo? Qui ingreditur sine macula et operatur iustitiam,« etc. . »Confitebor tibi in ecclesia magna, in populo graui laudabo te ,«---»timentes autem  Dominum glorificat .«---»Congregate illi sanctos eius qui ordinant testamentum eius .« Alioquin pro congregatione et societate malorum dicetur tibi: »Si uidebas furem currebas cum eo, etc. .« Et in domo tua implebitur hoc, scilicet: »uidi iniquitatem, et contradictionem in ciuitate. Die ac nocte circumdabit eam. Super muros eius iniquitas, et labor in medio eius et iniustitia .« Pro quo etiam Prophetam imprecatur talibus, dicens: »ueniat mors super illos, et descendant in infernum uiuentes. Quoniam nequitie in habitaculis eorum, in medio eorum. Non enim est illis commutatio, et non timuerunt Deum, etc. .« Et Augustinus: In hoc quilibet fidelis imitari Deum debet, ne malos secum socios habeat,  nisi causa et spe correctionis, scilicet quos si incorrigibiles uiderit, eos saltem in priuata communione post multam admonitionem deuitet, et a se, si potest, expellat. Sed dicet aliquis: Boni quidem multi sunt in se, sed latera mala habent. Absit! Morum enim similitudo, iuxta uerbum cuiusdam sapientis, societatem parit, et cognata studia facile connectuntur. Et illud: Principesque bonos habentes mala latera Scriptura Scylle et Harpyiis comparat. Describitur Scylla humanam quidem habere faciem, sed cincta caninis capitibus; Harpyie uirgineam faciem, sed ungues rapacissimos. Et ii, ut plures superficietenus humani homines, et mansueti uidentur, sed stipati lateribus et ministris prauis, odoratu prede Scylle, rapacitate uero unguium,  Harpyis similes. Ob hoc ergo constat, quod res diuitum et potentum in loco periculoso posita est. Quia, rane »in penetralibus regum ,« uiri scelerati et socii furum maxime in domibus potentum inueniuntur, qui peccatores fiunt propter diuites 181 illos decipientes, a quibus decipiuntur, cum nec repelluntur, qui »laqueos parauerunt pedibus« potentum, et »foderunt ante faciem« ipsorum »foueam, et inciderunt in eam .« Hec uia illorum scandalum ipsis, et tamen postea »in ore suo complacebunt .« Et Iosephus ait: Ob hoc maxime status potentum meticulosus et periculosus est, quod eos moles rerum mediocriter malos esse non sinit, qui non simplici  et proprio ore, sed alieno et multiplici, quia longa manu peccauerunt, habent peccata sua confiteri; nequeuntes, ut pauper, dicere: »Domine, tibi soli,« et in me solo, »peccaui ,« sed tibi et multis proximis in me, et multis satellitibus meis. Omnem igitur malorum societatem, omne impedimentum, quo minus in uia Dei procedas, fugias. Unde Dominus: »Qui non oderit patrem et matrem non potest meus esse discipulus .«---»Et si oculus tuus scandalizat te, proiice eum a te, etc. .« Et Hieronymus . Per calcatum perge patrem, per calcatam perge matrem, ubera etiam que suxisti. »Patri et matri dic: Nescio uos « Iuxta etiam consilium Domini, cum Abraham »exi  de terra, et de cognatione tua ;« antequam subuertaris dicas cum Propheta. »Ecce elongaui fugiens, et mansi in solitudine.« Item psalm. Cu. »Et commisti sunt inter gentes, et didicerunt opera eorum,« etc. Et psalm. XLII. »Iudica me, Deus, et discerne causam meam a gente non sancta, ab homine iniquo et doloso erue me.« Item:  »Nam quemcunque uiderat, Saul uirum fortem, et aptum ad prelium, etc.« Et  »Nuntiatum est Saul a dicentibus,« etc.

Item: »Confitebor tibi, Domine, in toto corde meo, in concilio iustorum et congregatione ,« eorum, non iniustorum.



CAPUT LXXI. De suggestione carnalis affectus.


Sicut mala societas, ita et carnalis affectus bonam impedit solitudinem, ob quam suggillandam et amouendam ab utilioribus operibus, Dominus predicationi uacans, nuntio fratrum et matris querentium eum foris, ait: »Qui sunt fratres, mater et soror; et extendens manum in discipulos dixit, etc. .«

Item disputans in synagoga relictus a patre et matre, eisdem eum querentibus ait: »Nesciebatis, quia in his que Patris mei sunt oportet me esse?«  Docens opera ex carnali affectu procedentia, sicut minus utilia, esse postponenda spiritualibus et utilioribus.

Item, matri in nuptiis, uino deficiente, ait: »Quid  mihi et tibi, mulier? « quasi, nichil ex te habeo in spiritualibus operibus. Idem: »Qui non oderit patrem et matrem ,« id est qui spirituales affectus non preposuerit carnalibus. Idem: »Cum facis prandium, noli uocare diuites, sed pauperes, debiles et claudos «, in quibus non habeas carnis affectum, sed diuini amoris incendium. Hieronymus: Ob amorem 182 Christi omittenda est sepultura patris, pro cuius amore nullus relinquendus est inhumatus. Et Moyses, non de tribu sua, sed de alia tribu elegit Iosue in rectorem populi . Idem: Sacerdos et leuita nunquam exeant de Sanctis, sed habeat sacerdos caput uelatum cidari , »qui dicat patri et matri: Nescio uos .« Sacerdotibus  etiam in ueteri lege  prohibitum erat interesse funeribus mortuorum, etiam parentum; ut in hoc instrueremur carnales affectus esse postponendos, maxime cum simus et debeamus esse sacerdotes »secundum ordinem Melchisedech .« De cuius patre et matre Scriptura subticet in figuram sacerdotum Euangelii, ut in spiritualibus »dicant patri et matri: Nescio uos .« Alienum enim est patrimonium illis commissum, Christi scilicet et pauperum, non illorum, uel parentum eorum. Ioseph etiam  uix passus est, ut suis daretur terra Gessen ; quos etiam noluit sublimari, sed in officio consueto et pastorali permanere. Ne tamen caninos habeamus mores, odiendo  parentes, ita docet eos Gregorius  moderari debere. Arca Domini capta a Philisteis super plaustrum nouum imposita est, uaccis fetis trahentibus et ducentibus illam in Bethsamis, non reflectentibus quidem colla in uia, sed mugientibus post uitulos . Debemus enim carnalem affectum habere in mente, non in opere, presertim in spiritualibus. Qui enim post uitulos, carnali affectu ducti, colla reflectunt, similes sunt uxori Lot, que respexit et mutata est in statuam salis . Similes sunt mittenti manum ad aratrum, et respicienti retro . Similes sunt etiam Hebreis respicientibus in Aegyptum ad ollas carnium, et pepones, et alia Pharaonis . uideant  hi, ne pena simili pene Iude puniantur, qui ea, que mittebantur in loculos Domini et pauperum, asportabat, dans ea uxori et liberis, carnali affectu ductus, ob quam meruit tradere et crucifigere Dominum, sibique suspendium et eternum supplicium . Leuit. XXI: »Sacerdos summus ad omnem mortuum non ingreditur omnino, super patre suo et matre non contaminabitur, nec egredietur de sanctis.« Hieronymus super hunc locum ait : Quamuis sit potens et diues, et multitudinem offerat uictimarum; si mortuus est, non tangitur a pontifice, nec uidetur; si autem reuiuiscit, et ad uocem Saluatoris de sepulcro egreditur , et fasciis peccatorum solutus incedit, intrat ad eum pontifex,  cum eo manet et prandet. Multa nos facere cogit affectus carnalis; et dum corporum propinquitates respicimus, corporis et anime Creatorem offendimus. »Qui autem amat patrem et matrem super me, non est me dignus .«

Multi monachorum, dum parentibus miserentur, animas perdunt. Illum attendamus Patrem, qui nunquam moritur, aut qui pro nobis moritur, qui Deo uiuens mortuus est, ut nos mortuos uiuificaret . Si quid habuimus de Aegypto, quod princeps mundi suum possit agnoscere, tenenti meretrici Aegyptie cum pallio relinquamus . Sindone opertus adolescens uinctum Dominum sequebatur ; incurrisset in laqueos, nisi expeditus et nudus persequentium 183 impetus declinasset.  Reddamus parentibus que parentum sunt, si tamen Deo uiuunt .

Sed hoc de summo pontifice, minoribus aliquid indulgetur. Ad teneritudinem carnis etiam eradicandam dictum est Abrahe: »Exi de terra et de cognatione tua « Exi, mente, hoc quo ad necessitatem precepti; exi, corpore, hoc quo ad cautelam consilii. Dum enim inter propinquos tenemur corpore, sepe tenemur et mente. Ob hoc Benedictus, Aegidius et quamplures sancti natale solum reliquerunt, et sancta agmina pallidorum eremum ingressi sunt. In libro etiam Numerorum  precipitur Leuitis occidere omnes propinquos suos initiatos Beelphegor, sicut et initiatos uitulo. Ministrum enim altaris et uiuentem de patrimonio  Crucifixi, nichil carnale, nullus affectus carnalis tangere debet, quominus testamentum sibi creditum, secundum uoluntatem testatoris beneplacentem et perfectam, dispenset. Item Iudicum IX. Contra consilium Ioathe  contribules et fratres Abimelec ipsum Abimelec, eligunt in regem sibique prefecerunt, propinquitate carnis ducti. Qui promotus, sicut ignis de rhamno egressus, urbem Sichem combussit, et septuaginta fratres, multosque de Sichimitis qui illum promouerant, interfecit. Item Dominus Matthei cap. XuII: »Ut non scandalizemus« exigentes tributum: »O Petre, uade ad mare, et mitte hamum,  et eum piscem, qui prius ascendet tolle, et aperto ore eius, inuenies staterem. Illum sumens da eis pro me et pro te,« etsi sim filius regni. Ubi ait Augustinus: Miro modo in hoc instruimur et edificamur, dum Dominus tante paupertatis fuit, ut unde daret tributa non haberet. Iudas quidem habebat communia in loculis, sed Dominus res pauperum in suos commutare usus, uel conuertere nefas duxit; id ipsum dans exemplum nobis, maxime iis qui de patrimonio eius uiuunt. Si ergo Dominus in suos usus necessarios duxit nefas res pauperum conuertere, quanto magis illas in superfluis expendere? Ex hoc etiam conclude debita illicita, licet iuramento confirmata, de patrimonio Crucifixi non esse soluenda, sed potius, ut in turpi causa, rescindatur  iuramentum. Item: Bruta fetus suos imbecilles et adhuc paruos nutriunt, omnique cura fouent et amplexantur, factos autem grandiusculos et adultos, eos sibi relinquunt. Nos autem, etsi homines, non tantum in pupillari, sed in omni etate; nec tantum fetus nostros, sed a latere descendentes fouemus, imo illos superfluis oneramus supra necessitatem, conferentes eis plurima, et iuxta uerbum Alexandri [III] pape: »Deus abstulit nobis filios, et diabolus dedit nobis nepotes.« Item Hieronymus ad Heliodorum monachum : Audi edictum Regis tui: »Qui non est mecum, aduersum me est; et qui non colligit mecum, spargit .« Recordare tirocinii tui diem, quo Christo  in baptismate consepultus, in sacramenti uerba iurasti, pro nomine eius parciturum non esse patri, nec matri. Licet paruulus ex collo pendeat nepos, licet sparso crine et scissis uestibus ubera, quibus te nutrierat, mater ostendat; 184 licet in limine pater iaceat, per calcatum perge patrem, siccis oculis ad uexillum crucis auola. Solum pietatis genus est, in hac re esse crudelem. ueniet, ueniet dies postea, quo uictor reuertaris in patriam, quo Hierosolymam celestem uir fortis coronatus incedas. Nescio cur dicas nunc compede prepediri. Non est nobis ferreum pectus, nec dura precordia. Non ex silice natos Hyrcane nutriere tigrides: et nos per ista transiuimus. Nunc tibi blandis uidua soror heret lacertis; nunc illi cum quibus adoleuisti uernule  aiunt: Cui nos seruituros relinquis? Et gerula quondam, iam anus, et nutritius secundus post naturalem pietatem Pater, clamitat: Morituros exspecta paulisper et sepeli Forsitan et mater laxis uberum pellibus, arata rugis fronte antiquum referens mamme lallare congeminet. Dicant si uolunt et grammatici:

In te omnis domus inclinata recumbit. uIRGIL.

Facile rumpit hec uincula amor Christi, et timor gehenne. At contra Scriptura precipit obsequendum parentibus ; sed quicunque eos supra Christum amat, perdit animam suam. Gladium tenet hostis ut me perimat, et ego de matris  lacrymis cogitabo? Propter patrem militiam Christi deseram? cui sepulturam Christi causa non debeo, quam etiam omnibus eius causa debeo? Domino passuro timide consulens Petrus scandalum fuit . Paulus retinentibus se fratribus ne Hierosolymam pergeret, respondit: »Quid facitis plorantes, et conturbantes cor meum? Ego enim non solum ligari, sed mori in Ierusalem paratus sum pro nomine Domini Iesu Christi .« Aries iste pietatis, quo fides quatitur, Euangelii retundendus est mucrone: »Mater mea,« inquit, »et fratres mei hi sunt quicunque faciunt uoluntatem Patris mei, qui in celis est .« Si credunt in Christum, faueant mihi pro nomine eius pugnaturo; si non credunt, mortui sepeliant mortuos suos  .

Moyses etiam ad consilium Iethro , non cognatos elegit iudices et rectores, sed uiros gnaros, sapientissimos et prudentissimos odientes omnem auaritiam. In illa etiam sancta communione non est dictum dispensatoribus, ut meliora et lautiora darent propinquis, sed, »unicuique prout opus erat .« Item: Si res testamenti alicuius priuati propter suspicionem parentele non committitur alicui parentoso, quanto magis nec testamentum Christi talibus debet committi?

Item exemplo Templariorum deberent prelati instrui, ne haberent amicos suos sibi collaterales. Ipsi enim Templarii nunquam habent consanguineum  sibi seruientem, ne communia bona fratrum ei distribuant. Ad hoc etiam ualet exemplum episcopi consanguineos et nepotes suos tantum in ecclesiam suam uocantis, ut ex eis prelatus ei successurus quasi iure hereditario eligeretur et institueretur; quod et factum est, cum controuersia tamen magna et sumptibus non modicis et grauamine eris alieni. Cum autem electus successor ueterani egrotaret, aiunt ei sui sub dialogo: Unde pecunia ista soluetur, quam, ut promouereris, expendimus? Interfecisti nos per quem sperabamus 185 nos uiuere et exaltari. Quibus ille: »ue uobis, quia me occidistis, quando me in apicem promouistis.« Item Iu Reg. Iu: »Mitte in omnia uasa hec,« etc. Et Habacuc II; ue qui edificant  Sion in Sam. Item Dauid : »Audi, filia, et uide, et inclina aurem tuam, et obliuiscere populum tuum, et domum patris tui.«



CAPUT LXXII. Commendatio solitudinis loci.

Post solitudinem pectoris, et solitudinem operis, sequitur solitudo loci, que nutrix est, et sepe mater solitudinis. Duo quippe sunt genera uite solitarie, cenobitarum et anachoretarum. Prima securior, propter infirmitatis nostre imperfectionem. Secunda excelsior uel excellentior, propter caritatis perfectionem. Ad quam  transitur a prima, cum transiens plene roboratus, et »indutus  est uirtute ex alto .« Horum solitudinem loci commendans Dauid, ait: »Factus sum sicut passer solitarius in tecto .« Et Salomon: »Regem locuste non habent .« Et Hieronymus a scholis liberalium artium conuolans ad eremum, sic scribit cuidam conscholari suo, eum ad eremum et mundi contemptum inuitans . O desertum Christi floribus uernans! O solitudo, in qua nascuntur illi lapides, de quibus in Apocalypsi ciuitas magni regis exstruitur? O eremus familiarius Deo gaudens, quid agis, frater, in seculo, qui maior es mundo? Quandiu tectorum umbre te premunt? Quandiu fumosarum urbium carcer includit? Crede mihi, in eremo nescio quid  plus lucis aspicio. Libet, sarcina carnis abiecta, ad purum etheris uolare fulgorem. Paupertatem times? Sed beatos pauperes Christus appellat . Labore terreris? Nemo athleta sine sudoribus coronatur. De cibo cogitas? Sed fides famem non timet. Supra nudam metuis humum exesa ieiuniis membra collidere? Sed iacet Dominus tecum. Squalidi capitis horret inculta cesaries? Sed caput tuum Christus est. Infinita eremi uastitas terret? Sed tu paradisum mente deambula. Quotiescunque illuc cogitatione transcenderis, toties in eremo non eris. Scabra sine balneis attrahitur cutis? Sed qui in Christo semel lotus est, non habet necesse iterum lauari. Et breuiter ad cuncta audias Apostolum respondentem: »Non sunt condigne,  inquit, passiones huius temporis ad futuram gloriam que reuelabitur in nobis .« Delicatus es miles, carissime, si hic uis gaudere in seculo, et postea regnare cum Christo.

Item ad Ruffinum : Indicabimus tibi quiddam, ut si nescis, discas; si autem cognouisti, pariter gaudeas. Bonosus tuus, imo meus, et ut uerius dicam, quia Christi, noster: »scalam Iacob « iam scandit, portat crucem , non post tergum respicit ; »seminat in lacrymis, ut in gaudio metat ;« et sacramento Moysi 186 serpentem in eremo suspendit . Cedant huic ueritati tam Greco quam Romano stylo, mendaciis ficta miracula.  Ecce puer honestis seculi nobiscum artibus institutus, cui opes affatim, dignitas apprime inter equales erat, contempta matre, sororibus et carissimo sibi germano, insulam pelago circumsonante naufragam, cui aspere cautes et nuda saxa, et solitudo terrori est, quasi quidam nouus paradisi colonus insedit. Nullus ibi agricolarum, nullus ibi monachorum  in tanta uastitate adheret lateri comes. Solus ibi, imo, Christo comitante, non solus, uidit gloriam Dei, quam etiam apostoli, nisi in deserto, uiderant. Non quidem conspicit turritas urbes, sed in noue ciuitatis censu factus est tributarius, eiusque  ciuis dedit nomen suum. Horrent sacco membra deformi? sed sic melius »obuiam Christo rapietur in nubibus ,« Nullo Euriporum austro perfruitur? Sed de latere Domini aquam uite bibit. Nullo terra gramine uiret, nullus uernans campus densatur umbraculis. Abrupte rupes, quasi quemdam horroris carcerem claudunt. Ille securus, intrepidus, et totus de apostolo armatus ; nunc Deum audit, dum diuina relegit; nunc Deo loquitur, aut Deum rogat. Et fortasse ad exemplum Ioannis, qui in deserto Apocalypsin uidit, aliquid Dei uidet, dum in insula moratur.

Idem : Intremus, inquit, solitudinem, quasi quedam secreta ruris, ibi cibarios panes, et olus manibus  nostris irrigatum, lac delicie rusticane, uiles quidem, sed innocentes cibos prebent. Ita uiuentes, non ab oratione somnus, nec saturitas a lectione reuocabit. Si estus est, secretum arboris umbram prebebit. Si autumnus, ipsa eris temperies, et strata subter folia, locum quietis ostendit. uere ager floribus depingitur, et inter querulas aues psalmi dulcius cantabuntur. Si frigus fuerit et brumales niues, ligna non emam, calidus uigilabo, uel dormiam certe, quod sciam utilius, non algebo. Habeat sibi Roma suos tumultus, arena seuiat, circus insaniat, theatra luxurient, rumoribus uacet, salutationibus gaudeat: »Nobis adherere Deo bonum est, et ponere in Domino Deo spem nostram « ut cum paupertatem istam celorum  regna mutauerint, erumpamus in uocem: »Quid enim mihi est in celo, et a te quid uolui super terram? «

Item Maximinus episcopus: Sic et anachoretarum singulare propositum, uel certamen martyrio non priuatur, sicut nec hac solemnitate, qui per singula eremi loca in speluncis et exiguis cellarum tuguriis modico contenti pabulo demorabantur. Alii bestiis sociati, alii auibus subministrati, ciborum spernentes delicias, luxus seculi calcantes, laudem temporalem non amantes, uisum hominum fugientes, angelorum assueti loquelis, plurimis uirtutum effulsere signis »circuierunt in melotis, in pellibus caprinis, egentes, angustiati, afflicti, quibus dignus non erat mundus: In solitudinibus errantes,  in montibus et speluncis, et in cauernis terre ,« etc. Item Hieronymus : O quoties in eremo constitutus, 187 scilicet in horrido monachorum habitaculo, putaui me Romanis interesse deliciis, »sedebam solus, quia amaritudine repletus eram .« Horrebant sacco membra, deformis et squalida cutis, sicut Aethiopice carnis, obduxerat; quotidie lacryme, quotidie gemitus; et si quando repugnantem somnus imminens oppressisset, nuda humo uix (ossa herentia collidebam. Sic ob gehenne metum tali me carcere ipse damnaueram, et socius factus scorpionum et ferarum, sepe choris intereram puellarum. Pallebant ora ieiuniis, et mens desideriis estuabat. Ad »Iesu«  pedes iacebam, rigabam lacrymis, crine tergebam, et repugnantem carnem uigiliis et ieiuniis cibo crudo utens et aqua frigida, cum in cocto aliquid sit luxurie, mihi subiugabam.

. Si igitur imperfectus es, fuge turbam, quia non tuto illi committeris; si perfectus es, pro necessitate fratrum redire potes ad turbam. Unde Stilpon: : Sic est scilicet quod omnis stultitia laborat fastidio sui. Non muto sententiam. Fuge multitudinem, fuge paucitatem, fuge etiam unum. Non habeo cum quo te communicatum uelim; et uide quo iudicium meum abeat; audeo te tibi credere. Huius Stilponis discipulus Crates, cum uidisset adolescentulum secreto ambulantem,  interrogauit: Quid illic solus faceret? »Mecum, inquit, loquor.« Cui Crates: »Caue, inquit, rogo, et diligenter attende, ne cum homine malo loquaris.« Lugentem timentemque, iratum et furibundum, custodire solemus, ne solitudine male utatur. Nemo est ex imprudentibus, qui relinqui sibi debeat. Tunc enim mala consilia agitant, tunc aut aliis, aut ipsis futura pericula struunt, tunc cupiditates improbas ordinant, tunc quidquid, aut pudore aut metu animus celabat, exponit; tunc audaciam acuit, libidinem irritat, iracundiam instigat. Denique, quod unum solitudo habet commodum, scilicet nichil ulli committere, non iudicem timere, perit stulto. Ipse enim se prodit. uide ergo quid de te sperem, imo quid spondeam mihi. Spes enim incerti  boni nomen est; non inuenio tamen cum quo te malim esse quam tecum.

Item Seneca : Aliquis uir bonus eligendus est, ac semper ante oculos habendus, ut sic tanquam illo spectante uiuamus, et omnia, tanquam illo uidente, faciamus. Nec immerito. Magna pars quippe peccatorum tollitur, si peccatori testis assistit. Aliquem habeat animus quem uereatur, cuius auctoritate etiam secretum suum secretius faciat. O felicem illum, qui non aspectus tantum sed etiam cogitatus emendat! O felicem, qui sic aliquem uereri potest, ut ad memoriam quoque se componat atque ordinet! Qui sic aliquem uereri potest, cito erit uerendus. Elige itaque Catonem . Si hic tibi nimis rigidus uidetur in religione, elige  remissioris animi et uite uirum sanctum alium, cuius uita, mores et oratio placeant. Illum semper tibi ostende uel custodem, uel exemplum. Opus est, inquam, aliquo, uel ad quem mores nostri praui erigantur. Nisi enim ad regulam, praua 188 nec corriges, uel torta non diriges.

Sunt autem tria genera monachorum, et ducentium uitam solitariam. Primum est eremitarum, anachoretarum, uel reclusorum. Hanc uitam dedicauit Dominus, quando tentandum a Satana, spiritus expulit in desertum, eratque cum bestiis: »Et accesserunt angeli et ministrabant ei .« socio struthionum, serpentum, et ferarum. Hanc sanctificauit et Ioannes Baptista, de quo :

 Antra deserti teneris sub annis,
Ciuium turmas fugiens petisti,
Ne leui saltem maculare uitam
   Famine posses.
In deserto penituit Aegyptiaca; in desertum fugit Elias a facie Iezabel ; in deserto latuit Ieremias, inquiens: »Sedebam solitarius et tacebam .« Idem: »Surgite, fugite, saluate animas uestras, et eritis in deserto sicut humiles myrice .« Item c. XLIX. »Surgite, ascendite, fugite, abite uehementer in uoraginibus«  »sedete, qui habitatis Asor, dicit Dominus.« Martinus adhuc duodennis mox eremum concupiuit, satisque fecisset uoto, nisi etatis infirmitas  obstitisset. Qui, factus reclusus, duorum mortuorum exstitit suscitator magnificus, pluriumque miraculorum effector, quam episcopus effectus. Qui tamen in episcopatu degens, cellam priuatam habuit, in qua sepius orabat, et solitarie uiuebat, loquens cum Deo et angelis, nisi cum necessitas subditorum et ecclesie eum exire cogebat. Simili uero modo uictitabat B. Germanus Antisiodorensis episcopus. Remigius Remensis de cellula, in qua se recluserat, raptus est in episcopum. Secundum genus monachorum est, ubi tres uel quatuor, uel pauco plures in communi, et de communi uiuunt, ut Carthusienses. Et hic ordo originem habuit a Ioanne Baptista, qui cum discipulis in deserto mansit. Alii dicunt, quia ortum habuit a filiis  Ionadab; alii, quia a Rechabitis, qui sic uiuebant.  Tertium genus est cenobitarum. Quod genus uiuendi securius est propter personas multarum facierum, infirmorum scilicet et fortiorum. De quo Dauid: »Ecce quam bonum et quam iucundum habitare fratres in unum .«

Primum genus perfectum est; secundum temperantius extremis, et appetibilius. Excludit enim per societatem adiunctam, periculum primi, quod est in singularitate: »ue soli, quia, si ceciderit, non habet subleuantem se .« Paucitas enim secura est; quia uentres bene instructi et pauci, modico contenti sunt. Excludit et periculum tertii, in numero personarum et certo agrorum, in pondere  et mensura operum omnium distincta. In omnibus circumcisi paucitate et paupertate, excludit litigium, quia »non oportet seruum Dei litigare .« Excludit et inuidiam, et rapinam potentum et diuitum. Non enim inuidetur nichil habentibus; non eis lites suscitantur calumniose:

Cantabat uacuus coram latrone uiator. 
Excludit et peccatum quod uix euitatur in cenobio, scilicet, cum unus 189 permittitur discurrere et euagari in necessitates domus, in quibus sepe offendit et offenditur; cuius peccatum redundat in singulos.



CAPUT LXXIII. Peccatum unius sepe redundat in uniuersitatem.

 Achan peccante pollutus est populus anathemate . Gaditis et Rubenitis, et dimidie tribui Manasse edificantibus altare in terra Chanaan, dictum est: Quia contra preceptum Dei erexistis altare magnum et sacrilegum, cras ira Dei deseuiet in populum . Plebecula etiam Iudaica non eripiente Christum »inopem et egenum de manu fortiorum eius ,« mortis Dominice rea facta est. Et Moyses ait: »Non sequeris turbam ad faciendum malum, nec in iudicio acquiesces sententie plurimorum, ne a uero deuies .« Et Apostolus: »Expurgate uetus fermentum,« et eiicite, »quia modicum fermentum totam massam corrumpit .« Non minus peccas,  quia cum multis, sed magis peccas, nec minus ardebis quia cum pluribus. Unde et illud generale prouerbium sane intelligendum est: »Quod peccatur a multis inultum est,« quod est ab homine, sed non a Deo. Et item: Qui non corripit, cum possit arguere et impedire, consentit. Qui autem per multitudinem, uel prelatum excusari a peccato credunt, similes sunt Pilato lauanti aqua manus suas, et dicenti: »Mundus sum a sanguine huius, uos uideritis ;« non Danieli, qui ait: »Sanguinem innocentem condemnastis; uiri Iuda, redite ad iudicium . Qui etiam assimilantur primis parentibus, culpam in Deum refundentibus, quam et isti in multitudinem et abbatem, quia mulier,« uel serpens, »dedit mihi et comedi .« Abbas hoc precipit, uel conuentus hoc facit; unde nec contradico,

Etsi mille sumant, deperit inde nichil. OuID.
Unde quidam intrans claustrum, cum occurreret ei peccatum in multitudine, quod uitauerat in singularitate  timuit sibi, credens hoc non minus peccatum esse per multitudinem, licet quidem ex hoc non habeant cauteriatas  conscientias, cuiusmodi haberent, si in singularitate constituti hoc facerent. Qui etiam pro uniuersitate se immunes a peccato esse estimant, cum uniuersitas, uel prelatus ecclesie sinit, uel auctoritatem et consensum prebet, indebita fieri, uel exigi ab Ecclesia, qualia sunt talliarum exactio, decimarum exsecrabilium solutio, et huiusmodi. Item Gregorius super II librum Regum, c. XXIu: »Quia Dauid numerauit populum, immisit Deus pestilentiam in Isrel, et mortui 190 sunt septuaginta millia uirorum,« ait: Contingit pro malo gregis, ut sepe uere boni delinquat uita pastoris, et secundum meritum plebium disponantur corda rectorum. Dauid cum peccato populum numerauit, et populus penam suscepit. Item in eodem libro, cap.  XXI: »Facta est quoque fames in diebus Dauid, etc.« Item Iosephus  super primum Reg. cap. II: »Heli autem senex, et audiuit, etc.,« ait: Heli pro iniquitate filiorum damnatus est, quia eos minus seuera animaduersione plectebat, et quidem cercuit et corripuit, sed leuitate patris, non seueritate et auctoritate pontificis. Discant ergo sacerdotes quia propter scelera populi punientur, et subditorum culpa illis imputabitur. Item primo Reg. cap. XXuIII: »Idcirco quod pateris fecit tibi Dominus.« Item Num. c. XXXII: »Filii autem Ruben, ibi: Qui si nolueritis sequi eum,« etc.



CAPUT LXXIu. De constituendo se reo exemplo sancti uiri pro modica occasione peccati.


»Ne sequaris turbam ad faciendum malum .« uir enim sanctus et timens Deum pro quantulacunque occasione prestita, se reum peccati constituit, quod tamen manu uel uerbo expresse non impleuit. Unde Dauid, interfectis sacerdotibus domini octoginta quinque, et uiris Nobe a Saule, eo quod Achimelec sacerdos summus panes propositionis, et gladium Golie dederit sibi famelico et fugitiuo, ait: »Reus ego sum omnium istarum animarum .« Idem II Reg. XXIII, cum statio et castra Philisthinorum essent in Bethlehem, sitibundus ait: »O, si quis mihi daret potum aque de cisterna, que est in Bethlehem iuxta portam!  irruperunt ergo tres fortes castra Philisthinorum, et hauserunt de aqua illa, et attulerunt ad Dauid; at ille noluit bibere, sed libauit eam Domino, dicens: Num sanguinem istorum hominum, qui profecti sunt, et animarum periculum bibam?« Gregorius : Qui alienam uxorem concupiscere non timuit, post flagellum eruditus, quia aquam concupiit, expauit, reprehendens se super periculo militum. Et Apostolus in Act. apost. cap. XX, ait: »Quapropter contestor uos hodie, quia mundus sum a sanguine omnium« uestrum. »Non enim subterfugi, quo minus annuntiarem omne consilium Dei uobis.« Si ergo aliquid de contingentibus omisisset, se reum animarum omnium illorum constituisset.

 Dominus per Moysen in Deuter. cap. XIX, ait: »Separabis tibi tres ciuitates in terra promissionis, et tres ultra Iordanem in medio terre, ut sint equalis spatii inter se; ad quas diligenter sternes uias, ut e uicino, et sine difficultate, et impedimento uie, qui propter homicidium profugus est, habeat quo possit euadere et confugere. Has ciuitates refugii sic diuides, et preparabis, ne sis reus sanguinis alicuius, scilicet, qui ad aliquam harum non potuit confugere propter longitudinem, uel impedimentum uie.« 191 Ergo, o prelate, nisi omnem amoueris difficultatem, nisi omnem adhibueris facilitatem, nisi omnem Ecclesie seruaueris munitionem, ut confugiens ad eam liberetur, reus eris sanguinis  illius si effusus fuerit. Item cap. XXII: »Cum edificaueris domum nouam, facies,« ruticulas et apodiationes, »murum tecti,« etsi planum sit, »per circuitum, ne effundatur sanguis in domo tua, et sis reus labente alio et in preceps ruente.« Illud etiam fabulosum, damnabilem esse modicam occasionem mali, ostendit, ubi dicitur:

. . . . . . . Ego te miseranda peremi
Qui in loca plena metu iussi te nocte uenire. OuID. Iu Metam. fab. 4.
Sic et aduocatus, uel alius quilibet  dicere potest: Ego te miserande peremi, qui in loca plena metu, per Alpos, per Apenninum, et mille pericula mortis, iussi te, etc. Item Iob cap. IX: »uerebar  omnia opera mea. Etsi enim lotus fuero, quasi aquis niuis, et fulserint uelut mundissime manus mee, tamen sordibus intinges me, et abominabuntur me uestimenta mea.« Quasi: Etsi opera mea in se bona uideantur, uereor tamen ne indiscrete facta, uel eo ordine, uel modo, uel tempore, quo non habent fieri, immunda sint; quia commutatio ordinis meritorum mutat formam, ita etiam in obseruantia aliarum circumstantiarum; et, ut ait Gregorius : Bona nostra non sunt pura bona; sed mala, neque sunt pura mala, »et iustitie uestre, quasi pannus menstruate ,« in conspectu Domini; et bonarum mentium est, culpam agnoscere, ubi culpa  non est. Non solum autem leuis occasio peccandi constituit peccatorem, sed et leuis occasio delinquendi, leuis occasio omissionis, etc. Unde in Numeris cap. XXXII: Filiis Ruben et Gad petentibus sibi dari terram ultra Iordanem ad alenda pecora, et domos uxoribus et paruulis suis conferendas, respondit: »Nunquid fratres uestri transibunt Iordanem, Ibuntque ad pugnam, et uos hic sedebitis? Si nolueritis sequi eos, derelinquet Dominus populum in solitudine, et uos eritis causa necis omnium.« Item Exodi XXI: »Si bos cornupeta fuerit ab heri et nudiustertius, et contestati sunt dominum« uicini eius, »nec recluserit eum, occideritque uirum, aut mulierem, bos lapidibus obruetur, et dominum illius occident.« Timeant ergo  qui dentatas et feroces nutriunt bestias, maxime prelati Ecclesie, quibus leuiori bellua censu constat, quam uenter pauperis et inopis. Excusantes autem se ab occasione peccati prestita, nisi manu peccauerint, se reos non putantes, similes sunt primis parentibus; similes Iudeis dicentibus  quid ad nos? Tu uideris .« Per discipulum traditus est, a preside iudicatus, a Romanis militibus crucifixus. Qui omnia fecerunt sic ut nichil facere uiderentur, et hoc hodie querimus, scilicet non ut peccemus, sed ne peccare uideamur. Hi autem similes sunt Pharise is dicentibus in Actis apost. predicantibus Christum: Nunquid »et sanguinem istius uultis in caput nostrum refundere?«   sed adhuc sanguis eius est super eos, et super filios eorum. 192 Hanc occasionem leuem quidam timens, cum longa manu peccasset, per ora omnium officialium suorum, sicut et per os proprium, confessus est peccata sua. Ob hanc etiam Robertus Ambianensis episcopus, qui dixerat iudicibus secularibus de suspendendo: »Facite opus quod habetis facere,« omnibus diebus uite sue doluit.

Sanctus etiam Maurilius Andegauensis episcopus uocatus ad baptizandum puerum  se ab officio suspendit, et fugit in Angliam, clauibus ecclesie proiectis in mare, Deo uouens se amplius officium sacerdotis  non fore exsecuturum, antequam per signa uiderit quod ei remissum fuerit peccatum, quo se ligatum putabat ex facili occasione. Cui, facto hortulano in Anglia, claues inuente in uentre piscis empti, oblate sunt; qui tamen non statim, sed peracta penitentia rediit, reuersusque puerum resuscitauit et baptizauit.



CAPUT LXXu. Contra suspiciosos, et ex coniecturis in temeraria iudicia prorumpentes.

Iustus non solum perpetrandi mali a se amputat leuem occasionem, sed et radicem temerarii iudicii, hoc est suspicionem. Unde, ut faciat quod per eloquia Dei doceatur, orans ait: »Amputa opprobrium meum quod suspicatus sum .« Augustinus  , id est fac, ne de bonis, uel malis aliorum, malam uel falsam habeam opinionem, que est »opprobrium meum;« quia sepe aliter quam res sit esse puto, et ita culpam, quam in aliis suspicor, meam esse ostendo. Cuius enim oculus de facili uidet uanitatem, os loquitur, manusue operatur, quod in se agitur, hoc de alio suspicatur, ut etiam propter quod bona facit, propter hoc credat et alterum facere, bona aliorum pura, ex animo suo solo estimans superficialia suisque similia. Item Augustinus super eumdem locum. Sciendum quod quia occulta hominum non uidentur, datus est suspicionibus locus, quas Dominus in Euangelio , cum de fine operum precepisset, ne scilicet iustitiam suam facerent,  uel propter laudes hominum, uel propter pecuniam, uel etiam uictum uel uestitum, quia poteramus eam suspicari propter hoc factam, prohibuit dicens: »Nolite iudicare« alios, ex suspicionibus, »et non iudicabimini ,« non condemnabimini, nec ab aliis suspicione iudicabimini. Iudicia enim nostra de occultis temeraria sunt; de quibus suum tantum est iudicare, cuius iudicia uera et occulta. Iudicium autem rerum manifestarum cuilibet conceditur; iudicium uero personarum soli iudici, et nonnisi conuictarum in iudicio, uel confessarum.

Ad hec sic obiicitur: Dubia in meliorem partem interpretanda sunt. Iniquum enim et diabolicum est  in aliam partem declinare, et magis pronum esse ad mala quam ad bona. Unde Apostolus ad 193 Rom. XIu: »Infirmum,« caute »in fide assumite, non in disceptationibus,« et suspicionibus, »cogitationum.« Glossa: De operibus enim eius, que bono et malo animo fieri possunt, cum ignoretur quo animo fiant, iudicare prohibemur. Quod si errauerit, et scienter etiam malo animo fieri ab eo, patienter feras, errorem oratione, uel quouis alio modo cures. Unde ad Galatas, cap. uI. »Fratres, si preoccupatus fuerit homo aliquo delicto, uos, qui spirituales estis, instruite,« uel perficite, »huiusmodi hominem,« cui non desunt uniuersa, sed aliqua; non utique proterue exagitando, uel peccantem irridendo, uel bona, que habet, per temerarium  et suspiciosum iudicium incrustando, uel superbe tanquam insanabilem detestando, »sed in spiritu lenitatis,« de bonis, que habet, gratias Deo agendo, de malis ueniam et salutem a Christo promittendo, »considerans teipsum ne et tu tenteris.« Augustinus : Si aliter de re sapias quam se habet, humana tentatio est. Nimis autem amare propriam sententiam, et in iudicium temerarium prorumpere, et melioribus usque ad prescindende communionis, et condendi schismatis sacrilegium inuidere, diabolica presumptio est. In nullo autem aliter sapere, quam res se habet, angelica perfectio est: quandiu igitur non habemus perfectionem angeli, non habeamus presumptionem diaboli, potius »alter alterius onera  portemus ,« dimittentes debita in inuicem, malis proximorum compatientes, ne, si non compatiaris, tua fiant. »Si quis autem existimat se aliquid esse ,« arrogantie uanitate, stulta suspicione, et spiritualium comparatione, »cum nichil sit ,« fingens se habere quod non habet, alio temerarie iudicans non habere que habent, »ipse se seducit. Opus autem suum probet ,« potius et iudicet »unusquisque in se ipso, et non in altero ,« id est, non ex malorum, uel minus perfectorum suam metiens laudem, sic se uane commendans, et alios stulte iudicans. Item Epist. I ad Corinthios cap. Iu: »Nolite ante tempus iudicare, quoadusque ueniat Dominus et illuminabit abscondita tenebrarum,« id est nota faciat peccata damnatorum, »et manifestabit  consilia cordium, et tunc erit laus unicuique a Deo.« Augustinus : Perniciose erratur in rebus, ut qui malum putat bonum, et bonum malum, qui uirtutes non approbat et uitia non detestatur. Profecto si aliqua suspicione erratur in hominibus, uenialis est et humana tentatio, de quibus sepe nostra credulitas fallitur. Nec mirum, quia et de eisdem nonnunquam historia, et multo magis fama mentitur. Quod si de his tentemur, iudicia saltem, et definitiuas sententias contineamus.

Idem ad Romanos XIu: »Tu quis es, qui iudicas seruum alienum? suo Domino stat, aut cadit. Non ergo amplius nos inuicem iudicemus, sed hoc iudicate magis, ne ponatis offendiculum fratri uel scandalum.« Augustinus De ciuitate: Quod ad nos non  pertinet, nobis non usurpemus. Non reprehendamus ea que, quo animo fiant, nescimus; uel si etiam aperta sint mala, de sanitate non desperemus. Qui enim hodie malus, cras bonus. In his ergo duobus temerarium iudicium est, quod ex uitio superbie uel inuidie illorum est, qui magis amant uituperare 194 quam emendare. Quibus dicitur: »Nolite iudicare, ut non iudicemini .« Item II Corinth. I: »Gloria nostra hec est testimonium conscientie nostre.« Augustinus: Non consideres gloriam istam ex aliquorum comparatione, quia non ait Apostolus: »Gloria nostra est testimonium,« aliene uel malitie, uel minoris gratie, sed ait: »Testimonium conscientie nostre;« que, quoniam  est occulta, non est ipsa quoque alieno subiecta iudicio, et ideo nullus presumat contra eam, uel proferre, uel cogitare sententiam dicens: Quis seruat castitatem, uel illud, uel quodlibet aliud mandatum? Si enim putat quod nemo, ipse sit nemo.

Item: huiusmodi suspiciosi et temerarii iudices de occultis cordium iudicantes  diuinum officium sibi presumunt et usurpant, uolentes parificari Deo, cum de eo, qui ait: »Ascendam in celum, et ero similis Altissimo. .« Quasi diceret: Profundum est cor hominis, inscrutabile: et quis nouit illud? Nos consiliarii, scrutatores cordium. Et item: »iudicia Dei abyssus multa .« Quis nouit illa? Nos consiliarii Dei. Ii etiam usurpant sibi spiritum propheticum Elisei, dicentes cum eo ad Giezi puerum illius: »Nonne cor nostrum in presenti erat, quando accepisti argentum et uestes a Naaman tibi occurrente?«  Similes sunt etiam Iudeis clamantibus et incrustantibus opera Domini: »In Beelzebub principe demoniorum eiicis demonia .« Quod dicunt, qui opus dextere inuertunt, dicentes id fieri causa sinistre, puta laudis, fauoris humani, uel questus et huiusmodi.

Hoc est »Spiritum Dei exstinguere ,«  et in Spiritum sanctum peccare; opus scilicet, quod benignitati eius deberet attribui, diabolo ascribere . Solus Dominus uero potuit uti hoc nomine, hypocrita. Quis enim nouit de alio, quod sit aurum uel aureus interius, uel deauratus, hypocrisique bracteatus, nisi Dominus? Tales etiam quasi quadam perplexitate uexant iustos reuelantes et manifestantes illis secreta domus sue, et modum uiuendi ad exemplum. Qui si uiderint signa arctioris uite in modo eius, ut lectum de cineribus, stratum et saccum, et huiusmodi, statim clamitant eos esse hypocritas; si autem hec eis celauerint et loculos suos clauserint, dicunt: Quia in occulto uorator carnium, potator uini fuerit et in plumis iaceat Sardanapali.  Hi:

Postpositis propriis aliena negotia curant. HORAT.
habentes os patulum, ablata ostii circumstantia, et linguas prurientes. Contra quos ait Dominus: »Qui sine peccato est uestrum, primus in illam lapidem mittat .« Quasi diceret: Cum non cogaris, curiudicas fratrem tuum? Et philosophus : In dubiis non cito diffinias, sed suspensam diu teneas sententiam, que sicut cum morositate et discretione est excoquenda et concipienda, ita et cum grauitate multa est proferenda. Et Hieronymus : Si uideris unctum Domini demulcentem caput mulieris, ne statim inde malum suspiceris, sed dicas, quia 195  causa benedicendi hoc fecit. Item Iacobi cap. Iu: »Qui detrahit fratri, uel iudicat fratrem suum, detrahit legi, et iudicat legem. Si autem iudicat legem, non est factor legis, sed iudex. Tu autem quis es, qui iudicas proximum?« Item, Ecclesiasticus, cap. XI: »Priusquam interroges, ne uituperes quemquam, et cum interrogaueris, corripe iuste.« Item: »Amputa opprobrium meum quod suspicatus sum, quia iudicia tua iucunda .«



CAPUT LXXuI. Contra rumorosos.

Quia suspiciosi consueuerunt esse rumorosi, huiusmodi homines obiurgat Apostolus in II ad Thessal. III: »His qui eiusmodi sunt, denuntiamus, et obsecramus in Domino,« id est Christo, »ut cum  silentio,« id est sine querela et rumusculis »operantes, panem suum manducent.« Et Cato ait :

Rumores fuge, ne incipias nouus auctor haberi;
Rara fides ideo est, quia multi multa loquuntur.
Et Horat :

Percunctatorem fugito, nam garrulus hic est.
Et Quintus Curtius ait: Preterea rumor otiosi militis est uitium.

Fama malum, quo non aliud uelocius ullum,
Mobilitate uiget, uiresque acquirit eundo, 
Et qui audiens et proferens illoto et turpi utitur sermone eius uita est inhonestior. Tales bibulas habent aures, linguasque prurientes, et sermonibus cognatis mores similes, rumorosi, rumusculosi  et nugigeruli, qui, quod nesciunt, proferunt, cum uiri sententia debeat esse certa animi et indubitata responsio. Dubius testis non remanet impunitus, nec ergo dubius assertor alicuius rei. Magis periculosum est precipitare sententiam, per quam leditur fama alicuius et incrustatur, quam illam per quam minuitur, uel deperit recula ipsius. Socrates precepit dari inducias ad soluendum quascunque questiones. Et Ecclesiasticus, cap. XXXII. »Fili, sine consilio«  »nil facias,« nil dicas; »et post factum non penitebis.« Precipitem enim dictionem et actionem sepe sequitur penitentia. Et Salomon: »Fili, ante omnia habeas consilium stabile ,« ut nil sine  iudicio, id est preiudicio, hoc est discretione et deliberatione precedente, facias et loquaris. Item Ecclesiastici XXXIII: »Qui interrogationem manifestat, parabit uerbum,« »disponit sermones suos in iudicio ,« »et sic deprecatus Dominum, exaudietur, et conseruabit disciplinam, et tunc respondebit ,« Item Ecclesiastici XXIX: »Confirma uerbum et fideliter age cum illo, et in omni tempore inuenies quod tibi necessarium est.« Et Salomon in Parab., cap. Iu: »Palpebre tue precedant gressus tuos,« id est opera tua, ut nichil sine prouidentia loquaris, uel agas.

196 Ne his assimileris de quibus dicitur: »Cor stultorum in ore eorum .« Et item: »Cor stultorum dissimile erit. .« Et  item: »Narratio fatui quasi sarcina in uia, labia imprudentum stulta narrabunt, et insensati uerba inenarrabilia; uerba inenarrabilia; uerba autem prudentum statera ponderabuntur .« Summa ergo summarum hec erit, scilicet tardiloquum te esse iubeo. Et philosophus : Qui in dubiis timidus erit, nauci non erit. Et peta :

Da spatium tenuemque moram, malecuncta ministrat
Impetus.
. . . . . . Hic miseris furor est instare periclo.
Nec librare metu, et tuta odisse.
Imperator Augustus in omnibus agendis morosus fuit, nil sine iudicio egit. Unde et dicebat Suetonius: Satis celeriter fit, quidquid fit satis bene.



CAPUT LXXuII. Contra inconstantes.


Hoc uitium rumorosorum comitatur inconstantia. Sepe enim esse consueuerunt inconstantes, et, ita nugigeruli. Inconstantes autem redarguens Ecclesiasticus, c. XXXIII, ait: »Precordia fatui, quasi rota carri, et quasi axis uersatilis cogitatus illius.«


Conueniet nulli, qui secum dissidet ipse. 

Primum argumentum mentis bene composite est posse morari et secum consistere. Et Apostolus I ad Corinth., ultimo capite: »uigilate, state in fide, uiriliter agite,« quia mulierum est inconstantia. uarium et mutabile semper femina .  »Constantes estote, et uidebitis auxilium Domini super uos .« Alioquin nequaquam, sed inconstantes effecti, maledictionem et penam filiorum Iude incurretis. Unde Ps. CuIII: »Nutantes,« inconstantes et dubii, »transferantur filii eius et mendicent, et eiiciantur de habitationibus suis, scrutetur fenerator substantiam eius,« etc. Tales enim cum suspiciosis incurrunt maledictionem Cain, habentes tremulum caput et tremulum cor et inconstans, et tremulam linguam, »uagi et profugi cum Cain super terram .« Omnis stultitia laborat fastidio sui inconstantes sibi, ipsis uertuntur in tedium, quia »stultus ut luna mutatur .« Horum opera non habent caudam  uel caput, »laudant diuersa sequentes. Et Isa. III: Mulieres dominate sunt populi mei.« Et Parabol., cap. Iu: »Dirige semitam pedibus tuis, et omnes uie tue stabilientur. Firmamentum est Dominus timentibus eum .« Et Petro dictum est: »Confirma fratres tuos .« Inconstantes enim arundini omni uento agitate comparantur . Et Dauid ait: »Letetur cor querentium Dominum, et confirmamini ,« etc. Item: »Perfice gressus meos in semitis tuis, ut non moueantur uestigia mea .« Et item »Confirma hoc, Deus, quod operatus es in nobis .« »Dominus autem firmauit 197 faciem suam, ut iret in Ierusalem .«  In cuius ore »non fuit est et non.« A quo uitio Apostolus II Corinth. I se excusans, ait: »Nunquid leuitate usus sum, ut sit apud me, est et non?« Idem: »Stabiles estote et immobiles, abundantes in opere Domini semper .« Inconstantem Salomon apostate equiparat Parabol. uI, dicens: »Homo apostata« et leuis, »uir inutilis graditur ore peruerso, annuit oculis, terit pede,« etc. Glossa: Exteriorum mobilitate indicat, quod nulla radice interius subsistat; quia mobilitas uel inconstantia mentis membra prebet inquieta. Item: »In circuitu impii ambulant .« Item: »Omnem escam abominata est anima eorum ,« etc.



CAPUT LXXuIII. Contra peregrina iudicia ferri candentis, et aque frigide, uel bullientis.


Sicut dubia, ita peregrina iudicia, imo diabolica tentamenta, quibus Dominus tentatur, ab eodem sunt prohibita. Unde Deut. XuIII: »Caue ne inueniatur in te, qui ariolos sciscitetur, obseruet somnia uel auguria, nec maleficus, nec incantator, nec pythones consulat, nec diuinos, et querat a mortuis ueritatem.« Ergo si tibi prohibitum est per gladium, uel prelium, diuinorum officiorum [f. iudiciorum] querere ueritatem et per ignem, uel aquam, uel erem, nec officio incantatoris, uel incarminatoris probes alicuius innocentiam. Eadem etiam auctoritate canonica, et apostolica, qua illa et ista prohibita sunt. Item cap. eodem: »Propheta qui uoluerit  loqui, que ego non precepi, interficietur. Sed quomodo intelligam per illum non esse locutum Dominum? Hoc habebis signum, si quod propheta ille predixerit, et non euenerit, hoc Dominus locutus non est, sed per tumorem animi sui propheta confinxit, et ideo non timebis eum.« Sed peregrina iudicia et incarminationes, uel exsecrationes aque, uel ferri candentis, sepe fallunt, nec effectum consequuntur. Istis enim sepe damnatur innocens. Ergo si non euenerit quod pollicetur miraculator iste, nec tale iudicium locutus est Deus.

Si autem euenerit, et Deus huiusmodi iudicium non precepit in lege loqui uel Euangelio, ergo interfici debet, contra Deum sic loquens et incantans.  Item, Deuteron., cap. XuII: »In ore duorum aut trium testium peribit qui interficietur.« Glossa: »Nonnisi secundum uerbum, quod locutus sum,« attestationes scilicet legis et Euangelii, iudex iudicabit eum. Et Apostolus ad Hebreos uI, ait: »Omnis controuersie finis est iuramentum.« Et epistola III ad Corinth. I: »Non quia dominamur fidei uestre, sed adiutores sumus gaudii uestri.« Cum igitur non possit cogi quis credere, quomodo minus credens comburitur, cum homo eiusmodi fidei non possit dominari? Et Dauid: »Non egredieris, Deus, in uirtutibus nostris ,« sicut olim in miraculis antiquorum patrum. Item Dominus Mattheo : 198 »Dic ut lapides isti panes fiant.« Qui respondens dixit: »Scriptum est: Non in solo  pane uiuit homo, sed in omni uerbo quod procedit de ore Dei:« Non utitur potestate, sed Scripturarum auctoritate, docens nos magis doctrina pugnare quam miraculis. In eodem: »Non tentabis Dominum Deum tuum .« Glossa: Suggerebat diabolus ut aliquo signo exploraret quantum apud Deum posset. Sed nemo debet tentare Deum, quando habet ex humana ratione quid faciat. Unde quamuis omnia possit, ait suis: »Si uos persecuti fuerint in una ciuitate, fugite in aliam .« Et ipse idem fugit, qui et potuit aliter de templo descendere quam per iactantiam se precipitare . Postquam autem deficit humana ratio, commendet se homo Deo, non tentando, sed deuote confitendo. Reis ergo ad probationem aquam zelotypie   et maledictionis  dare consulerem, nunquam autem corpus Domini propter nimiam , id est humiliationem tanti sacramenti. Ego etiam licet sacerdos et iussus ab uniuersali Ecclesia, peregrinum iudicium non exercerem. Item: Quedam approbata quondam a Domino, et ad tempus indulta, ut iactum sortium in multitudine de Saul , uel in paucitate et duobus, de Matthia et Barnaba , hodie non recipit Ecclesia; propter, tum uiciniam sortilegiorum, et quia mala sunt uicina bonis , tum propter incertitudinem sortium , quibus seruatis et iactis, maxime in multitudine, malus et indignus preponeretur digno in regimine eius. Maluit ergo Ecclesia electionem prelati  committi humane rationi et discretioni quam sortium incertitudini. Hinc concludo, quod si propter dictas causas non recipit iudicium sortium peregrinum et incertum, etiam in casu, ubi non timetur effusio sanguinis; multo minus propter easdem causas, et in casu ubi est effusio sanguinis, recipere debet peregrina iudicia, ad probandum innocentiam, uel malitiam alicuius. Restat ergo ea esse tollenda de medio Ecclesie, sicut et iactum sortium, presertim cum nec auctoritate eius sint instituta uel recepta, sed furtiue et cupide subintroducta. Item: Hodie non creditur ueritati sortium in eo quod maius est, ut in eligendo prelato ecclesie, ex cuius electione maxime pendet salus eius si bonus, uel imminet periculum anime si malus eligitur. Igitur  nec in eo, quod minus est, debet credi ueritati peregrini iudicii; uel si creditur, in eo quod minus est, et in eo quod maius et utilius est, multo magis standum ueritati huius iudicii. Item: Priuilegia paucorum non sunt trahenda ad consequentiam, et in legem communem. Legimus Moysen transiisse mare Rubrum sicco uestigio ; Danielem de lacu leonum illesum extractum ; tres pueros de camino ignis liberatos ; Brixium in sui purgationem in byrrho suo prunas detulisse ardentes ; Achaz ad uocem Isaie signum a Domino petiisse , nunc autem a fide predicata et suscepta, sicut nonnulla proclamat auctoritas, non tempus est faciendi miracula, sed fidei et  mandatorum potius implendi et imitandi opera. uel si uis ut fiant miracula, trade nobis similem alicui predictorum, 199 et per eum fiant, et pro re nimis utili Ecclesie. Item: In iudicio aque elementum exercet naturam, et iudicium suum, et manifestationem, et probationem innocentie alicuius, cuius elementi natura est, corpus ponderosum intra se recipere, nisi, quasi in pilam, uel in nauiculam corpus humanum conuertatur et contrahatur, sicque in hoc iudicio gratia iuuatur natura. Econtra in iudicio ferri candentis in probationem innocentie alicuius aufertur elemento natura sua et officium, quod est teneram carnem comburere. Similiter econtrario in his iudicatur circa manifestationem reatus, uel malitie  alicuius. Unde concludo, in utroque elementorum horum debere obseruari naturam eius, et officium in manifestatione innocentie alicuius, ubi miraculose utrumque sua natura priuari in manifestatione alicuius reatus, uel propter contrarietatem iudicii utrumque, scilicet iudicium aque, et iudicium ignis, esse refellendum et repellendum.

Item: Si miracula promissa a Domino in Euangelio iustis, quandoque fallunt, nec sunt in necessitate, ut semper effectum suum consequantur ; ut scilicet curentur egri per manuum impositionem, et huiusmodi, sicut testantur sancti, quomodo hec miracula peregrini iudicii semper in necessitate sunt, ut fiant uel effectum suum consequantur? si fallunt, ergo spernenda sunt. Quod  autem furtim sint miracula huiusmodi peregrina iudicia, ex eo probatur quod elementis natura sua per incantationem aufertur. Sed et miracula facere concessum est etiam malis a Deo, et pro malis. Unde: »Nonne in nomine tuo demonia eiicimus? « etc. Ego tamen etsi per me, uel pro me miracula non fiant, non ideo credam me esse minus fidelem et innocentem. Modo enim Ecclesia magis innititur bonis operibus quam miraculis. Item Dominus: »Quecunque petieritis Patrem in nomine meo ,« pie scilicet et perseueranter; et ea que sunt ad salutem, id est, »sine quibus non est salus, et pro uobis fient.« uobis, non dico his pro quibus, uel contra quos petitur. Quomodo igitur sacerdos magus et incantator presumit  se exaudiri pro omnibus, pro quibus, uel contra quos inuocat? Item: Petrus in Dialogo  querens a Gregorio, quomodo calige impositione super mortuum resuscitatus sit, scilicet, uel propter meritum inuocantis, uel meritum matris pro filio rogantis, uel meritum suscitandi, uel sanctorum ad quos preces diriguntur. Cui Gregorius: Modo pro hac causa, modo pro illa, modo omnibus his concurrentibus fiunt miracula; sed pro quo istorum fiunt hec ab huiusmodi sacerdote? Item: Nec exorcismi inuenti a Salomone, sed nec exorcismi inuenti ab Ecclesia, ad effugandos demones, curandos energumenos, morbos sanandos, de necessitate semper sunt efficaces talium, sed sepe fallunt. Quomodo  ergo exorcismi, imo maledictiones aque uel ignis, de quorum origine et auctoritate penitus ignoratur, in necessitate sunt, ut semper suos consequantur effectus? Nunquid est hoc ex ui exorcismorum, uel auctoritatis eorum, uel ex ui ordinis? Ita dico, si alicui ordini sunt addicti, sed 200 auctor ignoratur. Restat igitur, ut ex ui eis collata hoc habeant. Sed a quo? Sic ergo, ex ui ordinis. Nunquid ergo hoc aliquis potest semper, quia sacerdos est, uel quia exorcista? Item Psal. LuIII: »Intende anime mee, et libera eam, propter inimicos meos« confundendos, uel conuertendos mea liberatione »eripe me.« Sed mirum uidetur quod in hoc petitionis sue causam constituit, ac si non esset liberandus, si neutrum eorum contingeret. Sed attendendum  quod due sunt liberationes: una occulta, que fit propter ipsos sanctos, qualiter liberati sunt Machabei septem igne consumpti cum matre ipsa eosdem hortante, ut eligerent potius mori pro legibus Dei, quam uiuere contra eas . Est et alia aperta, que fit propter inimicos puniendos, uel conuertendos; qualiter tres pueri de igne, etiam corpore liberati sunt; propter quod ipse Nabuchodonosor conuersus Deum ipsorum, quem contempserat, predicauit . Si igitur petis apertam alicuius liberationem, nec propter conuersionem fratrum, uel fidei assertionem, Deumque tentando, prouocas ad eam, et ad miracula facienda; tempora et statum gratie conaris reducere ad tempora et statum ueteris instrumenti, cum Dominus  tempore gratie sanctis suis occulta tantum promiserit, daturus illis manifesta tempore suo, non sicut antiquis, qui tanquam mammotrecti alliciendi erant miraculis et temporalibus ad amorem celestium. Dominus etiam iustis sub Nouo Testamento per Isaiam XLIII ait: »Ne memineritis priorum, et antiqua ne intueamini. Ecce ego facio noua, et nunc orientur, utique cognoscetis ea.« Item in psalmo CuII: »In Deo faciemus uirtutem,« non in gladio, non in miraculis, sed in Deo, scilicet in fide eius et bonis operibus uincendo diabolum. Item: Forma baptismalis a Christo inuenta, non semper consequitur effectum suum, impediente macula etiam unius criminalis. Quomodo igitur forma exsecrabilis  incarminationis ferri, nescio a quo inuenta, ex necessitate semper habebit efficaciam? Item: Si ecclesia infidelium promitteret Ecclesie fidelium se suscepturam fidem Christi, si eam ueram esse probauerit et examinauerit iudicio ferri candentis, nunquid Ecclesia catholica propter tot lucrandos subiret in unica persona huiusmodi iudicium? Absit eam fidem Christi incerto committere iudicio, ne astutia et malignitate diaboli, et ex permissione Dei periclitaretur. Ob quam causam nec passi sunt Iudei rotulum suum deferre circa ciuitatem Remensem tempore siccitatis, denegata pluuia Ecclesie ad preces et ad processiones eiusdem. Item: Peregrina iudicia approbantes, celebrantes, uel subeuntes, uidentur se parificare Ioanni, »qui in  feruentis olei dolium missus, illesus,« et mente et corpore, »exiuit.« Similes etiam uideri uolunt beato Marcello Parisiensi. Qui, cum super manus eius faber massam ferri ignitam poneret, et eo prunas in thuribulo poni rogante, ait: De calore ignis calet, et nouem pondera habet. Manus autem tui peccatoris, nunquam fiat statera ponderis ferri candentis. Item, ut exemplis utamur: In Remensi concilio , presidente papa 201 Eugenio, quidam Manicheus conuictus, et confessus heresim suam de communi decreto concilii incarceratus est, non interfectus, non membro mutilatus, sed ne alios corrumperet, et si forte peniteret in carcere Samsonis eiusdem ciuitatis archiepiscopi positus, aqua et tenui dieta altus est donec obiret.

 Qui etiam archiepiscopus iudicium ignis in diecesi sua exerceri omnino prohibuit; iudicium uero aque sustinuit quoquo modo, non concedens tamen alicui sacerdoti suo benedictionem aque celebrare, nisi prius prestita cautione sacerdoti benedicturo aquam a principibus de non mutilando membro, et de sanguine non effundendo. Sed et infideles olim Christiano non conuicto uel confesso, dabant inducias triginta dierum, ut secum deliberaret, an idolis sacrificare uellet. A conuicto autem aut confesso, et nomen Christi negante, nichil amplius, quam ut sacrificaret idolis, exigebatur. Non enim, si sic sentiret in corde, probabatur. Quomodo igitur Ecclesia corda hominum iudicio peregrino examinare presumit? uel quomodo inducie legitime Catharis  deliberandi non dantur, sed statim comburuntur? Imo etiam quedam matrone honeste nolentes consentire libidini sacerdotum »de semine Chanaan « genitorum ab eis, in libro mortis scripte sunt et accusate ut Cathare, et damnate etiam a quodam petente et stulto zelatore fidei Christiane, loculis diuitum Catharorum emunctis et abire permissorum. Unicus, quia pauper et pallidus fidem Christi fideliter in omnibus confitens, et in spem pretendens, combustus est, eo quod episcopis congregatis diceret, quod nequaquam iudicium ferri candentis subiret, nisi ei prius per eos constaret, quod sine peccato mortali, et tentatione Domini hoc fieri posset. Qui audientes hoc uerbum una omnes  eum reliquerunt, dicentes regi, non licet sibi interesse iudicio sanguinis. Item Hebr., cap. XI: »Sancti per fidem uicerunt regna:« Respondet Augustinus: Quandoque occulta uictoria et liberatione, quandoque manifesta. »Operati sunt iustitiam,« hoc semper. »Adepti sunt repromissiones in Christo.« Hec precedentia semper per fidem, si iustus es, adipiscere. Non enim in necessitate fidei est, ut semper adipiscaris sequentia in miraculorum superficie, »ut obturauerunt ora leonum,« etc. Sanctitatem ergo similem sanctitati istorum presumit se habere, imo maiorem, qui ex necessitate, et ita quod non fallant, miracula operari attentat. Item: non esse innitendum falsitati et incertitudini peregrini iudicii multa exempla probant, ut illud de edituo Aurelianensi  suspenso pro reliquiis ecclesie sancti Samsonis furtim sublatis.

Que alius, postea deprehensus, confessus est se sustulisse. Et illud de recluso Compendiensi, qui pro consimili furto nimis audax, quia nichil conscius, tulit ferrum candens et combustus est. Et illud de reclusa familiari Catharis. Unde et uiluit nomen eius in populo, adeo ut nec esset qui eam fame morientem pasceret. Que ad consilium cuiusdam decani religiosi confessa 202 ei prius, quod omnino immunis esset a prauitate heretica Catharorum, in purgationem sui tulit ferrum, et bis combusta est. Et illud de peregrino Anglico, cui sine comite suo redeunti de partibus Ierosolymitanis, socio eius diuertente ad S. Iacobum, impositum est , quod eum in uia occidisset. Unde et iudicium aque subiens, periit; reuertente socio eius in Angliam in breui post suspensionem eius. In dubiis ergo tenenda est sententia, potissime in causa sanguinis, ubi non coniecturaliter uel probabiliter tantum est procedendum, sed limpidissimis et luce clarioribus rationibus iudicandum, ne aliter iudicans reus sit mortis condemnati. Sed nec conuicti ab huiusmodi iudicio tradendi essent morti, quia hoc iudicium quodammodo est ecclesiasticum, quia non exercetur sine presentia sacerdotis, per quod, cum traditur morti, a sacerdote traditur; quia illud ab eo fit, cuius auctoritate fit. Sed et B. Thomas Cantuariensis. Clericum degradatum noluit pro eodem crimine alias puniri, quia »non punit Deus  bis in idipsum .« Quod ante Cathari conuicti uel confessi non sint occidendi, nisi crediderit manualiter Ecclesia, quod sibi possint resistere, uidetur. Ait enim Apostolus: »Hereticum hominem post trinam admonitionem, deuita .« Non ait, occide. Item Dauid: »Increpa feras arundinis, et dissipa, ne sit congregatio taurorum in uaccis populorum .« Recludendi ergo sunt, non occidendi. Unde super illum locum II Reg. XuI: »Ingredere ad concubinas patris tuis,« etc. ait Isidorus: Per concubinas Dauid ab Absalon corruptas, hereticos et apostatas accepimus. Ad has Dauid ultra non ingreditur, nec hi similiter regimini Ecclesie preponuntur. His tamen iubet Dauid in  custodia positis alimenta ministrari, a consortio autem bonorum alienari debent. Non autem pastum talibus renuit, sed prebere iubet, ut conuertantur beneficiorum occasione. Item III Reg. II: »Hodie te non interficiam, quia portasti arcam Domini,« etc. Apostolo etiam, eo quod omnia contemneret, et frequentes tribulationes sustineret, impositum est a pseudo quod non sane crederet, nec uir Dei esset. Unde II, ad Corinth. c. Iu, »Ergo mors in nobis operatur, eo quod non creditis sicut asseritis, uita autem operatur in uobis,« eo quod creditis. Succedunt enim uobis bona ad nutum, nobis autem semper mala et mors imminent. Dauid autem ait: Quia: »Memoriam fecit mirabilium suorum misericors  et miserator Dominus .« Non ergo expectes, ut semper pro te ista faciat, que aliquando fecit, ut memoriam eorum haberes. Item: Apostolus, I ad Corinth., cap. XII, ostendit diuersitatem personarum secundum officia in Ecclesia, et diuisionem gratiarum in ea; quia: »Alii datur per spiritum sermo sapientie; alii sermo scientie secundum eumdem Spiritum; alteri fides in eodem Spiritu; alii gratia sanitatum in uno Spiritu; alii operatio uirtutum,« miraculorum, etc. Si igitur omnibus confertur operatio uirtutum, maxime in peregrino iudicio, quomodo »diuisiones gratiarum sunt?« uel: Quomodo alii a sacerdotibus ad exsecrandum aquam non admittuntur? Si solis sacerdotibus 203 et omnibus confertur hec potestas, quomodo tot  fiunt diuisiones gratiarum? uel cum sint omnia unum membrum, ubi corpus? Item: Hoc confertur eis ex dono Spiritus sancti tantum, uel ex ui ordinis. Si ex dono Spiritus sancti, igitur aliquis potest carere hoc dono propter maculam aliquam. Et quia »diuisiones gratiarum sunt,« quomodo igitur omnes presumunt hanc potestatem exercere? Quod hoc ex ui ordinis fiat tantum, uidetur ex eo quod huiusmodi iudicium contra institutionem et prohibitionem ecclesiasticam exercetur. Item: Calumnia in hoc iudicio manet impunita.

Unde et passim, et temerarie prosilitur in accusationem cuiusque: ergo hoc iudicium inequale et iniustum est, cum secundum legem, calumniantes in uindictam similitudo exposcat supplicii. Item  Isaias, cap. XLIu: »Ergo Deus faciens omnia extendens celos solus, stabiliens terram, et nullus mecum. Irrita faciens signa diuinorum, et ariolos in furorem uertens; conuertens sapientes retrorsum, et scientiam eorum stultam faciens.« Item: Prebere alicui opportunitatem, uel occasionem fornicandi, cum possis impedire, peccatum mortale est. Ergo et prebere opportunitatem, uel occasionem effundendi sanguinem alicuius cum possis impedire, uel non consentire, magis mortale est, cum et hoc, illo sit peccatum maius. Sic et sacerdos incarminans elementum et reus subiens tale iudicium, mortaliter peccant. Sed dices: Nunquam multitudo est in causa, ideoque non posse resisti. Sed nunquid multitudo posset facere simplicem fornicationem  non esse peccatum mortale, uel magis tolerabile, si omnes fornicarentur? Absit! Iuxta illud: »Multitudo non parit peccanti patrocinium,« Ergo nec in hoc maiori. Ego igitur reus, iuramento me purgarem, nec ultra procederem. Sacerdos similiter, non benedicerem aquam uel ferrum, nec reliquias et sancta preberem, ut super ea iuraret commissurus monomachiam, ne per auctoritatem et occasionem essem reus sanguinis effusionis. Item: ueritas huius iudicii, uel consistit in officio sacerdotis tantum, uel in uoluntate rei iudicium subire uolentis, uel in utroque; sed non in officio sacerdotis tantum, quia pro hoc solo non fieret; nec in uoluntate rei, quia inuitus subit. uel si uoluntarius:  An ideo erit hoc iudicium iustum? Si hoc: Ergo iniustum erit in eo quod inuitus subierit? uel si coactus, et si per uiolentiam in cupam immittitur, eritne standum iudicio aque? Quid igitur, si non habes ex humana ratione quid facias? dicas: »In manus tuas, Domine, commendo spiritum meum .« Terra uero corporis mei, ut uideris expedire, uel detur in manus impii, uel, si placeat, liberetur. Item: Patet huiusmodi iudicium iniustum esse, ex dolo et cautela, que in eo exercetur, ut in ligando corpus humanum in nauiculam, uesiculam uel pilam in demittendo, in spiritum retinendo, quo retento corpus superenatat. Sic ergo incertitudini et cautele demittentis, uel timoris immissi ob quem spiritum retinet, committetur  sanguis humanus effundendus, »pro quo sanguinem suum effudit Dominus iehsu Christus .« item: Pugil 204 commissurus monomachiam, uel confidit in uirtute et robore suo magis, uel in exercitio artis, uel in omnimoda innocentia sua, uel in miraculo Dei faciendo. Si in uirtute sua uel in artis peritia, ergo inequale est iudicium. Si in omnimoda innocentia, presumptio est, et anticipatio diuini iudicii, in quo solo »manifestabuntur abscondita cordis nostri .« Si in miraculo, diabolica tentatio est, cum dictum sit: »Non tentabis Dominum Deum tuum ,« dum habes quid agas secundum humanam rationem. Item: Patet huiusmodi iudicium esse iniustum, ex eo quod diuersi diuersa de ipso sentiant. Quidam immissum  in aquam, si fundum non tetigerit, damnant; alii illum iustificant et saluant, si aqua totum eum receperit, et concluserit, et operuerit cum capillis: alii  talem iustum pronuntiant. Item: Ferrum si a tribus deferatur, minus ignitum et calidum est delatum ab ultimo. Unde et manus tertii inuenta est non combusta, cum a tribus deferretur, manusque aliorum combuste essent. Item: Callosa est manus, uel non. Exemplum de eo, qui preparans unum de filiis suis ad iudicium aque, sex supernatantibus, septimum aque imposuit, qui statim fundum petiit. Iste, inquit, mihi necessarius est, et post per illum euicit.



CAPUT LXXIX. Contra traditionum onerositatem et multitudinem.


Preter supradictas traditiones et adinuentiones diabolicas de peregrinis iudiciis omnino illicitas, sunt quedam traditiones licite et utiles. Sepe tamen, et in casu diuinis preceptis euangelicis et apostolicis, sicut uidetur, obicem et contrarietatem prebentes. Sunt et alie licite, nullumque offendiculum mandatis diuinis parientes, et tamen pre multitudine sua grauant constituentes, et inobedientes illis transgressores, nisi in parcitate et in paucitate, et nonnisi pro manifestissima causa et utili instituende essent. Obicem uidentur prebere diuinis preceptis. He euacuant euangelicam libertatem corripiendi fratrem, scilicet silentium, tranquillitas  et religio claustri, nisi in uenialibus et minus atrocibus criminibus, et ita in atrocioribus dormit et exspirat forte apud claustrales hoc mandatum: »Si peccauerit in te frater tuus, corripe eum ,« etc., secundum formam ecclesiasticam et ordinem iudiciarium. Item: Traditio de non recedendo a contemplatiua ad actiuam, nisi pro utilitate Ecclesie, his obuiat mandatis: Dominus suis dedit potestatem cuiusque operis . Et item: »Si dextera tua scandalizat te, abiice eam, et proiice abs te ,« id est si contemplatiua offendiculum et tedium tibi peperit, redi ad actiuam. Non 205 dico ad quamlibet, sed ad eam, que et contemplatiua est respectu actiue inferioris.

 Est enim contemplatiua excellens, qua quis mente inheret contemplationi Trinitatis et celestium spirituum. Est et contemplatiua indignior, ut lectio, scriptitatio, et huiusmodi, que et contemplatiue partes sunt respectu actiue inferioris, que et coniugatis est in remedium. Est etiam actiua prelati dignior in meritum. Ad medium ergo redeat fastiditus in excellentiore contemplatiua. Item: Traditio de proprietate fugienda, et de non erogando pauperibus, de non subueniendo tribulatis, nisi per eum, cui dispensatio credita est, obuiare uidetur his preceptis: »Esto consentiens aduersario tuo ,« Euangelio scilicet, quod est tibi abbas et aduersarius in uia, quod clamat: »Frange esurienti panem ,« etc. Et item:  »Omni petenti te tribue .« Et item: »Si esurierit inimicus tuus, ciba illum ,« etc. Item: »Religio munda et immaculata hec est: uisitare pupillos et uiduas in tribulatione eorum, et immaculatum se custodire ab hoc seculo .« Item: »Qui habet duas tunicas, det unam non habenti, et escas similiter .« Martinus supererogauit, qui pallium pauperi dimidiauit. Item: »Qui uiderit fratrem suum necessitatem habentem, et clauserit uiscera sua ab eo, quomodo caritas Dei est in eo?«  Ait enim: »Quod uni ex minimis meis fecistis, mihi fecistis .« Credo Martinum in necessitate, que legem non habet, si superstes esset, potius uelle obtemperare abbati euangelico, ut maiori aduersario,  quam abbati militanti in claustro.

Sic et monachus quidam religiosus, Deo potius quam hominibus obtemperans, abbatis hospitis cappam furatus est, dans eam pauperi nudo; fratrem etiam compeditum in nocte Dominice Natiuitatis soluit et permisit abire, quia nocte illa »melliflui facti sunt celi ,« et pax, et libertas reddita est hominibus. Item: traditio de iacendo in cuculla crucis formam habente, eo quod dixerit B. Benedictus : Monachi semper uestiti et precincti iaceant, ut promptiores et magis parati sint occurrere Domino, contradicere uidetur huic mandato: »Rationabile sit obsequium uestrum .« Et item: Exemplum Petri in carcere dormientis . Sed cum paratiores  essent si calceati iacerent , cur et hoc eis ob eamdem causam non est preceptum? Sed nunquid monacho iacere nudum licet? Nec clericum decet, cuius caro nuda nunquam debet apparere. Utrum autem monachus submersus (eo quod in fluctibus et periculo tunica noluerit exui, magis innitens traditioni quam precepto Dei, scilicet: »Non tentabis Dominum Deum tuum  debeat damnari uel Christiana sepultura sepeliri, non est meum iudicare. Forte enim se tunica non exuit per internam inspirationem, potius quam ob zelum sancte traditionis, uel secundum scientiam communem.  Item: traditio de non cooperiendo capite toto in monasterio, supradicto mandato obuiat: »Rationabile sit obsequium uestrum .« Quidam autem conuersus, cum ei ueniret in dubium, utrum magis parendum esset humanis traditionibus, an diuinis, elegit preponere, 206 in necessitate, opera pietatis mandatis hominis; et forte Spiritus sanctus, qui eum fecerat dubitare, quid esset agendum in dubio, reuelauit, ne postponens opera misericordie reprehensibilis uideretur cum Phariseis, quibus ait Deus: »uos autem dicitis, si dixerit homo Patri uel matri corban  quodcunque ex me, tibi profuerit. Et ultra non dimittitis eum quidquam facere patri uel matri: rescindentes uerbum Dei per traditionem uestram  .« In impletione igitur mandatorum Dei potius debemus exerceri cum Dauid, qui ait: »Et in adinuentionibus tuis exercebor .« Nunc tamen multitudine nouarum traditionum reuocare uidemur iugum »et onus importabile, quod neque nos, neque patres nostri potuerunt portare ,« que sepe dant materiam et occasionem delinquendi. uide Apostolum non nisi paucas traditiones honestas et mysticas instituisse, ut de uelando capite mulieris »in oratione propter angelos ,« et huiusmodi. Antonius etiam eremita quibusdam religiosis querentibus ab eo regulam et formam religiose uiuendi, tradidit eis codicem Euangelii. In Lateranensi etiam concilio sedentibus Patribus ad condenda noua  decreta ait Ioannes Carnotensis  : Absit, inquit, noua condi, uel plurima ueterum reintingi et innouari! Multitudine etiam inuentorum pregrauamur, cum dicat auctoritas, quia etiam de utilibus aliqua postponenda sunt, ne multitudine utilium grauemur. Imo ideo potius precipiendum et laborandum esset, ut Euangelium obseruaretur, cui nunc pauci obediunt. Timeamus ne dicat nobis Dominus: Bene irritum facitis preceptum Dei, ut traditionem uestram seruetis. Tales in uanum colunt me, dicit Dominus . uide etiam quot transgressores constituat decretum Gregorii ultimi  de ieiunando in quarta feria et sexta usque ad quinque annos in consolationem et uisitationem  Ecclesie Ierosolymitane; de ieiunando etiam aduentum Domini, quod quidam interpretantur esse exhortationem, alii consilium, alii dicunt ei esse derogatum more utentium in contrarium. uide etiam quod transgressores constituunt decreta Lateranensis concilii , ut illud de reuocandis decimis a manibus laicorum sub interminatione anathematis; et illud de beneficio ecclesiastico non promittendo antequam uacaret, in quibus hodie dispensatur nulla habita memoria precedentium canonum . uide [ms. uidi] etiam quomodo illud sanctissimum sacramentum Ecclesie, scilicet matrimonium, per  traditiones de tertio genere affinitatis, et quasdam alias modo irritum et ratum, modo firmum fiat garrulitate aduocatorum, reticulis traditionum innitentium, quibus loculos proprios impleant, et alios emungant, adeo ut sacramentum matrimonii in derisum laicis uertatur. uide etiam quot transgressores constituant, si obseruande fuerint traditiones omnes tradite de solemnitatibus ordinis iudiciarii, quem protrahentes aduocati, dum moliuntur, dum comuntur, annus est. Apostolus tamen asserit, quia »Omnis controuersie finis est iuramentum ;« et Moyses: »In ore duorum aut trium testium stat omne uerbum .« Et comes Theobaldus stans pede in uno 207 multas lites dirimebat.

Ut autem planior et certior doctrina super licitis  uel illicitis traditionibus habeatur, distinguendum est, quoniam quedam traditiones recta fronte contrarie sunt mandatis diuinis, ut traditio de Corban, huic: »Honora patrem et matrem .« Quedam eis obicem et impedimentum, quo minus impleantur, faciunt, ut illa traditio canonice regularis de non confitendo capellano suo in quibusdam criminibus a conuersis suis, sed priori, sic instituta ob auaritiam. Sicut etiam illa traditio Grandi-Montensium, de non confitendo furtum, uel lapsum carnis, et quedam alia crimina, nisi priori Grandi-Montensi, peccante usque ad eum per cellulas suas a Barbato misso, qui ne peccatum suum sic omnibus manifestaretur, illud sepe et sacerdoti et omnibus aliis ostendit. Quedam etiam tradite citra ea,  in quibus non periclitatur ueritas, ut de obseruando silentio, et huiusmodi, pariunt scrupulositatem in conscientiis plurimorum, si scilicet non obseruate constituant transgressorem et minus obedientem, uel non, cum citra illas possit esse salus. Quedam etiam pre multitudine, generant, eas implere uolentibus, fastidium et acediam, cum scriptum sit, quia »Maledictus omnis qui facit opus Dei negligenter .« Et Hieronymus: Melius est unum psalmum cum hilaritate mentis decantare, quam centum in tristitia et acedia, quia hilariter psallentem et orantem diligit Deus, non ex tristitia, uel necessitate. Absit igitur ex precepto multiplicare Matutinas, psalmos uel preces, nisi adfuerit  deuotio! Item, quedam schisma et diuisionem quamdam unitatis constituunt, ut traditiones tradite super diuersis modis cantandi, psallendi, et legendi in diuersis monasteriis, et clericorum ecclesiis, cum unitas in omnibus, quantum possumus, seruanda sit, que est uinculum pacis ecclesiastice. Item: Quedam traditiones implete, ut de cantandis uocalibus horis, nimiam pariunt securitatem, quasi eas implens, minime uel minus teneatur ad realium impletionem, que sunt septem opera misericordie, cum scriptum sit, quia: »Hec oportuit facere, et illa non omittere « Quod si hec, uel illa necesse est omittere, potius hec omittantur.  Pro illis enim omissis exprobrabitur nobis in iudicio, et »maledictus omnis, qui non impleuerit omnia scripta in libro hoc ,« euangelico. Sed in »decachordo psalterio ,« in cantico Psalmi et psalmo Cantici, precipimur laudare Dominum, non semper in cantico Cantici, uel psalmo Psalmi. Alternanda enim sunt hec et pro necessitate fratrum, et pro fastidio tollendo. »Psallas« igitur »spiritu, psallas et mente ,« non »colans culicem, glutiens camelum ;« non relinquas Spiritum littere uiuificantem propter traditionem, determinationem uel remotam alicuius expositionem, sed cum Nicolao ei de prope adhereas, qui ante oculos mentis semper habebat hoc euangelicum: »Nisi quis renuntiauerit omnibus que possidet,  non,« etc.  Preterea notandum quasdam traditiones et consuetudines periculosas esse super sacramentis prestandis a canonizandis, et instituendis 208 in ecclesiis. uerbi causa, in quadam ecclesia iuratur a canonizando, quod pro posse suo, et secundum gradum et ordinem suum in ecclesia exsequetur iustitiam et uindictam pro damnis et iniuriis sibi et ecclesie, uel hominibus eius illatis, quod sacramentum preceps est, sicut summus pontifex super hoc consultus testatus est. Quis enim etiam de obsequendo pro posse suo Deo, sine precipitio iuraret? Est tamen quoddam pro posse necessitatis, ad quod tenemur. Unde frustra manus ad Deum erigit, qui eas pro posse ad pauperes non extendit. Item, in alia iuratur de certa summa non relaxanda  in ablatis ecclesie uel hominum illius, ut de centum libris, centum solidos tantum esse remittendos spoliatori, de centum solidis, quinque solidi, quod sacramentum continet iniquitatem. Priuat enim iurantem a libertate et pietate euangelica: »Dimittite et dimittetur uobis ;« et a consilio Apostoli implendo, scilicet: »Non oportet seruum Dei litigare .« Quare, etc., si licitum est iuretur , tamen astringere se iuramento, periculosum est pro casibus emergendis; ut pro portione mihi debita, nunquam me sic obligarem. Item, in alia iuratur de hominibus ecclesie, incendiarium, furem, homicidam, conuictum uel confestum extorrem fieri, exheredari uel etiam exterminari a finibus illius Ecclesie, suspectum debere  purgari iudicio ignis uel aque; et hoc sacramentum diabolicam continet presumptionem, sicut in Decretali testatus est papa Alexander . Item, in alia ecclesia iuratur de ingenuitate, et seruo non recipiendo in ea; et hoc propter seruos et familiam principis amouendos, pro quibus susceptis, remissius ageretur contra principem maleficum; sed hec ecclesia modo seruos illius principis recipit, et alienos eiusdem conditionis magis probos, iurat se non recepturam. Ecce quam difficile aboletur uiscosa et inueterata consuetudo. Item, in alia ecclesia iuratur de non suscipiendo pignore, nisi aureo uel argenteo, pro rebus uel damnis ecclesie illatis, et hoc uanum est, uel friuolum, uel cupidum:  quod etiam abominatus est summus pontifex. Item, in alia, iuratur ne quis admittat dipensationem, uel relaxationem, uel augmentum foraneitatis sue etiam cum precepto domini pape, et uoluntate capituli, uolentium augere pensionem eius, et ita abiurat in se fieri opera pietatis in ecclesia illa. Et ut finem traditionibus, imo increpationibus earum imponamus, fere communis est traditio in ecclesia, multisque periculosa, quod cum instituitur et inuestitur sacerdos de cura animarum, iuratur ab eo se obseruaturum omnia iura et precepta maiorum prelatorum, et quod nec supprimet uel celabit, si uiderit aliquos sibi subditos delinquentes, litigantes, rixantes, seque propulsantes in cemeterio, uel die festo, et huiusmodi ; sed referet ea ad notitiam maiorum prelatorum: quod iuramentum pluribus scrupulum peperit. uidetur enim licitum ex eo, quod sic iurans curam animarum, quam habet, non habet nisi a superiore prelato pendentem. 209 Ergo et iudicio eius et traditionibus statutis ab eo de ipsis regendis, uidetur esse standum et acquiescendum; sic minori, econtra, sic iurans hoc mandatum Domini preterit: »Si peccauit in te frater tuus, uade et corripe eum inter te et ipsum solum; si te audierit, lucratus eris fratrem tuum .« Hic autem statim cogitur dicere ecclesie. Item, sic referens lites et delicta ad questores palatii, emunctores et depilatores, seminator erit discordie, perdetque animas subditorum, eorum  odium incurrens. Item, Moyses instituens decanos, centuriones, et quinquagenarios , non eos astrinxit iuramento, sed eis simpliciter precepit, ut maiores questiones, et quas soluere non sufficerent, referrent ad ipsum. Item, secundum leges nullus tenetur accusare. Item, alia ratione uidetur hoc sacramentum illicitum, eo quod scilicet plane obuiet huic mandato Domini: »Si recordatus fueris quia frater tuus aliquid habet aduersum te ,« et mandato Apostoli, qui ait: »Pacem habetote inter uos .« Que pax hodie turbatur et rumpitur cupiditate prelatorum non patientium aliquos, prius inimicantes, sibi reconciliari gratis, nisi prius scilicet lacrymentur rei pro bursa sua emuncta quam pro delicto. Quod  patet per exemplum puerorum, quorum unus, ludendo, alium sagitta uulnerauit usque ad mortem. Quorum Patres  non permissi sunt sibi reconciliari gratis. Iuramentum autem licitum uideretur, quod minor iuraret se exsecuturum uices maioris pro posse suo, et quod nec celabit iura eius pro proprio lucro captando in minoribus, et quod enormia delicta, ad que curanda exigitur maior medicus, referet ad maiorem. Apostolus etiam omnes traditiones preter necessarias saluti, euacuare uidetur in II ad Cor. cap. uIII: »Non quasi imperans dico fieri a uobis gratiam et communicationem ministerii in sanctos, ne forte inobediendo transgrediamini; sed  per aliorum sollicitudinem, et uestre caritatis ingenium comprobans.« Item, Dominus mittens discipulos predicare ait illis: »Infirmos curate, etc. Gratis accepistis, gratis date. Nihil tuleritis uobiscum; edentes et bibentes, que apud illos sunt; et cum digno in ciuitate manete .« Nonne huic doctrine uidentur contraire institutiones date de recipiendis legatis cum tot uel tot equis, cum tanta familia, de exactione pastus plurium ferculorum? Eorum etiam, que non »sunt in domo« maxime cum ibi non predicent nec operentur; Apostolus Corinthiis etiam predicans, et nichil ab eis accipiens, dicit se spoliasse alias ecclesias, que ei interim sumptus oblatos ministrauere. Nota quod spoliatorem appellat etiam sumptus modicos, et sine quibus  non poterat uiuere. Apostolus ergo in necessariis »exspoliauit ecclesias ,« isti in superfluis eas excoriant.



210 CAPUT LXXX. Contra mollientes arcum sacre Scripture.

Sicut per nouarum traditionum adinuentionem mandata Dei omittuntur, sic et per mollientes et laxantes rigorem sacre Scripture. Dominus enim »tetendit arcum suum et parauit illum, et in eo parauit uasa mortis .« Leuigantes autem et remittentes hunc arcum, quid aliud satagunt, nisi ut lex diuina de sua pendeat interpretatione, uoluntate, moribus et consuetudine, cum potius hec omnia de illa pendere deberent? Unde Dominus uiatori  precipit, ut sit »consentiens aduersario suo ,« non innitatur, uel sequatur uoluntatem suam, sed aduersarium. Contra huiusmodi homines solatium stultitie sue querentes, ait Augustinus  super illum locum: »Pax multa diligentibus legem tuam, et non est illis scandalum;« nec ipsi scandalizant, nec scandalizantur, uel ipsa lex non est illis scandalum, quia qui legem diligit, si quid in ea intelligit, honorat, et quod absurde sonare uidetur, iudicat magnum et se nescire. Legem ergo sequitur potius quam cuiuscunque magni uiri exemplum, ne uidens eum scandalo offendi, scandalizetur et ipse, quod non euenit sequenti legem. In casibus, et humanis negotiis sequenda sunt exempla prudentum; in uia  uero fidei, uite et morum imitanda, et attendenda est potius regula et forma uiuendi et credendi sufficienter prescripta a Domino; qui »uerba eius spiritus et uita sunt ; sermo eius uiuus est et efficax ; preceptum eius lucidum illuminans oculos ; fidelia omnia mandata eius ,« nullo mendacio, uel praua expositione uariata: »Confirmata in seculum seculi , non incassum missa, ut uerba humana, que ad libitum nostrum mutari, uel interpretari possunt. Qui autem timet Dominum, in mandatis eius uolet nimis ; ut magis eis innitatur quam uoluntati sue; non iudicans ea difficilia impleri, sicut Mahometus, qui arcum Domini relaxauit. Cui similes  uidentur, qui iuxta mores et uoluntatem suam, illum leuigantes exponunt. »Iustus autem, et ex fide uiuens ,« ait: »Adhesi de prope testimoniis tuis, Domine ,« non interponens superfluam, uel prauam expositionem et uoluntariam, quasi repagulum inter me et illa, quo minus per ea »currerem uiam mandatorum tuorum ,« quo minus ipsa mihi lucerent. Nam: »Lucerna pedibus meis uerbum tuum, et lumen semitis meis .« Et Hieronymus ait: Nullius unquam auctoritate, uel exemplo perterritus, alicui peruersitati, uel Scripture sacre praue expositioni consensi. Et philosophus : Summa malorum est, quod ad exempla malorum uiuimus. Quid igitur? Semper prius legem consideres antequam exemplum cuiuscunque  sequaris, ne offendas. »In multis enim offendimus omnes ,« etiam prelati, quorum uita deberet esse lectio 211 subditorum, et interpretatio sacre Scripture . Et Deus in psalmo XXI: »Factum est cor meum,« secretum Scripture, in qua est uoluntas mea, »sicut cera liquescens in medio uentris mei,« id est, mollibus et effeminatis liquescit et euanescit.

Quia iuxta uoluntatem suam uiuere cupientes, eam praua et molli expositione adnichilant, et euanescere faciunt, cum »uelum templi scissum sit ,« ut etiam infirmis Sancta appareant, si dilexerint, si oculos in celum leuauerint; non »statuentes declinare oculos suos in terram ;« et Isaie I: »Caupones tui miscent aquam uino.« Hieronymus: Qui precepta sacre Scripture, quibus debet auditores corrigere, ad eorum uoluntatem emollit, suo sensu immisto, uinum corrumpit. Unde idem: »uinum suum,« id est pura et sincera ueritas in sacra Scriptura contenta, »mistum est aqua,« praua expositione corrumpente et molliente rigorem sacre Scripture insipiditate sua. »Argentum,« eloquii tui, »uersum est in scoriam; mutatus est color eius optimus « propter uos pictores et argentarios, qui cum lucidi et argentei esse deberent, uersi sunt in luteos et sordidos et fictos, uoluntatem suam in mero sacre Scripture sequentes, non Dei. Martinus uidens ouem tonsam: Hec, inquit, impleuit preceptum euangelicum:  »Qui habet duas tunicas, det unam non habenti .« Cui supererogans dimidiauit et chlamydem. Quomodo autem »consentit aduersario suo,« id est sacre Scripture, que aduersatur carni et sensualitati hominis, docens eum »uiam mandatorum Dei ,« et in illis ambulare, qui »mandata ipsa, confirmata in seculum seculi ,« dicit esse temporalia, localia, personalia; et precepta et consilia addens et subtrahens, interpretans et exponens ad uoluntatem et libitum suum. Tales, inquam, grauiter peccant, quia »os Domini non,« sane et sincere, »interrogant .« Qui ob hoc solum quod mandata Dei nolunt implere opere, laborant nimis in expositione eorum. Hereticum  autem est dicere, ea terribilius dici quam uerius, quia uerius dicta sunt, quam terribilius. Sanctis quippe maioris cure est integritas et ueritas sensuum, quam integritas et compositio uerborum. Econtra philosopho, maxime autem nobis obiici potest, cum dicamus omnia esse in luce, et aperta in doctrina Christi, cur sic a Spiritu uiuificante, et littera euangelica plana recesserimus, exponendo et allegorizando magis quam Iudei a littera occidente?  In sexto libro ecclesiastice Historie cap. 3 , legitur de Origene quia perfectam doctrinam et consummatam habuit uitam, adeo III de eo posset uere dici: Hic est, qui sicut uiuit loquitur, et ut loquitur uiuit. Et quale est uerbum eius, talis est  uita; et qualis uita, tale uerbum; qui uoces et mandata Saluatoris ad litteram et sincere, sicut tradita sunt, asserit esse obseruanda, precipue illa duo mandata: »Qui habet duas tunicas, det unam non habenti .« Et: »Nihil solliciti sitis de crastino .« Huius etiam discipulus Basilides, sicut ibi legitur, cum traheretur in causam, et ab eo expeteretur iuramentum, ait : Christianus sum. Absit ut iurem! Christiano enim non licet omnino iurare, nisi pro his que ad salutem pertinent; ut cum pigri sunt auditores et 212 infirmi, minusque uolunt acquiescere his que dicuntur spectantibus ad salutem. Sic et Paulus iurauit, non pro re uili et terrena. Etiam sic eneruantes arcum Domini, cogunt eum  quasi mendacem esse, cum dixerit: »Intrate per augustam portam, quia arcta uia est, que ducit ad uitam .« Hanc igitur portam non inuenimus, uel si inuenimus eam, superflua expositione potius quam amore adeo dilatauimus, quod iam angustias non habeat, ut sic intremus per latam portam, non per angustam. Maximum autem huiuscemodi hominibus, imo omnibus nobis, debet incutere timorem uerbum Domini apud Mattheum, cap. u: »Nolite, inquit, putare quod ueni soluere,« id est non implere, »legem, aut prophetas. Non ueni soluere, sed adimplere,« et quoad ueritatem predictorum de me, a lege et a prophetis, et quoad significationem figurarum et ceremonialium, et  quoad impletionem mandatorum. Nec dico implere tantum, sed »adimplere« perfecte, scilicet implere in me, et in membris: »Amen quippe dico uobis: donec transeat celum et terra , antequam, de hac mutabili forma, mutentur in immutabilitatem, iota unum« minimum mandatum, ut de non irascendo fratri, de non dicendo ei, »raca,« uel »fatue,« de subueniendo ei, etiam in asino eius subleuando; de non uestiendo mollibus, de non dominando proximis, et huiusmodi. »Aut unus apex;« minimulum mandatum, siue minima alicuius precepti particula, »non preteribit a lege, donec omnia fiant;« non remanebit, quin impleantur in me capite, uel in corpore; in exhibitione ueritatis figurarum, in spirituali impletione mandatorum, et in  perfectione moralium, ut imperfecta perficiantur. »Qui ergo soluerit, scilicet, non impleuerit unum ex mandatis istis minimis, et docuerit sic homines,« scilicet soluere exemplo, uel uerbo, et expositione arcum Domini remittente et molliente, »minimus uocabitur in regno celorum , despectissimus et stultus, imo nullus est in Ecclesia sanctorum. Pro nullo reputatur, in Ecclesia triumphanti, uel militanti. Qui autem fecerit et docuerit,« scilicet implere legem, maxime in mandatis minimis, »hic magnus,« imo maximus »uocabitur in regno celorum,« licet in presenti abiectus et uilis. Paruus ergo est, qui soluit et hoc docet soluere; minimus qui soluit et hoc docet; magnus qui non soluit, et si hoc non docuerit; maximus, non soluit, et docet  non soluere. Timens igitur Deum omnia precepta usque ad apicem implet, etiam consilia, si in necessitate uoti fuerint, sciens se redditurum rationem de solutione eorum usque ad uerbum otiosum. Quod si de uerbo otioso reddituri sumus rationem, quanto magis de otioso et superfluo uestitu, de otiosa doctrina, et huiusmodi? Addit etiam Dominus: »Dico autem uobis, quod nisi abundauerit iustitia uestra plusquam Scribarum et Phariseorum« , »non intrabitis in regnum celorum .« uerbi gratia: »Audistis quia dictum est antiquis: Non  occides; qui autem occiderit, reus erit iudicio. Ego autem dico uobis, plus imponendo, scilicet non irasci; 213 quia omnis qui irascitur fratri suo, reus erit iudicio .« Si ergo irasceris peccato eius, uel ipsi per primos motus, caueas ne iudicium amplius irascendo, quam decet, incurras. Addit etiam quod »qui dixerit fratri suo, raca,« interiectionem, indignationem mentis exprimentem aduersus eum protulerit, et nutu, uel signo, uel uerbulo leserit et mouerit, »reus erit concilio.« Quanto magis qui maiora precepta eneruando docet soluere? »Qui autem dixerit fratri, fatue,« Glossa: Usque ad conuicia, opprobria, uerba contumeliosa, specialia et alia determinata processerit usque ad furorem mentis, non tantum signum, »reus erit  gehenne,« quasi iam iudicatus est. Item in Ioanne, cap. u: »Si litteris Moysi non creditis, quomodo uerbis meis credetis?« Quasi diceret: Si que legis sunt non impletis spiritualiter, quomodo ea, que euangelica sunt precepta, implebitis? Unde Augustinus super illum locum: Ex hoc colligitur quod qui legis precepta, que exteriora sunt, implere negligit, euangelica, que perfectiora sunt et subtiliora, multo minus implere ualebit. Item: »Os meum loquetur sapientiam,« de fide, »et meditatio cordis mei prudentiam ,« de bonis moribus.

Duo enim sunt necessaria ad salutem: uia fidei et lux morum. Si ergo parum deuiantem a fide uocamus hereticum, et increpamus, dicentes eum non  esse in uia, sed extra; quare et similiter recedentem in modico a luce moralium preceptorum non arguimus, obiicientes ei, quod iam non sit in luce, sed tenebris; non sobrius, sed ebrius, sobrietatem uite excedens? Cum etiam fides ex quibusdam cellulis, paruis locis, scilicet sacre Scripture, et sub obscuris sit elicita, in quarum cellularum expositione deuiaretur de facili, si aliter addendo, uel minuendo, uel remittendo, quam nobis statutum est et expositum a sanctis exponerentur et interpretarentur, cur in luce morum similiter necessaria saluti nobisque tradita in luce et manifestatione uerborum, licet nobis sine errore notabili afferre nostram expositionem, qualitercunque eam remittentem et obscurantem, tenoreque suo priuantem? uerbi causa: »Ego et Pater unum sumus .« Augustinus  : uide ex cuiusmodi fauo mel fidei sit expressum, et quibus motibus doctrina. In hoc quod ait: »Ego et Pater unum sumus,« confunditur Sabellius: in hoc quod unum, Arius, ut ita uitemus et Scyllam Sabellii, et Charybdim Arii. Si autem iuxta huiusmodi loci expositionem, exponeres illum locum: »Rogo, Pater, ut sint unum, sicut et nos unum sumus ,« unitate scilicet, cum illi unione iam heresim damnatam incurreres: quod ne fiat, a strata et antiqua expositione non recedas. Item: Ex hac cellula uerborum: »Hoc est corpus meum ,« elicitur fides de corpore Christi habita, si hoc, ut Manicheus exponens, scilicet »hoc est corpus meum,« id est quedam  representatio corporis mei, et non aliud; uel in hunc modum aliter exponendo, quam teneat fides catholica, statim deuiares. Ita uidetur esse in mandatis morum, que quidem facilia sunt, et nulla expositione indigent, si implerentur in opere, que etiam impleri debere, quasi de articulis fidei est. Fides enim est, quia fit quod dicitur. 214 Et Augustinus super illum locum: »Credidi, propter quod locutus sum ,« ait : Fidelis seruus est, qui quod accepit, impendit et lucratur, qui scilicet loquitur et operatur ueritatem, quam credit, ut iste, qui ait: »Credidi propter quod locutus sum.« Qui non tantum credidit cetera que fides exigit articulo fidei, sed et simul cum illis credidit, quod premium deberet exspectare  uel sperare, loquendo, operando, et quam penam tacendo, uel mandata omittendo. Item : uide quanto delectu et sollicitudine populus ille impleuerit figuralia, ut Daniel abstinens a cibis gentilium , Machabei a suilla usque ad effusionem sanguinis . Quanto igitur maiori cura spiritualia sunt implenda, si tantum habuit Iudeus delectum et sollicitudinem in littera occidente implenda? Quanto maiorem oportet te habere in Spiritu uiuificante? Si ergo audis Iudeo porcinam prohiberi, intellige et tibi gastrimargiam, omnemque immunditiam et ebrietatem inhiberi. Si illi accipitrem, miluum, et huiusmodi rapacia animalia, intellige et tibi rapinam omnem esse ademptam  . Rapina enim est quecunque iniusta detentio rei aliene. Unde Tobias  illum locum exponens: »Filii sanctorum sumus; non licet nobis edere, uel tangere de furto.« Quomodo igitur tallias et exactiones facimus? uel si timemus prebere alicui occasionem, uel opportunitatem fornicandi, cur non magis horrescimus non tantum occasionem rapiendi, imo ministerium nostrum prebere alicui? Non sunt a nobis facienda minora mala, ne alii faciant maiora. Item Apostolus II Cor. X: »In facie,« dum presens sum, »uideor uobis humilis,« non aspere corripiendo: »Absens autem confido in uobis,« ut dicitis, confidenter et aspere uos per epistolas redarguens, quasi spe questus allectus, uel timore coactus, effeminem et molliam arcum Domini presens, sed non est ita. Sicut enim  absens, ita et presens corripio. Item: Contra hos eunuchos et effeminatos, eunuchizantes quod uirile et robustum est in arcu Domini, inuehit Isaias, cap. III, dicens: »Auferam a uobis uirum fortem et prudentem mystici eloquii, et dabo uobis pueros principes, et effeminati dominabuntur uobis.« Qui, utinam sacre Scripture non dominarentur, sed permitterent eam libere currere, in grauitate et maturitate sua.

Item propheta: »ue illis qui afferunt stateras dolosas .« Item Salomon Parabolarum cap. XX: »Statera et statera, pondus et pondus, utrumque est abominatio apud Deum.« Stateram iniustam habent pessimi ponderatores et existimatores peccatorum.  Quod sunt tales ex eo accidit, quod ignorent sacram Scripturam, uel eius rigorem leniunt, habentes stateram et stateram, cum quibusdam crimina exaggerent et aggrauent, aliis leuigent et demulceant. Stateram dolosam habent maxime adulatores aulici, qui sicut.

Romulide saturi diuina pemata narrant. 
Et principes et maiores infatuant, dicentes eos non teneri ad omnia precepta Domini, sed posse dispensari cum eis propter generis sui nobilitatem, dignitatem, famam popularem, ne decrescat, et huiusmodi. Et 215 ut huiusmodi homines magis ridiculos per exempla ostendam, audi uerbum cuiusdam gerentis personam multarum facierum. Putabam, inquit,  quod cum periculose in infirmitate laborarem, quod tantus prelatus et litteratus, audiens confessionem meam, mihi iniungeret renuntiare omnibus dignitatibus meis, preterquam uni, »cum meterem, ubi non seminaui, et colligerem, ubi non sparsi,« nec ministraui. Ipse uero hoc sub silentio preteriens, pro delictis tantum iuuentutis mee, et quibusdam minoribus criminibus me corripuit, et satisfactionem, si liberarer, esse agendam iniunxit.

Alius etiam [ms. uero], non uirgo, asserebat se malle centies peccasse in Spiritum sanctum, dum tamen penituisset, quam semel incidisse in lubricum carnis. Alius se malle habere quatuor concubinas, quam quatuor archidiaconatus. Alius econtrario.  Item alius, non uirgo, se malle centies a lubrico carnis abstinuisse ex uana gloria, et sic centies peccasse mortaliter, quam semel incidisse in illud, sicque:

Dum uitant stulti uitia, in contraria currunt, 
Licet uirginitas maxime commendabilis sit, similiter et continentia. uirgines enim angelice conuersationi uicinantur, sicque ex mollitie huius arcus, et ignorantia, prouenit indistinctio boni ad maius bonum, mali ad maius, quod non est mediocriter errare. Licet autem peccata non sint leuiganda, nichilominus tamen penitentie arbitrarie sunt. Sic autem ea leuigantes, sepe crimina minora, quia scilicet uisibilia, ut lubricum carnis, et huiusmodi,  preferunt maioribus, quia inuisibilia et ideo periculosiora. Alii econtrario rectius intuentes pro hac indiscretione criminum et mollitie. Quidam de laico raptore et semiclerico fecit archidiaconum, dicens quod factus archidiaconus non raperet, sed iuste uiueret; tamen quod uispillo facit, fecerat et medicus. Et hic quod uispillo et raptor fecit, facit archidiaconus, de uispillone factus maior uispillo. Item contra huiusmodi pessimos interpretes ait Isaias, cap. u: »ue qui dicitis malum bonum, et bonum malum,« per scientiam et ignorantiam crassam, que equipollet errori, »ponentes tenebras lucem, et lucem tenebras, ponentes amarum in dulce, et dulce in amarum.« Hieronymus super hunc locum: Omnis ueritas dulcis est in se, et  bonis, etsi non malis; quibus, »ueritas odium parit , qui bono odore moriuntur, falsitas autem amara. Cauendum igitur nobis est summopere, ne pro ueritate sequamur mendacium, pro luce tenebras, pro dulci amarum. uidentur« enim »quedam uie recte et« iustissime, »nouissima tamen earum ducunt in infernum . Est enim iustus qui perit in iustitia sua. Noli nimis esse iustus .« Ut ergo hoc maledictum non incurramus, »nec ad dextram, nec ad sinistram declinemus .« Aquila autem significantius transtulit: »ue illis qui dicunt malo, bonus es; uel bono, malus es .«

 Scienter intellige. Ignorantia enim habita circa personam uel factum, excusat, non autem circa ius. Ius enim diuinum debet esse in plano et in luce scientie. Quid igitur uel quomodo iudicandum de subtilibus retibus Simonie, morose etiam delectationis? Nunquid erit ue »illi, qui« in his »dicit bonum malum ,« 216 ubi difficile discernitur inter bonum et malum? Hieronymus: Difficile cauemus maledictum, eo quod de facili malis adulemur propter eorum potentiam, et bonos contemnamus propter eorum inopiam.

Item: Procedendum ex hac auctoritate: »ue illis, qui dicunt bonum malum,« etc. Similiter ue illis, qui dicunt, per scientiam uel crassam ignorantiam, maius bonum minus bonum, minore bono;  uel minus bonum maius bonum, maiore bono, utiliora postponentes minus utilibus, cum dicat Hieronymus: Quia non modicus error est preponere minus bonum maiori bono, et digniori uel utiliori. Mutatio enim ordinis meritorum irritat formam et mutat. Similiter: »ue illis,« qui dicunt maius malum minus malum minori malo, uel minus malum maius malum, non dico simpliciter, sed comparatione et respectu maioris mali. Sepe enim peccata aggrauamus, ut homo ea magis caueat, uel si ea perpetrauerit, magis in se puniat. Item psalmus CXuIII, sub littera Iob: »Da mihi intellectum, ut discam mandata tua.« Glossa: Quam alte sint intelligenda mandata. Item Apocalypsis ultimo: »Si quis apposuerit ad hec,« traditiones inutiles  uel prauas, et molles expositiones addendo, apponet Deus super eum plagas scriptas in libro hoc. Et si quis diminuerit« subtrahendo, uel rigorem arcus huius leuigando, »auferet Deus partem eius de libro uite .« Item Deut., c. XXXI; et c. Iu et XII; Act. apost, c. III; item Ezech., c. XXXIII; Parab., c. XXX; Epist. ad Gal. I: »Si Angelus aliud,« etc. Ecclesiastes, c. XII.



CAPUT LXXXI. Contra pigros.

Eneruantibus arcum sacre Scripture, peccatorumque pessimis ponderatoribus, adiuncta est et collactanea pigritia, ob quam nec lectitant, nec perscrutantur sacram Scripturam. Pigritia maximum  est peccatum. Quod accusans Salomon in Prouerbiis, cap. uI, ait: »Usquequo, piger, dormis? Quando consurges ex somno tuo?« Cap. I: »Manus in manu non est innocens.« Idem, cap. XII: »Qui operatur terram suam, saturabitur panibus« multiplicibus: »qui autem sectatur otium, stultissimus est. Item, cap. XII: Manus remissa, tributis« peccati »seruiet.« Item, cap. XIII: »Piger uult et non uult« operari, et huiusmodi, quia inconstans est in omnibus uiis suis. Item, cap. Xu: »Iter pigrorum, quasi sepes spinarum,« quia claudunt et sepiunt eum, et pungunt ne bene operetur. Idem, cap. XuIII: »Pigrum deiicit timor« a bono opere: »anime autem effeminatorum esurient. Qui mollis et dissolutus est in omni opere suo, similis est opera  sua dissipanti.« Unde in sequenti capitulo: »Pigredo immittit soporem, et anima dissoluta esuriet« uoluptates. Item, cap. XX: »Piger propter frigus arare noluit, id est Deo seruire, mendicabit ergo estate,« scilicet in die iudicii, et »non dabitur ei« requies. Item, cap. XXI: »Desideria occidunt 217 pigrum: Noluerunt enim quidpiam manus eius operari.« Unde: »Omnis otiosus« uiuit in desideriis anime sue . Unde et peta:

Queritur Aegysthus quare sit factus adulter,
   In promptu causa est, desidiosus erat. 
Et item:

Otia si tollas, periere cupidinis arcus.
 Omnis scilicet cupiditatis.


Cedit amor rebus; res age, tutus eris. 

Item: Salomon, Parab. c. XXIu: »Exerce agrum tuum ne dicatur tibi: Per agrum hominis pigri,« uel temulenti, »transiui, et per uineam uiri stulti, et ecce totum repleuerant urtice et spine.« Idem, cap. XXuI: »Sicut ostium uertitur in cardine suo, ita piger in lecto suo. Abscondit piger manus sub ascellas suas, et laborat si ad os suum eas conuerterit:« In Ecclesiaste, cap. Iu: »Stultus« et piger »complicat manus suas, et comedit carnes suas,« inuidens: hoc hyperbolice dictum est, quasi tanta inopia sepe premitur piger, quod si fieri posset,  comederet carnes suas. uel pigritia eius causa est cur comedantur et deuorentur igne eterno carnes eius, que ei fomentum et materiam prebebunt. Item Ecclesiasticus, cap. XXII. »In lapide luteo lapidabitur piger, et omnes loquentur super aspernationem illius. De stercore boum lapidandus est piger,« id est dura increpatione peccati sui: »et omnis qui tetigerit eum, excutiet manus.« Item idem: »Seruo maleuolo tortura et compedes debentur; mitte ergo illum in operationes, ne uacet. Multam enim malitiam docuit otiositas. Laxa manus illi, et querit libertatem;« ideo »constitue eum in assiduo opere, cuius collum curuent iugum et lorum. Sic enim condecet illum.« Filius autem quecunque potest ex amore operabitur. Item comicus: uide  quid faciat otium, et cibus alienus. Hieronymus : Abundantia panis, superbia uite, et otiositas origo fuit peccati Sodomorum. Item. Dominus in Euangelio corripiens otiosos, ait: »Quid hic statis tota die otiosi? Ite et uos in uineam meam « Circa quam fodiendam, stercorandam, putandam, pastinandam, cum maior debeat esse cura spiritus quam corporis, amplior sollicitudo adhibenda est, maxime cum prouidentia Christiana semper uigilet, ut homo semper »sobrie, pie et iuste uiuat .« Item: Dominus in iudicio omissa exprobrauit non commissa, pro quibus certum est transgressores esse damnandos, dicens: »Esuriui, et non dedistis mihi manducare .« Et nomine esuriei omnem defectum, quem tu ipse, uel proximus patitur, in quo Christus est, intellige: nomine cibi erogandi, omne talentum tibi commissum, quo iuuare potes proximum. Nec sufficit, si aliquando esurienti dederis manducare, quia et hoc sepe malus facit; nisi scilicet, quantum potes, et quantum debes, et quoties dederis. Excessus nimius, in non erogando, te constituet delinquentem, non autem modicus. Sed quomodo possunt hec discerni? Item Dominus in Euangelio, non tantum facientem mala, sed et seruum torpentem a bono damnat, dicens: »Omnis arbor, que non fecerit fructum bonum, excidetur, 218 et in ignem mittetur .« Seruorum itaque est dormire, pigritari, et torpere; filiorum uero est  diligere, uigilare. uigilantibus enim prodita sunt iura: pastoribus uigilantibus supra gregem suum, »annuntiatum est gaudium magnum quod est omni populo, quia natus est Saluator .« Ideoque: »Exsurge qui dormis, et illuminabit te Christus .« Et sponsa ait in Cantico: »Ego dormio, et cor meum uigilat .« Sic caro nostra dormiat, ut mens in Christo uigilet. Et Petrus in I epist.  ait in fine: »Sobrii estote et uigilate, quia aduersarius uester diabolus, tanquam leo rugiens, circuit querens quem deuoret. Dominus« etiam »promisit coronam uigilantibus.« Qui etiam apud Lucam  distinguens tres uigilias, ait: »Et si uenerit in secunda uigilia, et si in tertia uigilia uenerit, et ita inuenerit, beati sunt serui  illi.« Ter etiam dicit in illo euangelista: »uigilate, uigilate, uigilate,« tres uigilias significans. Sed cur uigiliam primam subticet, curioso relinquo soluendum. Tres autem uigilias ponit contra triplicem torporem. Prima scilicet, que est in his que sunt ad Deum; secunda in his que ad te ipsum; tertia in his que ad proximum. uigila ergo in his que sunt ad Deum, uigila in his que ad te ipsum, uigila in his que ad proximum. uel tres uigilias distinguit propter triplicem hostem, scilicet diabolum, mundum, et corpus proprium. Fremit mundus, premit corpus, et insidiatur diabolus. Apud Marcum  uero quatuor uigilie distinguuntur, ubi ait: »Nescitis qua hora Dominus uenturus sit, sero, an media nocte, an galli cantu,  an mane,« que a philosopho sic censentur: conticinium, intempestum, gallicantus, ante lucanum. Quatuor autem distinguuntur propter quatuor cardinales uirtutes: ut uigiles sic ut prudenter et discrete eligas in necessariis, electa fortiter conserues, in aduersis temperanter, in prosperis iuste uigiliam tuam custodias ne somnus culpe obrepat. Est autem quadruplex somnus: nature, ad necessitatem qui si superfluus fuerit, malus est. Unde:

Plus uigila semper, nec somno deditus esto:
Nam diuturna quies uitiis alimenta ministrat 
Culpe: »Qui dormiunt, nocte dormiunt ;  gratie: Ego dormio et cor meum uigilat ;« glorie: »Et cum hoc dixisset, obdormiuit in Domino .« Primus, est in mundo, et ad mundum, quoad necessitatem; secundus, in mundo et ad culpam; tertius, in mundo, sed a mundo et a culpa alienus; quartus, et a mundo, et a culpa, et omni pena. Unde: »In pace in idipsum dormiam et requiescam .« Somnus etiam culpe triplex. Primo dormiunt quidam in culpa, non resurgentes; secundo dormitant, modo de peccato penitentes, modo in illud relabentes; tertio obdormiunt finaliter in peccato suo decedentes. Contra quem somnum Propheta orans, ait: »Illumina oculos meos, ne unquam obdormiam in morte .« Qui etiam comminans pigris psalmo LXXII adnectit:  »In labore hominum non sunt, et cum illis non flagellabuntur; ideo tenuit eos superbia, operti sunt iniquitate et impietate sua. Prodiit quasi ex adipe iniquitas eorum, transierunt in affectum cordis, cogitauerunt et locuti sunt nequitiam, etc.« Hi etiam obnituntur sacre Scripture, et Domino homini pro peccato comminanti in Genesi: »In dolore et erumna«, inquit 219 Eue, »paries filios.« Ade: »In labore et sudore uultus tui,« non alieni, »uesceris pane tuo.« Raptores enim sunt, qui ea conditione metunt a subditis carnalia, ut seminent eis spiritualia, nec seminant .«

Imo peiores feneratoribus; puta nullam utilitatem eis, a quibus metunt, conferentes, sed nocumentum prebentes, si pro eis orauerint. Quia cum is displicet, qui ad intercedendum mittitur, irati animus ad  deteriora prouocatur. Quomodo in dolore et erumna filios spirituales parturiunt, qui in otio et pompa seculari degunt et deliciis mundi affluunt? uel quomodo »in sudore uultus sui uescuntur pane suo ,« qui torpent in otio, et hominibus, et pedibus mundi utuntur uelut iumento, quorum et ipsi deberent esse iumenta et serui? Arsenius, primo comes Palatinus, postea eremita maximus , querentibus ab eo, in quo confideret, respondit: In eo quod homines fugi, aliquandiu tacui, fleui; potissimum in eo gaudeo, quod manibus laboraui. Et quidam sapiens cuidam ait: Quem, inquam, estimas sapientem? Cui ille: illum, demonstrans  litteratum, legisperitum et diuitem. Non, inquit, sed iste sapiens est, demonstrans agricolam. uidua etiam moriens sepeliri recusabat in camisia sibi data, dicens: Sepeliar quidem in camisia manibus meis elaborata, non alienis. Item Isaias, cap. LuI. »Speculatores eius ceci sunt, etc.« Propter hoc ergo operare, quia: »Labores manuum tuarum, quia manducabis, beatus es, et bene tibi erit .« Si autem non laboraueris, et benedictione hac priuaberis. »Uxor tua sicut uitis abundans in lateribus domus tue .« Et cum in omni fere genere humano, pigritia redargui possit et inueniri, maxime in clero reperitur, quia magna otia clericorum sunt. Non est quid agatur apud eos, cum tamen dicat Apostolus: »His denuntia, ut panem suum,«  scilicet proprii laboris, »manducent .« Et Salomon in Ecclesiaste ait : »Omnis labor hominis in ore eius.« Sic et illud exponitur: »In labore et sudore uultus tui uesceris pane tuo ;« per panem, omne necessarium corpori intelligitur. A parte, totum scilicet corpus intellige. Labor enim hominis consistit, non tantum in acquirendo cibum, sed in uestiendo, in edificium, in quo habitet, preparando. Est autem labor multiplex: nature, gratie et culpe. Labor nature duplex, corporalis scilicet et spiritualis: spiritualis in cogitatione, corporalis multiplex. Nec prohibet Dominus laborem nature, qui est scilicet ad necessitatem, ubi ait: »Nolite solliciti esse de crastino ,« secundum sollicitudinem uitiosam, non necessariam prouidentiam. Labor gratie est ad gratiam, et propter gratiam. Qui duplex est, corporalis scilicet et spiritualis; et uterque triplex. Est enim labor penitentialis, ut »Laboraui in gemitu meo; lauabo per singulas noctes lectum meum, lacrymis meis stratum meum rigabo .« Et labor macerationis proprie carnis: »Castigo corpus meum, et in seruitutem redigo .« Duas autem habet manus penitentia: laborem scilicet penitentialem, ad delenda preterita peccata; castigationem carnis ad uitanda futura. Pro his laboribus dicitur nobis: »Quia Deus bonorum nostrorum non eget ;« horum enim debitores sumus, ut salutem amissam 220 recuperemus. Tertius labor gratie consistit circa prouisionem proximi, ut eum instruas  in uia Domini, omne talentum tibi commissum pro loco et tempore ei eroges, cum Paulo qui ait: »Plus omnibus laboraui . Nam instantia mea quotidiana est sollicitudo omnium ecclesiarum. Quis enim infirmatur, et ego non infirmor?«  Et iterum: »Exercitatio corporalis ad modicum utilis est; pietas autem ad omnia se habet, uel pietas promissionem habet uite, que nunc est, et future .« Et hic labor duplicem laborem gratie premissum habet sequi, non precedere, sed nec quodammodo comitari, ne prius sit homo carnalis quam concha, id est alii refluens, quam sibi retinens. Pro hoc labore dicitur: »Quia Deus bonorum nostrorum« quodammodo »eget.« Labor culpe  est, qui est ad culpam; et multiplex iuxta diuersitatem uitiorum. uide quantum quis laboret propter inanem gloriam, alius propter luxuriam, alius propter gulam, et ita de ceteris, »ut tota die sit super muros Babylonis iniquitas, et labor in medio eius et iniustitia .« Quoddam etiam laborare, ut inuidere, non tantum ad culpam est, sed et ipsum culpa est. uerumtamen laborem nature, boni, ut sepe, conuertunt in laborem gratie; sepe autem, ut in agricolis, indifferens est; mali uero, et illum conuertunt in laborem culpe. uerbi gratia: Ut laborem cibi acquirendi et necessarii tum gula, tum uana gloria mutauit in culpam, ita et laborem uestium, laborem edificiorum, in laborem culpe conuertimus.



CAPUT LXXXII. Contra superfluitatem et curiositatem uestium, ciborum et edificiorum


Et quomodo? Prius de labore cibi uideamus. Ait Apostolus: »Habentes alimenta,« non oblectamenta; »et uestes,« non ornamenta, »his contenti simus .« Et »qui altario seruit, de altario uiuat ,« non lasciuiat. Et alia auctoritas habet: »His qui enuntiant Euangelium, necesse est de Euangelio uiuere ,« id est sustentari. Et Dominus: »Qui habet duas tunicas, det unam non habenti .« Quomodo autem contra hec necessitas cibi conuersa sit modo in gulam,  modo in uanam gloriam, modo in aliam quamcunque culpam, uide, tum ex superfluitate ferculorum, tum ex sumptuositate eorum, tum ex lautitia, tum ex uarietate, pluralitate et decore ministrorum, tum etiam ex uarietate et multitudine instrumentorum, quibus cibi citius et lautius preparentur. Sed quomodo sic laborantes arguat philosophus , audi: Unica quidem silua pluribus elephantis sufficit, taurus paucorum iugerum pascua querit; homo uero terris et mari pascitur, et his uariis modis. Quid igitur? An natura nobis uentrem insatiabilem dedit, ut cum nobis modica corpore dedisset, edacitatem uastissimorum animalium superemus? Minime. Non enim fames uentris magno nobis constat, sed ambitio. uide 221 primos parentes  simplici uictu, non sumptuoso, non uario, non superfluo, non corrupto artificio usos fuisse. Unde Betius :

Felix nimium prior etas
Contenta fidelibus aruis,
Nec inerti perdita luxu;
Facili que sera solebat
Ieiunia soluere glande.
Non Bacchica munera norat
Liquido confundere melle,
Nec lucida uellera Serum
Tyrio miscere ueneno.
Somnos dabat herba salubris
Potum quoque lubricus amnis,
Umbras altissima pinus.
Sic ergo: »In labore et sudore uesceris pane tuo ,« id est cibo tuo, ita et labore et sudore  uultus tui, uestieris ueste tua, tegeris culmine tuo.



CAPUT LXXXIII. De superfluitate uestium et pretiositate.

uerum quantum recesserit gloria et luxuria uestra ab usu uestiendi primorum, tum in materia, tum in colore, forma et compositione uestium, animaduertite. Porro primis parentibus ad tegendam erubescibilem nuditatem et turpitudinem, Dominus tunicas pelliceas fecit , sed quomodo paratas, nescio. Ecce rudis et simplex materia uestis, a qua uentum est ad corium animantium, ad lanam ouium, ad linum agrorum et hec quidem a natura sunt et ideo tolerabilia. Sed nec hic subsistere uoluimus, sed processimus usque ad plumas auium,  ad stercora uermium, etiam usque ad aurifrigium, nendo filum ex auro. A simplici etiam et naturali colore uentum est ad colorem pullum, sed religioni congruum; rubeum, subrubeum, croceum, uiolaceum, mistum et confusum, ut sub colore uestium perstringamus oculos nos intuentium, eosque in admirationem rapiamus, cum natura singulis rebus et maxime floribus, innatum adeo pulchrum colorem dederit, quali nec poterat »operiri Salomon in omni gloria sua .« Sed obiicis, uestes uarii coloris, et pelles rubricatas et hyacinthinas fuisse in tabernaculo ; respondetur, Quia:

Signa recesserunt; significata manent.
Hieronymus etiam hanc obiectionem soluens, ait: Olim quidem ista probabantur, quando sanguis pecudum remissio fuit peccatorum. Nunc autem pauper  Dominus, paupertatem et simplicitatem 222 in ecclesia sua dedicauit. Ergo dicite, Pontifices, in templis quid facit aurum? Quid sericum? Melius ista exponuntur ad usuram, quam pauper ad imbrem. Quod si hec iudaizando reuocas in templum, reuoca cruorem immolatitium. Sed utinam modo nostra redirent in mores tempora priscos, ad exemplum sanctorum Pallidorum, qui recolentes simplicitatem uestis priorum parentum; alii mattulis tegebant erubescibilem turpitudinem, alii corticibus, alii sacco, alii cilicio. Aegyptiaca , supererogauit, que nuda in nemore latuit, fugiens hominum aspectus, qui nude erubescentiam inducerent. Porro quidam nimis grammatici hunc locum; »In sudore uultus  tui, etc. , praue et peruerse exponunt sic: »In labore et sudore uultus tui,« ut sit transitio inter hoc nomen uultus, et hoc pronomen tui, tui scilicet coloni, iumenti, serui. Et utrum [f. ceterum]. »In labore et sudore« horum, non in curiositate, non in sumptuositate, superfluitate et uarietate redarguitur Tubalcain, a Hieron. super Genesim, eo quod diuersis ictibus malleorum inueniret uanam et uariam consonantiam musicorum: quanto magis inuentor superfluorum magis nociuorum? Unde Betius :

Heu, quis primus ille fuit,
Auri qui pondera tecti,
Gemmasque latere uolenteis,
Pretiosa pericula fodit?
 Et Hieronymus: Periculose, inquit, exercetur illius artis officium, quod luxuria adinuenit ad abusum. Peccatur enim in compositione uestium maxime. Cum enim natura hominem a bruto, insigni et honesto charactere distinxerit, quod natura homini negauit, scilicet caudam, ipse per artificium illud in ueste caudata sibi usurpat habens et mentem caudatam. Quia:

Deprendas animi tormenta latentis in egro
Corpore. 
Huiusmodi homines redarguit Apostolus , ut »incompositos.« Alii in ueste sua habent syrmata et longas reuolutiones uestium sese, post se, in longa ueste trahentes, qui mendacio staturam  adiuuant; cum hos peta gentilis redarguat, dicens:

Este procul uille tenues insigne pudoris,
   Queque tegit medios, instita longa pedes 
Maxime autem uestis syrmatica et longa non decet Christianum, que post se puluerem trahit, uel suscitat, ad excecandum oculos sequentium, similes Dariis et Byrrhiis. Unde Milo Terwanensis episcopus in sermone suo: Non decet, inquit, matronas christianas, uestes habere subtalares et post se trahentes, quibus uerrant sordes pauimenti et uiarum. Scitote, inquit, domine dilecte, quod si huiusmodi uestii uobis esset necessaria, natura uobis in remedium eius aliquid dedisset, quo terram tegere possitis. Sed modo cum uestis 223 excedat quantitatem corporis, cur non et calceus, ut calceos homo post  se traheret? At econtrario, in quantum possumus calceos strictos, pedique herentes habemus:

Nec uagus in laxa pes tibi pelle natet. 
Quidam etiam, cum non possint inferius caudari in ueste, faciunt consui caudas animantium, ne prorsus sint expertes caudarum. Alii stellati, imo stellionati, uestibus utuntur perforatis.



CAPUT LXXXIu. Contra uarios artifices istarum uanitatum.

Ad has uanitates et superfluitates fingendas, euriositas Christiana uarios habet artifices, quibus forte caret idololatria. Incredibile enim est Scipiones, Catones, Lelios, si tales opifices uidissent, eos statim non repulisse. uidendum ergo, qui opifices  necesarii essent Ecclesie et qui non; qui tolerandi in ea et qui non. Necessarii sunt agricole, sicut pes mundi. uinitores autem propter infirmitatem nostram, licet Ne  primam uineam plantasset, et primo uino, »in quo est luxuria ,« inebriatus sit; postea et Lot  committens incestum merito ebrietatis. Similiter pelliparii sutores, tannarii, carpentarii simplices; non dedalini, non sumptuosi fabri, textores simpliciter in materia operantes; tinctores etiam, dum non nimis excedant in sumptibus et propter mysterium, quod geritur in Ecclesia forte; pictores, historias, non uana, depingentes; artifices etiam instrumentorum musicorum, ut eis tristitia et tedium amoueatur,  deuotio non lasciuia excitetur. A lasciuis enim hec periculose audiuntur. Aurifabri uero maxime qui sellas et calcaria deaurant, uel cetera, sine quibus posset esse Christiana religio; incisores, perforatores uestium, compositores detiorum, maxime plumbatorum, alearum, non dico schaccorum, quia his ad recreandum, quis ludere potest. Hi, inquam, non necessarii sunt, quibus nisi prius arti sue abrenuntiassent, penitentiam non iniungerem. Ioculatori cuidam papa Alexander , nec concessit uiuere de officio suo, nec ei penitus interdixit. Et cum iudici necessarius sit gladius, licet gladios fabrefieri.

Nunquid ideo et sicas et pila duplicatam loricam perforantia? Ita. Sicut enim primo prudentia hominis  bene contra malitiam hostium simplices gladios inuenit, ita et industria eius contra crebrescentem et duplicatam malitiam gladios ancipites, et alia arma excogitare et componere potest. Sed quid erit de artifice toxici? Tolerari potest, dum cautionem prestiterit Ecclesie se non esse nociturum per toxicum. Sed hec in consuetudinem deducta, reprehendi et uituperari uilipenditur, cum Ecclesia eis primo emergentibus, deberet restitisse, et tales opifices amouisse, ne pullularent. Superfluitatem 224 uero uestium et aliarum rerum redarguens Apostolus in I Epist. ad Cor. c IX, ait: »Nescitis quod hi qui in stadio currunt, omnes quidem currunt, sed unus accipit  brauium? sic currite,« scilicet absque offendiculo et onere, »ut comprehendatis. Omnis enim, qui in agone contendit, ab omnibus,« que premium agonis possunt impedire, etiam a licitis, »abstinet.« Nos autem, si numerositate et superfluitate uestium, quemadmodum et aliarum rerum, onerati et impediti, eas, non tantum portamus, sed et trahimus post nos, facti, non tantum portitores earum, sed et ueredarii, quadrigarii et summarii; cum tam excellens premium nos maneat, si comprehenderimus; et euanescat, si in cursu hoc periculoso defecerimus. In quo, ut ad metam attingamus, procincti debemus esse, ituri in hoc stadio per prudentiam, qua eligamus quid faciendum, quid credendum, quomodo in uiis Dei ambulandum et in quo  statu, qui necessarius est ad bene uiuendum. Debemus etiam esse succincti, cursuri per temperantiam contra fluentes sinus cupiditatis:

Male cuncta ministrat
Impetus, 


Ne quid nimis. 
Precincti, ministraturi per iustitiam que unicuique reddit quod suum est. Tibi, si habeas lumbos precinctos ad currendum, ut composito gradu uehas Spiritum sanctum proximo, ut ei facias, quod tibi uis fieri . Etiam accincti esse debemus pugnaturi per fortitudinem contra triplicem hostem, quia: »Militia est uita hominis super terram  .« In procinctu ergo et in expedito debet esse iter nostrum, quod iuuari debet curru, cursu, saltu. Quia non tantum uiatores esse debemus, sed cursores Hebrei, transitores Dothain uel Idithun , et transilientes, sicut ceruus, qui saltu cursum adiuuat et queque hiantia et obstantia transilit. Nunc autem econtrario. Strictam uiam superfluitate uestium et rerum aliarum obstruimus, ne »uiam mandatorum« inueniamus, uel inuentam eam, »curramus .«



CAPUT LXXXu. Contra mollitiem uestium.

Propter quem obicem a uiis nostris amouendum, Dominus in luxu et superfluitate uestis duo reprehendit in Euangelio, scilicet mollitiem et superbiam,  dicens: »Quid existis in desertum uidere? Arundinem uento agitatam? Prophetam? Etiam dico uobis, plusquam prophetam.« Sed »quid existis uidere? Hominem mollibus uestitum? Ecce qui mollibus uestiuntur, in domibus regum sunt .« Mollitiem igitur uestium uitium constat esse, sicut ait Gregorius , cum illud adiungat Dominus uitio inconstantie, cui adiuncta est superbia. Cum enim corpus de natura, hac mollitie non egeat, quid in ueste molli queritur, nisi spiritualis nequitia, scilicet superbia et delectatio ad superbiam, non ad necessitatem? In usu ciborum unica manu percutit nos diabolus, scilicet per mollitiem; in usu uestium duabus et per mollitiem  et per superbiam. uerumtamen 225 omni cibo pro tempore et loco, omni religioso uesci concessum est, si necessitas exegerit; pro nulla autem necessitate, uel aliquando concessum est religiosis, uti splendidis uel superfluis uestibus. Nunc autem in domibus episcoporum et clericorum sunt qui mollibus uestiuntur. Si dicant, quia et ipsi reges sunt, sic quidem et apostoli, qui omnia hec »reputauerunt, ut stercora, ut Christum lucrifacerent .« Mollitiei autem et superbie uestium potest addi tertium reprehensibile in eis, scilicet sumptuositas. Unde Bernardus:

Chisimus ascendit, et uestitura potentis
   Martrix et spolio non leuiore beuer.
      Et burse predo Sabelus.
 His pellibus, et aliis animantium, nobis barbas artificiales, ut laruati incedamus, comparamus, abrasis naturalibus, propter mollitiem, effeminationem, et luxuriam, cum meretricius nitor, habitus histrionicus uel regius apparatus, non deceat humilitatem, non congruat Christiano. Et philosophus ait: Placet quidem mihi, quod hanc ambitiosam supellectilem inexorabili odio persequeris.



CAPUT LXXXuI. Contra superfluitatem edificiorum.

Sicut in uestium et cibariorum superfluitate et curiositate, labor nature in culpam uertitur, et res in uitium cadit, si carot arte: sic et in superfluitate, curiositate et sumptuositate edificiorum. Intuere enim quantum recessum sit a simplicitate antiquorum  in construendis domibus. Legitur enim quod Abraham prima credendi uia in casulis tantum habitauit, non habens etiam passum pedis super terram. Qui tentoria sua fixit inter Bethel et Hai, sicut peregrinus uiator et non mansor, non ciuis, qui in culmine tecti sui, hoc est in casula tecta culmo recepit angelos hospites . Similiter Lot et Ne in tentoriis habitabant . Quidam etiam antiquorum, in cauernis petrarum, alii in corticibus et concauitatibus arborum, a quibus uisi egredi, a quibusdam orti esse ab his fabulose putabantur. Eliseus, non proprium, sed alienum habuit hospitiolum, quia a uidua quadam sibi commodatum, in quo habebat cenaculum, et in illo mensulam,  lectulum et candelabrum . Hoc etiam non commutabat diuertens ad aliud hospitium, iam memor et custos illius precepti euangelici: »In quamcunque ciuitatem introieritis, querite quis in ea dignus sit, et apud illum manete, nec inde exeatis .« Item: Cum

Terra malos homines nunc educet, atque pusillos, 
Et non tantum statura, sed et diuturnitate uite nobis abbreuiate superfluitate multiplici, et pro peccatis nostris, cum 226 etiam fines seculorum, et consummatio in nos deuenerint, quanta dementia, quantusque excessus est, nos ita esse sollicitos circa molem, et curiositatem, et sumptuositatem domorum edificandarum; sic, quasi nunquam periturarum, et maxime cum antiqui, quibus diuturnior uita concessa  est, qui etiam in principio mundi fuerunt nimis remoti a fine eius, talia non curauerunt, credentes, quia »mouebuntur« in fine mundi »fundamenta terre ,« usque ad penitima eius, quantum scilicet descenderunt opera peccatorum; purgabitur et er quantum ascenderunt opera eorum. Unde quidam Remensis clericus: Si crederent, inquit, edificatores isti mundum esse finem habiturum, non tam alta moles usque in celum erigeretur, non fundamenta usque ad tantam abyssum iacerentur. In quo assimilantur gigantibus turrim Babel edificantibus, contra Dominum enitentibus. Unde etiam timeant, ne cum ipsis »dispergantur a facie terre ,« id est Ecclesie, et deinde »confundantur« in gehenne igne. Sed  etiam propter hanc superfluitatem et sumptuositatem domorum, murorum, minor est hodie pietas et erogatio in pauperes. Minus enim sufficimus alimonie eorum, et huiusmodi sumptibus superfluis. Item Isaie, cap. LXuI: »Celum sedes mea, terra autem scabellum pedum meorum. Que est ista domus quam edificabitis mihi? Et quis est iste locus quietis mee.« Item Hieronymus : Scio, inquit, populos esse, scilicet Megarenses, qui sic edificant uelut semper uicturi; sic autem comedunt et bibunt, uelut cras morituri, dicentes: »Comedamus et bibamus, cras enim moriemur .« Item: Paulus primus eremita in crypta, siue in hypogeo et subterraneo habitabat, pastus ab  angelo quotidie dimidio pane. De cuius sanctitate audiens Antonius pater eremitarum et archimandrita, eum uisitauit pulsans ad ostium eius, ille uero feram uel lupum putabat esse. Tandem per diuinam inspirationem reuelatum est ei quod Antonius esset, cuius nomen prius ignorabat, et ait: Bene ueniat dominus meus Antonius; et osculati sunt ad inuicem. Quibus simul comesturis, angelus integrum panem attulit. Quo arrepto e regione, scilicet per frusta et partes oppositas, ut sic ambo frangerent; postea de eo comederunt, prehabita sancta contentione de diuisione eius et benedictione, qua uterque reliquum uoluit sicut maiorem preponere. Paulus autem plurimas questiones proposuit Antonio, inter quas et hanc inseruit querens, an  adhuc cessaret idololatria, obstinatio Iudeorum, et an Christiana religio, ritus gentium in edificiis sumptuosis imitaretur, dicens: Surguntne adhuc turres, et propugnacula, et palatia, et tam alta et sumptuosa edificia Rome? Qui ait: Ita. Ille uero flens amplius hanc superfluitatem deplanxit, conquestus homines tante uanitati deditos, cum Christianorum deberet esse ad inuicem cohortatio dicentium: »Non habemus hic certam mansionem, sed futuram inquirimus .« Item: Imperator quidam cuidam eremite: Cur, inquit, sic coangustatum et commensuratum est hospitiolum tuum corpusculo tuo, ut illud nec in iota uno superet nec excedat? Cui ille: Sufficit 227 hoc homini morituro, ut semper memor sit saniei busti sui, ut ex  eadem necessitate se credat iam quasi esse mortuum, qua scit se esse moriturum; sic preueni sepulcrum meum, et quasi me presepeliui; et adiunxit: Melius et tutius prosilitur in celum de tugurio quam de palatio. Item Dominus in Euangelio: »uulpes foueas habent, et uolucres celi nidos, Filius autem hominis non habet ubi caput suum reclinet .« Ecce quia modicitas et humilitas Christi docet nos debere esse contentos humilibus habitaculis, qui »non habuit ubi caput reclinaret ,« nec ergo ubi deambularet, ubi gloriam suam et se dilataret. Et nos ergo ne simus uulpibus dolosis et fetidis similes, ne diabolo uiciniores et inferis, ne signum absorptionis nostre cum Dathan et Abiron ostendamus , nequaquam edificemus  in uisceribus terre usque ad penitima eius, sed nec in ere, deputato demonibus in carcerem usque ad iudicium; nec illis, per superbiam edificantes, uicini et »socii simus« demonum »et struthionum ,« sed super terram terrestres, scientes quia de terra transituri sumus, futuri celestes et secundum corpus, et secundum animam; et maxime ob hoc quod scriptum est: »Celum celi Domino, terram autem dedit filiis hominum .«

Item: Prelatus prelato: Quid sibi uult ista altitudo domorum uestrarum? Quid turres? Quid propugnacula in eis? Non magis in his contra diabolum munitus eris, sed uicinior. Item: Hanc libidinem  edificandi detestantur palatia principum constructa ex lacrymis et rapinis pauperum. Monastica autem uel ecclesiastica edificia erecta ex fenoribus et usuris auarorum, mendaciis deceptionum et deceptionibus mendaciorum, predicatorum, mercenariorum, que ex male partis constructa sepe dilabuntur, quia:

Non habet euentus sordida preda bonos. 
Item: Exemplum sancti Bernardi flentis eo quod uideret tuguriola pastorum tecta culmo, similia casulis pristinis Cisterciensium tunc habitare incipientium in palatiis stellatis et muratis. Sed et pro hoc morbo edificandi sepe ipsi religiosi, sicut et alii, instrumento sue offensionis puniuntur. Constructio  enim pulchrarum et amplarum domorum, inuitatio est superborum hospitum. Etiam grangie eorum pro munimine sui sepe incastellantur, quas etiam ne amittant, sepe ueritatem celant, et iustitiam Dei omittunt, non audentes mutire contra principes, eo quod libertatem suam, de qua dicitur:

Cantabit uacuus coram latrone uiator, 
amiserunt, pro diuitiis grangiarum et agrorum suorum, permittentes sibi edificari dormitoria et refectoria, a raptoribus et feneratoribus, in signum et memoriale eternum auaritie ipsorum. Sed nec id fieri pati deberent ex pecunia propria uirorum bonorum, sed adhortari eos ut potius ista conuerterent in alimoniam pauperum, et redemptionem  captiuorum. Item: Etiam in ecclesiis construendis peccatur. Cum enim capita earum humiliora esse deberent corporibus ipsarum pro mysterio (quia »caput nostrum, Christus , altiora nunc eriguntur. Hanc etiam triplicem superfluitatem 228 gentilis philosophus reprehendens, ait:

Huic epule uicisse famem summique penates
Submouisse hiemem tecto, pretiosaque uestis,
Hirtam membra super, Romani more Quiritis,
Induxisse togam. 
Item Psalmista: »Et relinquent alienis diuitias suas, et sepulcra eorum, domus illorum in eternum ,« hoc est diu uidelicet, usque ad resurrectionem. Cum ergo diutius sit tibi habitandum cum uermibus in sepulcro, quam cum hominibus  in terrena domo, si alterum magis ordinandum, erigendum et sumptuose construendum relinquo; illud quidem magis uidetur, in quo tibi diutius est morandum, de quo constat, quia uitium est illud superflue construi et ornari. Unde peta:

Celo tegitur qui non habet urnam. 


Facilis iactura sepulcri. 


Sepelit natura relictos. 
Et Gregorius : Sumptuosa et ornata sepulcra mortuis sunt potius in augmentum supplicii quam in remedium. Est autem hominis primum sepulcrum, corpus proprium. Unde: »Dormientes  in sepulcris .« Secundum: Terrenum habitaculum super terram uel in terra. Tertium erit ignis purgatorius. Quartum paradisus uel infernus. Ne sis autem magis sollicitus circa structuram et ornatum terrene domus quam corporis proprii, quod modico tegitur in quo etiam resurges, »cum hoc mortale induerit immortalitatem .« Non assimileris arte Dedalo in edificanda domo, non gigantibus altitudine , non Salomoni sumptuositate . Sed cur non Salomoni sapienti? Quia non modo sicut olim talia approbantur, quando scilicet sanguis pecudum erat redemptio peccatorum. Item psalmo LXXIII: »Respice in testamentum tuum, quia repleti sunt,  qui obscurati sunt terre domibus iniquitatum,« et rapinis, mendaciis, et furtis, erogandisque pauperibus constructis. Item Hieronymus de exitu sancte Paule : Nolebat, inquit, in his lapidibus pecuniam effundere, qui cum terra et seculo transituri sunt, sed in uiuis lapidibus, qui uoluuntur super terram. De quibus in Apocalypsi, ex quibus magni regis exstruitur ciuitas. Item idem epist. 30 : Qua uoce tibi exponam Saluatoris speluncam, et illud presepe, in quo infantulus uagiit? Silentio magis quam infimo sermone honoranda sunt. uerumtamen ubi circa hec sunt late porticus? Ubi aurata laquearia? Ubi domus miserorum penis, et damnatorum labore uestite? Ubi ad instar palatii priuatorum exstructe  basilice ut uile corpusculum hominis pretiosius inambulet, et quasi mundo quidquam possit esse ornatius, tecta sua magis uelit aspicere quam celum? Bethlehem , in paruo foramine terre natus est Conditor celorum. Hic uisus a pastoribus, hic demonstratus a stella, hic a magis adoratus . Item Ieremias, cap. XXII: »ue qui edificat domum suam 229 in iniustitia, et cenacula sua non in iudicio. Amicum suum opprimet frustra, et mercedem eius non reddet ei. Qui dicit: Aedificabo mihi domum latam et cenacula spatiosa, qui aperit sibi fenestras, et facit laquearia cedrina pingitque synopide. Cuius oculi et cor ad auaritiam et ad calumniam et ad consummationem mali operis.« Item philosophus,  locutus de dilatantibus fundos et agros, adiungit: Nunc uobis loquor, quorum eque spatiose luxuria, quam illorum auaritia diffunditur. uobis dico hoc: Quousque nullus erit lacus, cui non uillarum uestrarum fastigia immineant? Nullum flumen, cuius non ripas edificia nostra pretexant? Ubicunque scatebunt aquarum calentium uene, ibi noua diuersoria luxurie excitabuntur. Ubicunque in aliquem sinum littus curuabitur, uos protinus fundamenta iacitis, non contenti solo, nisi quod manu feceritis. Cum multa edificaueritis, cum ingentia, tamen et singula corpora estis et paruula. Quid prosunt multa cubilia? in uno iacetis. Non est uestrum ubicunque non estis. Item peta:

 Nullus in orbe locus Baiis prelucet amenis.
Si dixit diues lacus et mare sentit amorem
Festinantis heri, cui si uitiosa libido
Fecerit hospitium, cras ferramenta Theanum
Tolletis fabri. 
Item Iuuenalis :

Aedificator erat Centronius; imminuit rem.
Fregit opes, nec parua tamen mensura relicte
Partis erat, totam hanc turbauit filius amens
Dum meliore nouas attollit marmore uillas.
Item Hieronymus : Decet, inquit, penitentem et maxime claustralem morari, non dico in domibus amplis, sed in domiciliis, id est in ciliciis siue parietinis, que domus non sunt, sed similitudinem et uestigium  domorum habentia, ut coangustatus seipsum recolligat, nec ad illicita extendat, memor uteri uirginalis, in quo clausus et coangustatus fuit Dominus, tandem in presepiolo positus, in patibulo, deinde in sepulcro. Unde Dauid: »Similis factus sum pelicano solitudinis, factus sicut nycticorax in domicilio ,« siue in parietinis. Item Isaias, cap. u; Leuit. XXuI; Habacuc, II; Item Isaias, XXuI, et Daniel, cap. uIII.



230 CAPUT LXXXuII. Contra prodigos, qui male acquirunt, et peius expendunt.

Plurimi, sicut in edificando, et expensis superfluis sunt prodigi, uigilantissimi, et ebrii: sic et in piis causis et necessitatibus quotidianis subministrandis  auarissimi, lethargici, et somnolenti, et pigri. De cuiusmodi peta ait:

Seruorum uentres medio castigat iniquo,
Ipse quoque esuriens, neque enim omnia sustinet unquam,
   Mucida cerulei panis consumere frusta. 
Qui de lana caprina et pro nichilo, litigando obiurgat seruos:

Nec paupertatem leuet attollatue propinquum. 
uitium autem prodigalitatis sugillat Dominus in Luca, inducens parabolam de filio prodigo, qui uiuendo luxuriose consumpsit bona patris, quibus consumptis in regione longinqua pauit porcos, pastus et ipse de siliquis porcorum. Reprehenditur autem  in eo prodigalitas temporalis pecunie, quam consumpsit pro temporali concupiscentia sua, sicut Esau uendens primogenita sua, et benedictionem patris pro lenticula rufa . Sicut etiam aliquis fidelis dans pretium inestimabile, scilicet Christi, et thesaurum mirabilem absconditum »in uasis fictilibus ,« scilicet animam factam »ad imaginem Dei ,« pro fumo, somno et umbra. Reprehenditur etiam in eo prodigalitas nature, et prodigalitas gratie. Descendit enim ab Ierusalem in Iericho, et incidit in latrones, qui corruperunt in eo naturalia, spoliando eum gratuitis . Huiusmodi etiam homines designati sunt per hemorroissam, que expendendo fere omnia bona sua in medicos, non poterat curari antequam  ueniret ad uerum medicum . Fiunt autem prodigi ex causis pluribus. Quidam ob libidinem edificandi, et alias superfluitates et ebrietates. Alii ob libidinem ceundi, »et bona tota feruntur ad Cyanem,« que lacrymula una absorbet luxuriosum, fastidiens apud eum cibos delicatos, cum domi nigrum et mucidum panem, cum hesterno iure liguriat. Et Iuuenalis:

Que bona donauit presepibus, et caret omni
Maiorum censu.
Alii ob gulam. Unde Horatius :

Ut rebus maternis atque paternis
Fortiter assumptis Urbanus cepit haberi,
Scurra uagus, non qui certum presepe teneret,
Impransus, non qui ciuem dignosceret hoste.
 Quelibet in quemuis opprobria fingere seuus,
231 Pernicies et tempestas barathrumque macelli.
Alii ob ambitionem dignitatis uel fame:

Tanto maior fame sitis est quam
uirtutis. Quis enim uirtutem amplectitur ipsam
Premia si tollas? patriam tamen obruit olim
Gloria paucorum, et laudis titulique cupido.
Exitus ergo quis est fame?
Ut pueris placeas et declamatio fias.

Alii ob excusationem miserie et peccati sui histrionibus et indignis etiam dantes, ut dicatur de eis: Nihil negant quod exigatur ab eis, sed nichil dant nisi exigatur. Ergo nichil dant uiro bono et honesto. De quibus etiam dicitur: Mirum est ubi, et a quibus accipiant que expendunt, cum uerius diceretur: Mirum est ubi, et in que expendant,  que accipiunt, et a tot rapiunt. Male enim accipiunt et peius expendunt, que melius ea seruarent, ut essent soluenda his a quibus rapuerunt.

Alii ob negligentiam uel inscientiam, qui profusores suorum fiunt, petitores alienorum. Generaliter enim prodigalitatem comitantur cupiditas, auaritia et rapina. Unde peta:

   Quecunque profunda
Traxit auaritia, luxu peiore refundit. 



CAPUT LXXXuIII. De sancta prodigalitate.

Est tamen quedam sancta prodigalitas, qua quis animam dat pro Christo. Unde: Animeque magne prodigum Paulum. Tu ergo, non sicut prodigus des  et cupias quodcunque necesse est pro uiribus tuis, nichil autem supra uires. Unde Tobias : Modicum habens, modicum tribue.


Metiri se quemque suo modulo, ac pede uerum est. 


   Bucce
Noscenda est mensura sue, spectandaque rebus
In summis, minimisque; etiam cum piscis emetur,
Nec cupias mullum cum sit tibi gobio tantum
In loculis. 

Ne fias cum his colatorium lactis tibi retinens tantum sordes peccatorum, ut pecunia ad alios deuoluatur. Ne rapias, ut multos uentres pascas, cum unicum habeas uentrem, et secundum naturam modico contentum.



232 CAPUT LXXXIX. Contra se immergentes in temporalibus auide.


Prodigos etiam, siue in edificiis, siue in ueste, siue in cibariis uel quibuscunque superfluis expensis, et in curiosa, uana et non necessaria doctrina, maxime sese immergentes in temporalibus redarguens Propheta, ait: »In circuitu impii ambulant; secundum altitudinem tuam multiplicasti filios hominum ,« non demonum. Et iterum eis imprecans, addit: »Deus meus, pone illos ut rotam, et sicut stipulam ante faciem uenti ;« ut sint leues et inconstantes, sicut arundo agitata omni uento doctrine. Hi similes sunt filiis Isrel offendentibus Deum, et ob hoc consumpserunt quadraginta dies »in itinere trium dierum,  circa montem Seir ,« nec intrauerunt terram promissionis, sed filii eorum . Sic et isti estro temporalium agitati, non quiescunt, sed uertiginosi et epileptici, »cum impiis in circuitu ambulant ,« a uanitate in uanitatem, non attendentes quod »una tantum a Domino petenda « sit et requirenda, quod »non sit qui faciat bonum,« quousque ueniatur »ad unum ,« quod uiam eunti aliquid sit extremum, error autem immensus. Ii etiam similes sunt diabolo, »qui circuit querens quem deuoret .« Hi sunt lunatici et lymphatici oblati ad curandum Domino , qui modo cadunt in aquam luxurie, modo in ignem ire, cupiditatis, et alia  flagitia, iterque suum non dirigentes ad Deum. In orbe circulari mouentur, de uanitate in uanitatem, solliciti circa superflua et non necessaria, non contenti finibus nature uel gratie, et ideo non perueniunt ad octauam beatitudinis. De his sic loquitur Salomon Parabolarum, cap. XX : »uentilator impiorum rex sapiens, immittit eis rotam malorum,« qui »semper sunt discentes, et nunquam ad perfectionem scientie peruenientes ;« semper laborantes et inaniter operantes, et nunquam quiescentes, quia: »Per semitam uite non ambulant, sed uagi gressus eorum, et inuestigabiles .« Item Isaias, cap. XIX: »Immiscuit Dominus,« id est permisit, »in medio Aegypti spiritum uertiginis, et errare fecerunt  Aegyptum in omni opere suo, sicut errat ebrius et uomens. Et non erit Aegypto opus, quod faciat caput et caudam incuruantem et refrenantem.« Item idem, cap. LuII: »Impii autem quasi mare feruens, quod quiescere non potest,« etc. Item Dauid : »Et percussit eos in posteriora, opprobrium sempiternum dedit illis,« ut Philistheis . Dum enim »amplexantur stercora pro croceis :« et arcam, id est fidem et Ecclesiam Christi postponunt temporalibus, umbratiliter tantum seruientes, et diligentes mures ebullientes de terra, id est cure et sollicitudines temporalium, corrodunt extales eorum; quia uiscera et bona interiora eorum uel corrumpunt, uel consumunt. Hi autem testamentum Dei habent, non ut  iuxta illud uiuant, sed ut illo curiose uanitates 233 suas pretexant. Quod statuentes iuxta Dagon  corruunt cum Dagon , cum idolis et uariis uanitatibus suis, amputatis sibi capitibus. »uerbum autem Domini manet in eternum .« Hos turpes Moyses turpibus comparat, qui temporalia ista, uelut stercora in auro uituli conflatilis redacto in puluerem , datoque illud sitientibus et adorantibus in potum, immundissimo fimo stercorum, et fumo urine, condemnauit.

Quasi diceret eis: Stercora sitistis, stercora bibetis; aurum sitistis, aurum bibetis. Hi etiam similes  sunt »uxori Lot egresse de Sodomis ,« et de flagranti cupiditate terrenorum; deinde »respicienti retro,« per mundanam cupiditatem, »et uersa est in statuam salis.« Assimilantur etiam »mittenti manum ad aratrum, sed respicientes retro, non sunt apti regno Dei .« Hi similes sunt comprehendentibus Dominum et nequeuntibus maiestatem eius sustinere, corruunt retro in facies suas, qui impregnati et impinguati stercoribus temporalium, nolunt ea egerere in usus necessarios, quibus terra fecundetur, sicut nec Iudei in Sabbato, nisi cooperiant; »sed putruerunt uelut iumenta in stercore suo . Disperierunt in Endor,« id est in fonte propagationis: »facti sunt  ut stercus terre ,« qui sicut upupe nidificant in stercoribus suis, et ideo »stercoribus boum lapidandi ,« in quibus stercora temporalium generant stercora peccatorum, stercoribus penitentialium satisfactionum amouendorum. Item Dauid: »Et tabescere fecisti sicut araneam animam eius,« etc.  Auiditas temporalium homines facit araneas. Aranea uermis est putridus et uenenosus, qui deuorat muscas, ut texat inutiles telas, quas texendo sese euiscerat. Sic et quidam aranee sunt, »deuorando, ut escam panis ,« substantiolam pauperum, qui sunt pes mundi, et tantum musce, uel feneratorum, uel potentium; qui etiam sunt musce principalium et maiorum aranearum: Illi garcionum suorum,  uel hostium, uel adulatorum aulicorum, ut puniantur instrumento sue offensionis, quia:

   Lex non equior ulla est
Quam necis artifices arte perire sua. 

»ue qui predaris, quia depredaberis :« ue qui emungis, quia emungeris, et sepe supra quod ab aliis emunxisti.

Hi sunt equi Pharaonis, qui cum sessore suo submerguntur in mari . Talibus dicit diabolus et mundus, »incuruare ut transeamus .« His effectum est, ut rarus sit hodie, qui non mendicet, nisi fenerator, uel qui certis stipendiis et redditibus sustentetur. Tales similes sunt Amalec,  hoc est, lingentibus terram, qui non tantum terrena lingunt et comedunt, sed, sicut bos, ablingunt radicitus, substantiolas pauperum deuorantes et rapientes; ob quam rem probati a Gedeone  excluduntur a consortio suo, ne sint in prelio cum ipso pugnaturo contra Madianitas et demones.



234 CAPUT XC. De his qui puniuntur instrumento sue offensionis.

Frequens est casus malos puniri instrumento sue offensionis, ut in quo iniuste proximum suum puniunt, puniantur; in quo etiam Deum offendunt, offendantur. Unde Psalmus: »Lacum aperuit et effodit  cum, et incidit in foueam quam fecit; conuertetur dolor eius in caput eius, et in uerticem ipsius iniquitas eius descendet .« Unde Augustinus : Fraudator prior et peius leditur damno innocentie, quam proximus pecunie. Item psalm. IX: »In laqueo isto, quem absconderunt, comprehensus est pes eorum; cognoscetur Dominus iudicia faciens; in operibus manuum suarum comprehensus est peccator.« Unde Augustinus: Unicuique sua iniquitas est pena et patibulum. Item psalmus LuI: »Foderunt ante faciem meam foueam, et inciderunt in eam.« Et item: »ueniat illi laqueus quem ignorat, et captio apprehendat eum, et in laqueum cadat in id ipsum .« Et item: »Gladius eorum intret  in corda ipsorum, et arcus eorum confringatur .« Unde Augustinus: Qui uult nocere proximo, similis est ei, qui attentat alium percutere gladio, quo prius se ipsum transuerberat. Item Parab. c. XXuI: »Qui fodit foueam, incidet in eam, et qui uoluit lapidem reuertetur ad eum.« Unde Eccli. c. XXuII: »Qui in altum mittit lapidem, super caput eius cadet, et plaga dolosa, dolosi diuidet uulnera; et qui fodit foueam, incidet in eam; et qui statuet lapidem proximo, offendet in eo; et qui laqueum ponit alii, peribit in illo; facienti nequissimum consilium, super ipsum deuoluetur, et non agnoscet unde adueniet illi.« Item iuxta uerbum Sapientis: Omnis fraus in se conuersa colliditur. Item Dominus: »Que seminauit homo, hec et  metet ; et iuxta quam mensuram mensi fueritis, remetietur uobis .« Item cap. XIII Luce: »uiri edificantes turrim in Sile, ab eadem oppressi sunt.« Et Augustinus : Ne rapias bona proximi tui, quia capitur esca, et perditur anima. Item per exempla. Golias gladio, quo putauit Dauid interficere, interfectus est . Aman in patibulo, quod parauerat Mardocheo suspensus est; cui in plenitudinem potestatis, et diuitiarum possessionem Mardocheus successit . Saul gladio, quo pepercit Amalecitis contra preceptum Domini, interfectus est, docens regem Aegypti pro irrigatione terre, que siccitate aruerat, peregrinum immolare pro peregrino, primo immolatus est . Quidam etiam aulicus nouum genus tormenti, quo torquerentur rei, docens regem Sicilie, primo inuenti sui penas sustinuit . Unde:

Rex Phalaris tauro uiolenti membra Perilli
   Torruit, infelix imbuit auctor opus.
Iustus uterque fuit, neque enim lex equior ulla est
   Quam necis artifices, arte perire sua. 
235 Item iuxta philosophum : Omnes uoluptates hominis in singula eius tormenta conuertuntur. Ebrietas hominem facit stupidum, insanum; gastrimargia, libidinosum, pigrum. Et quid plura? Singula fercula, singulos peperere morbos.  Unde hodie nullo genere morborum egrotamus, quia nullo genere uiuendi recte uiuimus. Tot enim nunc numerabis cibos, quot cocos. Sic circumeuntes similes sunt ei, qui ait: »Circuiui terram et perambulaui eam .« Sunt »sicut uolucres celi et pisces maris, qui perambulant semitas maris .« Huic circuitui malo, contrarius est circuitus iustus, de quo dicitur: »Circuiui et immolaui in tabernaculo eius .« Hic est rectus ordo, ut non nisi post multiplicem circuitum bonum, quis immolet hostiam, uel immolatam sumat. Circumire igitur debemus omnia creata, quia omnia clamant: »Deus nos fecit, ut in illis laudetur.« Unde et ad laudem eius, fere in synaxi Matutinali, id est in fine Matutinorum et Psalmo  illo »Benedicite,« etc. inuitantur. Circuire etiam debemus beneficia creationis nostre, quia »ad imaginem et similitudinem Dei creati sumus .« Beneficia etiam recreationis, beneficia sacramentorum ecclesiasticorum, mandata necessitatis: »Quia tunc non confundar, cum perspexero in omnibus mandatis tuis .« Consilia etiam persecutionis: hoc uerbum etiam Apostoli, quasi triplicem funiculum: »Sobrie, iuste, et pie .« Exempla sanctorum, premia eterne remunerationis, supplicia eterne damnationis. Singula etiam genera peccatorum et singula generum; singulorum etiam peccatorum circumstantias illa aggrauantes; omnia etiam tempora et status uite nostre. Unde: »Recogitabo omnes annos meos,  in amaritudine anime mee .«



CAPUT XCI. De multiplici facie hominis.

Huiusmodi circuitus maxime beneficiorum creationis et recreationis nostre, nos inuitant ad dilectionem Dei.

Sicut enim testatur Leo papa : Magnus fuisset homo, si permansisset in eo, in quo fecit eum Dominus; maior est si permanet in eo, in quo refecit eum. Fecit enim eum ad imaginem in facie nature et similitudinem suam in facie gratie. Est autem multiplex facies hominis: scilicet facies nature exterioris, qua etiam quodammodo homo assimilatur Deo. Unde:

 Pronaque cum spectent animalia cetera terram,
Os homini sublime dedit, celumque uidere
Iussit, et erectos ad sidera tollere uultus. 
Unde et B. Martinus oculis ac manibus semper in celum intentus, etc.  . Paulus primus eremita  ab Antonio inuentus est erectus, et quasi orans mortuus. uincentius in tormento, semper erectis luminibus aspiciebat in celum. Hanc 236 faciem et erectionem nature, maxime deturpat fornicatio. »Qui enim fornicatur, in corpus suum peccat ;« quia illud commaculat, quia animam, ancillam corporis facit, ut non liceat ei in opere illo aliud cogitare et aliud sentire. Ita absorbetur, ut facies hominis quasi in faciem quadrupedum conuertatur. Unde et libidinosus, sui uel porco  comparatur, uel »qui fornicatur in corpus suum peccat,« quia contra uenustatem et erectionem corporis sui, incuruans illud ad lutum. Facie etiam nature interioris homo assimilatur Deo, ut dilectione naturali, mansuetudine, benignitate, socialitate, et huiusmodi. Est etiam facies gratie, qua precipue quis Deo assimilatur habens faciem Christi euntis in Ierusalem. Hec consistit in uirtutibus, que omnes sunt una facies in radice caritatis, et plures in exhibitione et habilitate quadam operum. Eminuit enim Iob in patientia, Dauid in humilitate, Moyses in mansuetudine, Ioseph in  castitate, quoad opera exteriora. Unde et Ecclesia constat ex personis multarum facierum »circumdata uarietate .« Hi dicere possunt: »Signatum est super nos lumen uultus tui, Domine, dedisti letitiam in corde meo .« Consistit etiam hec facies in operibus et impletione mandatorum eius. Cuius hec sunt signa: »Qui est ex Deo, uerba Dei audit ; si quis diligit me, mandata mea custodit ,« quia: Probatio dilectionis exhibitio est operis. »A fructibus enim eorum cognoscetis eos .« Et Apostolus ait: »Qui autem sunt Christi carnem suam crucifixerunt cum uitiis et concupiscentiis .« Consistit etiam hec facies in consiliis, que adimplent uiri compediti  et claustrales; sed clerici habitu milites, sermone histriones, opere et gestu meretrices, occupatione curarum temporalium seculares, in qua harum facierum Deum sequuntur, uel in quo habitu resurgent, qui in nullo uiuunt? Tonsuram quidem seruant, sed ob gloriam, uel uenalitatem, et alii quidem aliis latiorem, qui sepe hanc libertatem clericalem sumunt et seruant in munitionem et conseruationem temporalium. Contra quos Apostolus loquens, ait: »Tantum ne dederitis libertatem uestram in occasionem carnis .«

Est et multiplex facies culpe; uerumtamen »Imaginem ipsorum Deus ad nichilum rediget .« Est et facies glorie que dabitur nobis,  quando »Hoc mortale induerit immortalitatem, et hoc corruptibile induerit incorruptionem , quando renouabitur ut aquile iuuentus tua .« Sed facies culpe, faciem nature corrumpit, faciem gratie perimit, faciem uero glorie subtrahit.



CAPUT XCII. De commendatione fidei.

Faciem gratie et uirtutum inchoat fides. Unde Prudentius:

Prima petit campum dubia sub sorte duelli
Pugnatura fides.

237 Sicut enim aliquis strenuus miles inter ceteros, primos facit insultus in hostes consertos, sic fides, prima cupit expugnare castrum uitiorum Ipsa enim propter tria precipue, primatum et ducatum  habet inter ceteras uirtutes, tum quia mater est nature et geniture omnium aliarum. »Abraham enim genuit Isaac, Isaac Iacob ,« id est fides spem, et spes caritatem. Etsi omnes simul confundantur et habeantur in habitu motus; motus tamen fidei, motus aliarum precedit.

Quia enim credo, spero, diligo, patior pro Christo, compatior proximo, et huiusmodi. Charitas etiam dicitur mater uirtutum, sed nutriture et informationis. Prima igitur mater earum et origo est fides; secunda mater et uelut nutrix est caritas. Tum etiam principatum habet, quia quadam pia cecitate  et temeritate fides audax et improba penetrat, que non attingit intellectus. Credit enim Deum trinum et unum, penetrat celos, credit Dominum Iesum sub nubilo panis sumi et manducari; que non intelligit, sed eredit tantum, exuens hic omnem humanam rationem, que est ex causis. Fides enim non habet meritum, cui humana ratio prebet experimentum . In quibusdam tamen et credit, et aliquatenus intelligit; in omnibus articulis requirens potius fidelia et sana uerba, quam curialia et placentia, uel philosophica. Unde et Augustinus: Malo, inquit, esse inurbanus quam incredulus; malo potius esse agrestis Catholicus cum Hieronymo, quam curialis hereticus cum Sabellio. Hec nullum habet substramentum, nullam  naturam, a qua habeat originem, preterquam a sola gratia. Ex solo enim Deo est; cetere uirtutes quodammodo a natura habent originem. Precedit enim dilectio naturalis dilectionem gratuitam, et ita de ceteris; sicque habent substratorium quod non fides, et ideo prima est inter eas; tum etiam, quia citra alias uirtutes, miracula etiam rudis operatur. Unde: »Nonne in nomine tuo curauimus infirmos, et eiecimus demonia?«  Et in Dialogo Gregorius : »Inueni uas uacuum,« G. aliis uirtutibus, »sed bene signatum,« quia charactere tenuis fidei. Et in Apostolo, prima ad Cor. cap. XIII: »Et si habuero omnem fidem, ita ut montes transferam, caritatem autem non habeam, nichil  sum.« Hec enim sepe mali operantur. Propter nunc primatum et dignitatem fidei Apostolus, ut sapiens architectus locans eam in fundamento spiritualis edificii, ad commendationem eius ait prima ad Corinth. cap. III: »Fundamentum nemo potest aliud ponere preter id quod positum est, quod est Christus iehsu,« id est fides de Christo Iesu. Item ad Rom. cap. III: »Iustitia autem Dei est per fidem Iesu Christi, in omnes et super omnes, qui credunt in eum.« Et cap. III: »Credidit Abraham Deo, et reputatum est ei ad iustitiam.« Item ad Ephes. uI: »State succincti lumbos uestros in ueritate, induti loricam iustitie,« in omnibus agendis »sumentes scutum fidei, in quo possitis omnia tela nequissimi ignea exstinguere.« Unde etiam capiti  serpentis fides comparatur, que caput suum abscondit et protegit, reliquo corpore exposito uulneribus. Capite enim illeso non mortificatur: sic nec aliquis fidem seruans. Etsi enim in aliis ceciderit, 238 fide tamen firmiter seruata reuiuiscet. Unde Dominus: »Estote prudentes sicut serpentes .« Et Apostolus Epistola ad Colossenses: »Nunc autem reconciliauit uos Christus in corpore carnis eius per mortem: exhibete uos sanctos et immaculatos, et irreprehensibiles coram Deo, si tamen permaneatis in fide fundati firmi, et stabiles, et immobiles a spe Euangelii .« Item Habacuc II: »Iustus meus ex fide uiuet.« Et Petrus I Epist. c. u: »Diabolus tanquam leo rugiens circuit, querens quem deuoret, cui resistite fortes in fide.« Item  Ioannis I, cap u: »Omne quod natum est ex Deo uincit mundum, et hec est uictoria, que uincit mundum, fides nostra.« Item Apostolus: »Sine fide impossibile est placere Deo .« Et Luc. in Act. apost. : »Fide purificans corda eorum.« Et Dominus in Euangelio: »Omnia possibilia sunt credenti .« Idem: »Si habueritis tantam fidem, ut granum sinapis, dicetis moro transplantare, et transplantabitur; dicetis monti transferre in mare, et transferetur .« Idem duobus cecis ait Christus: »Secundum fidem uestram fiat uobis, et statim aperti sunt oculi eorum .« Et centurioni ait: »uade, et sicut credidisti, fiat tibi. Et sanatus est puer eius in illa hora .« Augustinus : Quanta est fides propria, si tanta est aliena, adeo ut salutem corporis et primam gratiam alii mereatur? Et Elizabeth beate uirgini, ait: »Beata que credidisti, quoniam perficientur in te, omnia que dicta sunt tibi a Domino .« Fides enim peperit Saluatorem. Quia Zacarias non credidit angelo, »perdidit prompte modulos loquele, etc.« Item Apostolus ad Hebreos cap. XI: »Fides est substantia rerum sperandarum, argumentum non apparentium.« Ipsa enim est hypostasis et basis omnium uirtutum, omnium bonorum; omnia etiam contenta in hoc capitulo fidem commendant. Exemplum Eremite, qui adeo in predicatione commendauerat abstinentiam, quod ad biduana  ieiunia et triduana homines inuitauit, et ob hoc fratres reficientes, eum non inuitauerunt. Quibus ille: Quare uobiscum non refectus sum? cum ieiunasset usque ad uesperam. Cui illi: Ne aliud faceres, et aliud predicares. Quibus ille: Ut stultus et indiscretus predicaui. Cui illi: Tempera igitur uerbum, ut tu et alii illud ferre possitis. Quidam uni ait: Similis es uenienti de inferno. Cui ille: Et tu eunti in infernum, quod peius est.



CAPUT XCIII. De defectu fidei.

Nullius uirtutis hodie tantus est defectus, quantus fidei. Unde et psalmo IX: »Propter quid irritauit impius Deum? Dixit enim in corde suo, non requiret Deus,« ut puniat. Et in eodem: »Dixit enim in  corde suo, oblitus est Deus: auertit faciem suam ne uideat in finem.« Cui econtra respondet Dominus: »Existimas inique, quod ero tui similis ,« putando mihi placere mala, quem non credis ultorem, dum speras, tibique promittis impunitatem? Non est ita. Quia 239 in futuro »arguam te,« qui hucusque tacui, te exspectans ad penitentiam, et arguendo »statuam te contra faciem tuam,« id est ostendam te tibi in libro conscientie, et displicebis mihi et tibi, quia modo non uis displicere tibi, ut placeas mihi. Item Hieron. in Orig.: Si putares tibi imminere damnum rerum temporalium, uel corporis supplicium coram iudice, quanta sollicitudine et uigilantia circuires aduocatos, placares iudicem, captando eius beneuolentiam obsequiis et  muneribus, reddendo eum tibi propitium in causa temporali? nunc autem in causa anime agenda torpes, »redditurus rationem etiam de uerbo otioso ,« ante oculos iudicis cuncta cernentis. Quare hoc? Audi. Quia hoc times et credis, iudicium uero summi iudicis non times, nec credis. uel si laborares egritudine corporis, quanta cura aduocares medicos? Nunc autem cum laboras morbo anime, cur non tanta sollicitudine curris ad confessorem, ad medicos anime? Cur fidem adhibes dictis medici, et non dictis Christi? Audi. Quia mendaci sedulo et inutili credis, Christo autem ueraci et utili non credis; qui tibi minatur, si ei non obedieris non tantum amissionem glorie, sed flammam gehenne. Et ille:

 Ha! quam sollicito quisque labore
Occursat medico carnis amore,
Dum morbus anime nulla querela,
Egressam sequitur tarda medela. 
Et Hieronymus : Fides famem non timet: »Primum querite regnum Dei, et hec omnia adiicientur uobis .« Et Habacuc c. II: »Ecce qui incredulus est, non erit recta anima eius in semetipso .« Et Isaias cap. XXI: »Qui incredulus est, infideliter agit.« Et Salomon: »uiri misericordes multi inueniuntur, sed uirum fidelem quis inueniet?« Et Ecclesiasticus cap. II: »ue dissolutis corde, qui non credunt Deo, et ideo non protegentur  ab eo. Qui timent Dominum non erunt incredibiles uerbo illius.« Item Iacobus cap. II: »Quid proderit, fratres mei, si fidem quis dicat se habere, et opera non habet?« etc. Nec tantum defectus fidei timendus, sed et modicitas eius. Unde Dominus Petro: »Modice fidei, quare dubitasti?«  Et Apostolus dicentibus: »Cur nos non possumus eum eiicere, ait: Propter incredulitatem uestram. Amen dico uobis, si habueritis fidem, sicut granum sinapis, dicetis huic monti transi, et transibit, et nichil impossibile erit uobis .« Item : Fides est, quia fit quod dicitur, ergo ubi non fit quod dicitur, non est fides. Sed quare? »Quia non proponit Deum ante conspectum suum ; »Non est timor Dei  ante oculos eius .« Similes enim Antichristo, cum eo dicunt in corde suo: »Oblitus est Deus; auertit faciem suam ne uideat in finem . Similes autem Epicuro, cum eo dicunt:

Ne curare Deum quanquam mortalia credas.
Similes etiam sunt Iudeis incredulis uerbis Domini, et dicentibus in Isaia c. XXII. »Comedamus et bibamus; eras enim moriemur.« Quibus Deus: »Quia congregastis aquas piscine inferioris, et domos Ierusalem numerastis et destruxistis ad muniendum 240 murum, nec suspexistis ad eum, qui fecit aquam piscine, et operatorem eius de longe non uidistis, si dimittetur hec iniquitas uobis, moriemini, dicit Dominus« Item c. XXIX. »ue qui profundi  estis corde, ut a Domino abscondatis consilium, quorum sunt in tenebris opera, et dicunt: »Quis uidet nos, et quis nouit nos? etc.« Item cap. XXIu: »Secretum meum,« de gloria eterna et inestimabili premio, »mihi est,« semper ante oculos. »Secretum meum,« de igne gehenne et pena interminabili, »mihi est,« quod non aliis nisi paucis. Unde: »ue mihi,« quia alii hoc secretum fidei non habent, »sed preuaricantes preuaricati sunt, et preuaricatione transgressorum preuaricati sunt.« Item psal. XCIII: »Et dixerunt: Non uidebit Dominus, nec intelliget Deus Iacob.« Quos redarguens Spiritus sanctus per Prophetam, statim subdit: »Intelligite insipientes in populo, et stulti aliquando sapite. Qui plantauit aurem non  audiet, etc.« Item psal. XXIII. »Quis ascendet in montem Domini, aut quis stabit in loco sancto eius? Innocens manibus, et mundo corde, qui non accepit in uano animam suam,« non credendo iustis esse preparatam gloriam inestimabilem, impiis penam interminabilem. Item, naturale est filiis Ade querere commoda appetendo et uitare incommoda; adeo ut pro certiori et maiori commodo appetendo; pro certiori et maiori incommodo uitando, sint prudentiores et sollicitiores; sed nichil est certius fide, nec magis commodum gloria eterna, uel maius incommodum supplicio eterno. Ergo, qui pro minori commodo, ut pro temporali consequendo, uel incommodo temporali uitando, est prudentior et uigilantior,  ei aliquid est certius fide; ei factum est, quod nichil sit certius fide, cum pro certiori et maiori, secundum opinionem suam, magis sit strenuus et attentus. Hi similes sunt demonibus, quorum nulla est fides; et si fides, mortua, habentes fidem in comprehensione, ut demones, qui credunt et contremiscunt, non autem in deuotione; et ideo fides eorum mortua, non est fides, sed simulatio, somnium, nutritura, et consuetudo. Tales »pro nichilo habuerunt terram desiderabilem .« Item, discipuli ad Dominum de modicitate fidei: »Adauge in nobis fidem . Item Apostolus: »Qui confitentur se nosse Deum uerbis, factis autem negant ,« blasphemant, et »ueritas Dei in eis non est .« Plus enim peccant,  qui negant opere, quam qui corde uel ore, sicut magis peccatur opere, quam cogitatione, uel locutione. »Nosse autem, uel scire te, sensus est consummatus .« Quanto magis autem Deum nosse sensus est consummatus, tanto magis et Deum negare insipientia est consummata; sicut: »Dixit insipiens in corde suo,« ore et opere, »non est Deus;« et ideo huiusmodi, »corrupti sunt, et abominabiles facti sunt in studiis suis, etc. Dominus autem prospexit super filios hominum de celo, ut uideat si est intelligens aut requirens Deum. Contritio et infelicitas in uiis eorum,« et ideo, quia, »uiam pacis non cognouerunt .« Item I Ioannis cap. II: »Qui dicit se nosse Deum,  et mandata eius non custodit, mendax est.« Item tertia Epistola: »Qui bene facit, ex Deo est; qui autem male facit, non uidet Deum.« Item Dominus in Euangelio Ioannis cap. u: »Quomodo potestis uos credere, qui gloriam ab 241 inuicem accepistis; et gloriam, que a solo Deo est non queritis?« Augustinus: Quia superbia eos excecat, et ambitio laudis, que appetit de se estimari, quod in se non habet, et super alios se efferre. Humilitas, hec sola odit, solius Dei querit gloriam, que ei soli placere appetit. Item in eodem: »Qui credit in me, opera que ego facio, et ipse faciet; »opera, scilicet misericordie.

Unde in canonica Epistola: »Qui credit in Deum, debet sicut ille ambulauit, ambulare ;«  qui ait: »Discite a me, quia mitis sum et humilis corde,« etc. »et maiora horum faciet ,« miracula, cum necesse fuerit, et Dominus uiderit expedire. Idem in Luca, cap uIII: »Quod autem supra petram, hi sunt qui, cum audierint, cum gaudio suscipiunt uerbum, et hi radices non habent caritatis; quia ad tempus credunt, et in tempore tentationis recedunt,« a fide. In eodem cap.: Facta tempestate in mari et dormiente Domino, »accedentes discipuli suscitauerunt eum dicentes: Preceptor, perimus. Quibus ille: Ubi est fides uestra?« Et Iacobi primo: »Si quis indiget sapientia, postulet in fide nichil hesitans. Qui autem hesitat, similis est fluctui maris, qui a uento mouetur et circumfertur. Nec hic accipiet aliquid a Domino.«  Talis enim cum philosopho dicit:

Primus in orbe deos fecit timor. 
Et item:

uirtus mihi numen et ensis. 
Item ad Romanos, cap. Iu: »In promissione etiam Dei non hesitauit diffidentia, etc.« In eadem, cap. XuI: »Tu fidem habes penes te ipsum, habe et coram Deo,« etc. Est autem fides magna in tribus. In comprehensione litteratoria et subtili, que sepe edificat, et sepe inflat; in certitudine, quia nichil certius fide; et in deuotione, que est condimentum caritatis. Fides enim certa et deuota, est in omni  qui timet Deum.



CAPUT XCIu. De spe.

Posito spiritualis edificii fundamento, scilicet fide, sequitur de erectione eius, hoc est de spe. Erigitur enim per spem, perficitur et consummatur per caritatem, et ceteras uirtutes. Et congrue. Spes enim, sicut et alie uirtutes, filia est fidei. Quod enim credimus speramus; et quia speramus diligimus, et quantum, et quemamodum, diligendo meremur. Unde Dauid: »Fiat misericordia tua, Domine, super nos, quemadmodum sperauimus in te .« Et Apostolus spem cum fide et caritate commendans, ait ad Romanos, cap. u: »Iustificati igitur ex fide, pacem habeamus ad  Deum Patrem per Dominum nostrum Iesum Christum, per quem et accessum habemus per fidem in gratiam istam, in qua stamus et gloriamur in spe glorie filiorum Dei; nec solum gloriamur« de spe glorie, »sed de tribulationibus, scientes quod tribulatio patientiam operatur, patientia probationem, probatio uero spem; spes autem non confundit, quoniam caritas Dei diffusa est in cordibus nostris;« sed magis corroborat et confirmat, sicut anchora fidei. Est autem 242 spes certitudo quedam procedens ex gratia et meritis cuiuscunque. Igitur in malis non est spes uirtus, qui tamen non sunt filii diffidentie uel desperationis, quia de nullo desperandum est in uia, sed nec multum de talibus sperandum. Nec sunt filii spei, sed medium quemdam  statum tenent, dum a piis lacrymis non recedunt, entes in proposito non peccandi. Unde Dauid: »Sacrificate sacrificium iustitie « triplex »sobrie« scilicet et »iuste et pie uiuendo exspectantes beatam spem, et aduentum glorie magni Dei ,« etc., et ita »sperate in Domino,« alioquin presumitis. Et iterum: »Spera in Domino et fac bonitatem .« Ex spe autem et fide oriuntur, uel idem sunt cum spe, quedam sancta exspectatio in aduersis, et fiducia in agendis que sunt consolationes non modice in omni tribulatione. Unde Dauid: »Exspectans exspectaui Dominum ,« pro duplici stola consequenda. Isaias : »Exspecta, reexspecta.«  Et iterum Dauid: »Exspectabam eum, qui saluum me fecit a pusillanimitate spiritus et tempestate :« quia:

Spes facit ut mediis naufragus exstet aquis.

Et Dauid: »Et nunc que est exspectatio mea nonne Dominus?«  etc. Et iterum: »Quare tristis es, anima mea, et quare conturbas me? Spera in Domino, quoniam adhuc confitebor illi ,« etc. Et item: »Fiducialiter agam in eo et non timebo .«---»Bonum est cum silentio prestolari salutare Dei .« Et Apostolus ad Romanos, cap. uIII: »Exspectatio creature, reuelationem filiorum Dei exspectat, quia et ipsa liberabitur a seruitute corruptionis, in libertatem glorie filiorum Dei. Scimus enim quod omnis creatura  ingemiscit, et parturit usque adhuc. Non solum autem illa« adhuc infidelis, »sed et nos ipsi« apostoli »primitias Spiritus habentes, et ipsi intra nos gemimus adoptionem filiorum Dei, exspectantes redemptionem corporis nostri. Spe enim salui facti sumus; spes autem, rei que uidetur, non est spes. Nam quod uidet quis, quid sperat? Si autem quod non uidemus speramus, per patientiam,« aduersarii scilicet, »exspectamus,« quam speramus. Et item alibi: »Filioli mei, uita eterna spe iam in uobis est .« Item Iob, c. XIX: »Scio quod Redemptor meus uiuit, et in nouissimo die de terra surrecturus sum, et rursum circumdabor pelle mea, et in carne mea uidebo Deum Saluatorem meum, quem uisurus sum ego ipse, et oculi mei circumspecturi  sunt et non alius; reposita est hec spes mea in sinu meo.« Et Apostolus: »Scio enim cui credidi, et certus sum quia potens est depositum meum seruare in illum diem .« Defectus autem spei similis est defectui fidei. Qui enim non credit, non sperat, et econtrario.



CAPUT XCu. De caritate.

Paruulus si nascitur, et non alitur, deficit et moritur. Sic fides et spes, nec non et cetere uirtutes, nisi caritate nutriantur et consummentur, deficiunt. Unde Apostolus commendationem et signa caritatis ponens in 243 I ad Corinthios, cap. XII, ait: »Adhuc excellentiorem uiam uobis demonstro,« id est caritatem, que est maius donum omnibus, in uia,  donis. Quia »si linguis hominum loquar et angelorum, caritatem autem non habeam, factus sum uelut es sonans aut cymbalum tinniens. Et si habuerim prophetiam, et nouerim omnia mysteria, et omnem scientiam; et si habuero omnem fidem, ita ut montes transferam, caritatem autem non habeam, nichil sum. Et si distribuero in cibos pauperum omnes facultates meas et si tradidero corpus meum, ita ut ardeat, caritatem autem non habeam, nichil mihi prodest .« Cuius, quam multus et magnus sit usus, ostendit adnectens: »Charitas patiens est,« in iniuriis, »benigna est,« larga egenis; »Charitas non emulatur,« non inuidet, sed bonum alterius ut suum diligit »non inflatur,« de sua felicitate; »non agit perperam,« neque  enim eam mala conscientia pungit; »non est ambitiosa« non uult aliis preponi; »non querit que sua sunt,« sed potius que alterius et que Christi, nec ablata repetit; »non irritatur,« non prouocatur ad iram; »non cogitat malum,« ut malum retribuat deliberando; »non gaudet super iniquitate« alterius, »congaudet autem ueritati« et iustitie. »Omnia suffert,« in actu pro ueritate; »omnia credit« de promissis probato spiritu; »omnia sperat,« que ueritas promisit; »omnia sustinet,« promissa in aduersis patienter exspectat; »caritas nunquam excidit,« quia que hic est ad bene merendum, in futuro erit premium nostrum, cetera uero nobis data non erunt. Unde sequitur: »Nunc  autem manent fides, spes, caritas tria hec; maior autem horum est caritas,« quia »nunquam excidit, nunquam euacuabitur,« ut illa. Hec est enim de qua Propheta ait: »Omnis consummationis, scilicet et operis consummati, uirtutum, et sacramentorum nostre redemptionis, »uidi finem ,« et consummationem, scilicet caritatem. Per caritatem enim Christus in cruce pendens ait: »Consummatum est ,« scilicet caritas quam habuit erga nos, omnia dicta de eo impleuit usque ad mortis passionem. »Maiorem autem caritatem nemo habet quam ut animam suam ponat quis pro amicis suis .« Consummatissima fuit dilectio Patris qua »dilexit nos ante mundi constitutionem ,« qua »nec pepercit Filio  suo, sed pro nobis omnibus tradidit illum .« Et Apostolus prima ad Timotheum, cap. I, ait: »Finis autem precepti est caritas de corde puret conscientia bona, et fide non ficta.« Unde Augustinus : Cui non uacat diuinorum sermonum inuolucra reuoluere, aut eorum secreta omnia penetrare; teneat caritatem, in qua cuncta lex pendet et prophete. Habe caritatem, et fac quidquid uis, omnia implesti. Et iterum : Hec est fons, cui non communicat alienus, finaliter et perseueranter reprobus. Hec si desit, frustra habentur cetera; que si adsit, habentur omnia. Hanc qui tenet in moribus, scientiam habet, et eorum que patent, et eorum que non patent in Scripturis. Hec est  »latum mandatum nimis ,« que extenditur usque ad inimicos. Charitas nunquam est solitaria, sed modo est in celo, modo in proximo; nunquam est otiosa, sed in commune bona totius humani generis pedagoga, nichil humanum a se putans alienum. Lata ut 244 Oceanus, que sine errore omnia precepta comprehendit, et sine labore custodit.

Et Ieremias in , Aleph sub littera Mem ait: »De excelso misit ignem in ossibus meis, et erudiuit me.« Item : »Ignis flammigerens in ossibus meis.« Et sponsus in Cantico, sponse ait, cap. Iu: »uulnerasti cor meum soror mea, sponsa mea, uulnerasti cor meum,« non tantum tetigisti, sed usque ad penitima cordis mei penetrasti.  »In uno oculorum tuorum,« scilicet in una et precipua uirtutum, hoc est in caritate. Aliis enim uirtutibus me tangis, hac sola cor meum uulneras. Et item: »Filie Ierusalem nuntiate dilecto, quia amore langueo .« Item Octonario XIII, sub littera Mem, que interpretatur uiscera, uel ex ipsis, uel ex intimis, uel ignis ex intimis. Charitas enim non ex summitate labiorum, non ex simulatione diligit, sed quasi ex uisceribus, et ex ipsis intimis, et penitimis cordis. Pluraliter etiam dicitur uiscera, quia caritas non uni operi est addicta. Dedit enim Deus diligentibus potestatem cuiusque operis. Charitas princeps est omnium uirtutum. Sed Adam in primo statu preditus omnibus donis naturalibus,  quomodo caritatem non habuit meritoriam? Innocens adhuc simplex dilectionem naturalem habuit, sed non saporem, et flammam caritatis, quam non nouit quis nisi per experientiam. Si igitur Adam tantus caritatem non habuit, nec presumas dicere, quod eam habeas, nisi a fructu operum illam habere cognoscaris. Item: »Deus caritas est, et qui manet in caritate in Deo manet, et Deus in eo .« Magna est caritas, magna est promissio eius. Charitas magna est, quia ipsa est Deus, »et magnitudinis eius non est finis .« Ipse est »quem totus non capit orbis.« Ineffabilis igitur et incircumscriptibilis est caritas. Et cum nominibus paucarum uirtutum nominetur Deus, nullius nomine ita uere et proprie  censetur, sicut nomine caritatis. »Deus enim caritas est.« Quod autem dicitur: »tu es patientia mea ,« tropice dictum est, ut testatur Augustinus , id est tu es ipse, a quo est mihi patientia. Non dicitur Deus sobrietas mea, uel castitas mea, et huiusmodi, sicut fortitudo, etc. Et licet Deus dicatur caritas, hoc nomen tamen appropriatur et specificatur uocaliter  circa Spiritum sanctum, qui est amor Patris et Filii, et signum, et probatio intimi amoris Patris ad Filium, sicut proles parentum. Spiratur enim ab utroque. Unde et opera Trinitatis de redemptione nostra attribuuntur et appropriantur Spiritui sancto. »Christus enim conceptus est de Spiritu sancto,« et  huiusmodi. Hinc emersit quorumdam opinio non approbanda, qui dicunt caritatem nichil aliud esse quam Deum, a quo solo est motus, quo eum diligimus. Sed, nisi esset caritas creata, male diceretur: »Fides, spes, caritas, tria hec: maior autem eorum est caritas ,« a qua surgit motus, qui etiam a Deo est, quo ipsum diligimus. Magna est promissio caritatis, quia, »qui manet in caritate, in Deo manet,« per gratiam; mansurus tandem per gloriam. »Et Deus in eo,« qui ait: »Si quis diligit me, sermones meos seruabit, et Pater meus diliget 245 eum ,« etc. Et item: »Notum feci eis nomen tuum, et notum faciam ut dilectio, quia dilexisti me, in ipsis sit,  et ego in ipsis .« Summopere igitur mundandum est, et omni custodia custodiendum cor nostrum, ut triclinium et hospitium totius Trinitatis.



CAPUT XCuI. De luctu bono et malo.

Charitatis filie sunt fere omnes uirtutes, dona et bona opera. Primo autem prosequendum est de filiabus eius, septem scilicet beatitudinibus, et octaua que redit ad caput, et purgat, et probat alias. Has enim uirtutes, siue dona ducentia ad beatitudinem, Dominus commendans in sermone habito in monte ait: »Beati pauperes spiritu, quoniam uestrum est regnum celorum .« uerum, quia supra disseruimus de paupertate, tum interiore, tum exteriore,  nec non et de mansuetudine, sequitur de tertia beatitudine: »Beati qui lugent, quoniam ipsi consolabuntur .« Luctus non ueri nominis est uirtus, sed magis riuulus quidam de fonte pietatis et misericordie procedens. Sunt autem multiplices lacryme, ut lacryme desperationis, unde: »Nolumus uos ignorare de dormientibus, qui spem non habent ,« etc. Et philosophus : Lacrymandum est amisso amico, non plorandum; hoc enim muliebre est. Et ob hoc non plorandum, quia ratio id statim deberet efficere, potius quam tedium et obliuio temporis diuturnitate; et: Nihil citius arescit lacryma. Et item: »Noli plorare mortuum tuum , quia quiescit; plus etiam  amicum perdimus uiuum quam mortuum. Sunt et lacryme cupiditatis. Unde:

Ploratur lacrymis amissa pecunia ueris.
Et tam he, quam ille lacryme detestabiles sunt, et prohibite. Sunt etiam lacryme naturalis et humane affectionis; et he tolerabiles sunt, dum non nimis excedunt. Non possumus enim non dolere, non lacrymari mortuo amico. Christus enim »lacrymatus est ,« mortuo Lazaro, sed he lacryme potius caritatis erant. Unde: »Ecce quomodo amabat eum .« Dauid etiam defleuit Saul hostem, et Absalon filium . Sunt et lacryme pietatis et compassionis, et multiplices secundum diuersas causas earum. Sunt etiam lacryme corporis et cordis pro peccatis propriis penitentiales.«  Primo enim: »Miserere anime tue placens Deo « et a te ipso incipe. »Qui enim sibi nequam est, cui bonus erit?«  De his lacrymis dicitur: »Lauabo per singulas noctes lectum meum, lacrymis meis stratum meum rigabo .« Sunt etiam lacryme pro peccatis alienis. Unde: »Quis infirmatur, et ego non infirmor? Quis scandalizatur, et ego non uror?«  Peccata proximorum frix, etc. in tentationibus et profluuio lacrymarum fuit Apostolus pro peccatis proximorum. Sunt etiam lacryme pro irriguo inferiori, et pro irriguo superiori, siue pro hoc misero incolatu et desiderio patrie. Unde: »Heu me, quia incolatus meus prolongatus 246  est!«  etc. Et item: »Quis me liberabit de corpore mortis huius?«  Et item: »Fuerunt mihi lacryme mee panes die ac nocte,« etc. De his lacrymis dicitur: »Qui seminant in lacrymis, in exsultatione metent, euntes ibant et flebant mittentes semina sua. uenientes autem uenient cum exsultatione portantes manipulos suos ,« meritorum scilicet et premiorum. Et item: »Beati qui lugent, quoniam ipsi consolabuntur .«

Arsenius  decurio et nobilis ad eremum confugit, ubi adeo pro his quatuor causis fleuit, quod tersorium semper secum detulit, quo lacrymas tergeret. Diogenes etiam, sed naturali compassione pro stultitia hominum, assidue  fleuit. Sed mirandum, unde ille suffecerit humor. Axa inquit patri suo Caleph: »Terram arentem dedisti mihi, nunc da mihi superius irriguum, et irriguum inferius .



CAPUT XCuII. De bona esurie et siti.

 Beati qui esuriunt et sitiunt iustitiam, quoniam ipsi saturabuntur .« Multiplex est esuries siue sitis. Gratie scilicet, uel iustitie: ad Deum, ad te, et ad proximum, ut desideres, »pie, sobrie, et iuste uiuere .« Hanc sitim commendans Isaias, cap. Lu, ait: »Omnes sitientes uenite ad aquas; et qui non habetis argentum properate, emite, et comedite, etc.  Et Dauid psalmo XLI: »Quemadmodum desiderat ceruus ad fontes aquarum, ita desiderat anima mea ad te Deus: Sitiuit anima mea ad Deum, fortem, uiuum, etc.«

Et psalmo LXIII: »Sitiuit in te anima mea, quam multipliciter tibi caro mea.« Quia multipliciter hanc sitim ministerio corporis ostendit, ut per frequentes genuflexiones, per frequentes et assiduas orationes, per frequentia ieiunia, uigilias et eleemosynas. Probatio enim dilectionis, exhibitio est operis. Est etiam sitis glorie nobis ineffabilis. Unde: »In quem desiderant angeli prospicere .« Et item : Fruuntur nec fastidiunt, quo frui magis sitiunt non in angustia appetentes quod non habeant, sed  continuationem refectionis et iucunditatis iam habite desiderantes. De qua refectione dicitur: »Satiabor cum apparuerit gloria tua .«---»Beati qui esuriunt et sitiunt iustitiam, quoniam ipsi saturabuntur .«---»Querite ergo regnum Dei, et iustitiam eius .« Non enim sufficit unum sitire sine reliquo. Unde Augustinus : Si mihi uirtutem concesseris, ut nichil supra queram, iam ipsam uirtutem reiiciam. Habeas ergo sitim iustitie, habeas et sitim glorie; illam ut meritum, et que impetrat; istam ut premium, que remunerat et coronat. Propter hanc multiplicem sitim Daniel dictus est: »uir desideriorum  ,« iustitie scilicet, et glorie. Non enim unum desiderium tantum sufficit. Hec sitis, est sanctum desiderium iustorum de quo in psalmo dicitur: »Desiderium pauperum exaudiuit Dominus ut semper maneat , desiderium uero peccatorum peribit .« Est autem desiderium siue sitis culpe multiplex, iuxta diuersas uoluptates, uerum circa 247 duas maxime restringitur, scilicet auaritiam et libidinem. He sunt due sanguisuge, que incessanter clamant: »Affer, affer .« De siti auari et hydropici legitur:

Tantalus a labris sitiens fugientia captat
Flumina. 
Et:

 Quo plus sunt pote, plus sitiuntur aque. 
Et:

Dumque sitim sedare cupit, sitis altera creuit. 
Et:

   Congestis undique saxis
Indormis inhians. 

 Auaritia enim semper pandit alios hiatus, et plus eget eo, quod non habet, quam eo, quod habet. Sitis uero libidinis amplius erescit et prouocatur, quo magis libido exercetur. Est etiam sitis nature, que sensibilis occulata fide patet. Est etiam sitis, siue desiderium, quod non est nature, nec culpe, nec gratie, sed uanitatis  Est enim friuolum et stultum, ut desiderium rerum temporalium et gaudii. Unde: »Desiderium cordis eorum audiuit auris tua .«---»Sed ne timueris, cum diues factus fuerit homo, et cum multiplicata fuerit gloria domus eius, quoniam, cum interierit non sumet omnia, neque descendet cum eo gloria eius .« Arcentur etiam quandoque, et impediuntur quidam a desiderio sanctorum; torpore et inuiscata consuetudine. Unde: »Esurientes et sitientes, anima eorum in ipsis defecit .« Et hoc est desiderium torpentium, sed inutile. Est etiam desiderium inchoantium, sed non omnino assurgentium, et hoc bonum est. Unde: »Paruuli petierunt panem et non erat qui frangeret eis .« Est et desiderium perfectorum,  et peruenientium. Unde: »Beati qui esuriunt et sitiunt iustitiam, quoniam ipsi saturabuntur .« Hec est quedam reforcillatio et prelibatio glorie per iustitiam, in patria erit plenitudo in bonis glorie ipsius, et satietas per corone collationem.



CAPUT XCuIII. De misericordia generali.

 »Beati misericordes, quoniam misericordiam consequentur .« Specialis filia, et potissimum signum caritatis et expressius, est misericordia; adeo ut de ea pre ceteris uirtutibus dici possit. Probatio dilectionis, exhibitio est operis. Hec maxime commendabilis  est, tum in capite Christo, tum in membris eius, cuius uestigia imitari habent in operibus misericordie. In Christo commendatur, »quia miserationes eius super omnia opera eius ; quia misericordia Domini 248 plena est terra .« Qui, etsi iustus sit, tamen: »Misericordia eius superexaltat iudicium ;« quia »multus est ad ignoscendum , cuius proprium est misereri semper et parcere, qui non uult mortem peccatoris, sed ut magis conuertatur et uiuat .« Propter quem, ut uiueret in eternum cum ipso misericorditer, »cum in forma Dei esset, se exinaniuit formam serui accipiens ,« in qua et uerbo, et exemplo ad misericordie opera precipue nos inuitauit, cuius omnis  actio nostra est lectio. »Qui uidens ciuitatem,« misericordia motus, »fleuit super illam, dicens: Quia, si cognouisses, et tu .« Hec commendatur in membris Christi, quia sine hac nec eum imitantur. Si ergo imitatores Christi, necesse est, »ut multus sis ad ignoscendum; ut misericordia in omni opere tuo superexaltetur « et enatet, et preponatur omni seueritati et rigori, ut totum te exinanias, et exhaurias in operibus misericordie. Primo a teipso incipiens; secundo eam in proximo perficiens, et omnia opera ad Deum referens. Hec iterum commendatur a Domino, quia opera misericordie pre operibus ceterarum uirtutum pollicetur se in iudicio fore remuneraturum: »Esuriui, et dedistis mihi manducare; sitiui, et  dedistis mihi bibere ,« etc. Opera uero immisericordie, ut ita dicam, commissa uel patrata, comminatur se pre ceteris delictis condemnaturum et puniturum: »Esuriui, et non dedistis mihi manducare,« etc. Item Dominus in Luca, cap. III: »uenerunt publicani ad Ioannem, dicentes: Quid faciemus, ut non excidamur, et in ignem eternum mittamur? At ille. Nihil amplius quam quod constitutum est faciatis, nichil ultra prescriptum exigatis. Interrogabant eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis uestris:« Beda : Ioannes unumquemque in suo gradu et officio, ab agenda iniuria cercet, ut dum primo ab alienorum se  temperant appetitu, tandem ad propria, cum proximis communicanda pertingerent. Iusto igitur moderamine eos premonet, ne ab eis calumniando predam requirant, quibus militando prodesse debuerant, docens ideo stipendia constituta militie, ne dum sumptus queritur, predo grassetur. »Et interrogabant turbe, dicentes: Quid ergo faciemus? Quibus ille: Qui habet duas tunicas, det unam non habenti, et qui escas habet similiter faciat.« Beda: De duabus tunicis et escis diuidendis datur preceptum. Ad dignum enim penitentie fructum pertinet, ut non exteriora et minus necessaria, sed etiam ipsa ualde necessaria cum proximis diuidamus, ut escam qua uiuimus, et tunicam qua uestimur.  Ecce quantum ualent opera misericordie, que ad dignos fructus penitentie pre ceteris precipiuntur. Unde: »Date eleemosynam, et omnia munda sunt uobis .« Item Ambrosius super eumdem locum: Nullum officium, nullum genus, nulla etas, ab agenda misericordia excluditur. Omnes enim in communi monentur a Ioanne, ut conferant non habenti. Misericordia enim plenitudo uirtutum est. Hec enim tanta est, ut sepe ex improbitate quadam sancta et confidentia in Deo, et uinculo dilectionis diuine  nitatur contraire obedientie, et 249 aliis uirtutibus. Unde conuersus Carthusiensis, cum quadraginta libris proficiscens ad nundinas, ut eas expenderet in necessitates celle sue, comitem habuit  in uia militem ueteranum, debilem, et pauperem. Cui ille: Quo uadis? At ille respondit: Grauatus ere alieno, uado petitum inducias a quodam creditore. Cui ille ait: Ibo tecum.

Respondit grauatus ere alieno: Bene habeas. Qui ingressi domum debitoris, cum peteret inducias, denegauit eas creditor, adiungens quod et filium eius uinctum in carcere poneret; et nisi in ea die uniuersum debitum ei redderet, quod ei, in die constituta, tota hereditas eius appropriaretur. Pro quo cum intercederet conuersus, plurima conuicia et contumelias illi intulit. Ad quem conuersus: Hodie »liberabitur iustus iste de carcere mortis huius ;« et proiiciens ante eum quadraginta libras redemit filium militis a carcere, ipsumque  a debito liberauit. Qui rediens narrauit fratribus omnia que gesta erant. At illi maxime in hoc facto commendabant. Item, Nolanus episcopus, ut testatur Gregorius in Dialogo , exhaustus in operibus misericordie, se in seruitutem uendidit, licet addictus cure pastorali, pro captiuo quodam redimendo, et Dominus, qui miseretur omnibus miserentibus aliis, eum in plenitudinem dignitatis officii episcopalis restituit. Item, Ioannes Alexandrinus quasi litem et condictum habuit cum Domino, ut quidquid ille daret, hic pauperibus totum erogaret, dicens: Ita, Domine, dando, ego erogando; uidebimus uero quis uincat. Item, episcopus Tarentinus, solemniter penitentem et ligatum a summo pontifice, exonerauit quadam tunica  plumbea. Qui interrogatus, qua auctoritate hoc faceret; respondit: Auctoritate hac et illius, qui ait: »Beati misericordes, quoniam ipsi misericordiam consequentur .« Idem adeo se totum effudit in operibus misericordie, ut abundantibus subriperet clanculo, que potuit in purpura uel argento, ut ea erogaret pauperibus. Qui cum, quasi de furto, super hoc argueretur, respondit: Lex iusto non est posita; omnia etiam debent esse communia; nec sic alienum subtraho, sed isti, quod suum est sibique debetur, reddo. Sed nec legitur  uir quiuis misericors diem extremum conclusisse, nisi bono fine. Et Dominus per prophetam ait: »Misericordiam  uolo, et non sacrificium ; qui erexit cornu salutis nostre, ad faciendam misericordiam cum patribus nostris; ad dandam scientiam salutis plebi eius in remissionem peccatorum eorum; per uiscera misericordie Dei nostri, in quibus uisitauit nos Oriens ex alto,« etc.  Item Iacobus cap. II: »Iudicium sine misericordia erit illi, qui non facit misericordiam;« sine misericordia dico liberante, non parcente. Semper enim parcit Dominus, quia misericors, sed non semper liberat omnino a pena, quia iustus, uel sine misericordia, scilicet, pro sine misericordia. Si ergo imitator es Christi, semper teneris parcere iniuriam tibi inferenti. Non modica enim culpa est, totam persequi culpam.



250 CAPUT XCIX. De misericordia ignoscente.


Sunt autem due species misericordie. Una consistit in ignoscendo, reliqua in subueniendo proximo. Prima egregia est, et maior secunda. Maior enim est, qui uincit iram, quam qui capit ciuitatem; et maius est iniuriam tacendo fugere, quam respondendo superare. Et item: »Cum iratus fueris, misericordie recordaberis .« De prima ait Dominus: »Dimittite et dimittetur uobis .« Et in Dominica oratione petimus: »Dimitte nobis debita nostra, sicut et nos dimittimus debitoribus nostris .« Nota conditionem: Dimittimus omne debitum ex corde, scilicet, omnem rancorem, iniuriam et contumeliam, rem etiam, si non sunt soluendo. Unde Apostolus prima ad Corinthios,  cap. uI: »Quare non magis fraudem patimini, Quare non magis iniuriam accipitis?« Et Dominus in Euangelio: »Si percusserit te in una maxilla, prebe et aliam. Et, qui uult tecum in iudicio contendere, et tunicam tuam tollere, reiice ei et pallium .« Et item: »Esto consentiens aduersario tuo cito, dum es in uia cum eo, ne forte tradat te aduersarius iudici, et iudex ministro, et in carcerem mittaris. Amen dico tibi, non exies inde, donec reddas nouissimum quadrantem .« Et item: »Quicunque angariauerit te mille passus, uade cum illo et alia duo .« Et item: »Audistis, quia dictum est antiquis: Diliges proximum tuum et odio habebis inimicum tuum. Ego autem dico uobis: Diligite inimicos uestros, benefacite  his qui oderunt uos, et orate pro persequentibus, et calumniantibus uos; ut sitis filii Patris uestri, qui in celis est. Qui solem suum oriri facit super bonos et malos, et pluit super iustos et iniustos .« Item Dominus in Mattheo cap. XuIII: »Serue nequam, omne debitum dimisi tibi, quonam rogasti me, nonne oportuit et te misereri conserui tui, sicut et ego tui misertus sum? Et iratus Dominus eius tradidit eum tortoribus, quoadusque redderet uniuersum debitum. Sic et Pater meus celestis faciet uobis, si non remiseritis unusquisque fratri suo de cordibus uestris.« Adeo enim punit Dominus immisericordiam, quod pro ea redire permittat omnia peccata, nouissimum etiam quadrantem,  id est originale peccatum prius dimissum, puniat hominem, scilicet immisericordem, pro illo. Item ad Romanos, cap. XII: »Benedicite persequentes uos; benedicite et nolite maledicere; nulli malum pro malo reddentes. Mihi uindictam, et ego retribuam, dicit Dominus. Noli uinci a malo, sed uince in bono malum.« Item, exemplo Christi, qui orauit pro crucifixoribus suis . Exemplo etiam Stephani, qui pro persecutoribus suis exorauit . Sed etiam exemplo cuiusdam, qui necem filii remisit interfectori prouoluto ad pedes eius in terram in modum crucis, cum eum consecutus esset cum armis et armatis uiris. Ei enim supplicans ait: Domine mi, subsiste parum et retrahe gladium, ut duo tantummodo uerba dicam.  Me quidem 251 iusta mors manet, sed parumper eam differ, ut confitear, uel si misericordius mecum uis agere, ne ueniat tibi in singultum mors mea. Pro eo qui te misericorditer in cruce redemit, oro ut remittas eam mihi, ut habeas quod ei exprobres et opponas in iudicio, si tecum districte uelit agere; egoque, quandiu uixero, pro anima filii tui a penis liberanda, peregrinabor. Qui statim eum liberum abire permisit et socios ne ei malum facerent, cercuit. De secunda uero specie misericordie ait Dominus in Euangelio: »uenite, benedicti Patris mei, percipite regnum, quod uobis paratum est ab origine mundi. Esuriui enim, et dedistis mihi manducare, sitiui et dedistis mihi bibere,« etc.  Et item: »Qui petit a te, da ei; et uolenti mutuari a te, ne  auertaris .« Et Apostolus ad Romanos : »Si esurierit inimicus tuus ciba illum; si sitit, potum da illi: hoc autem faciens carbones ignis congeres super caput eius.« Item Iacobus cap. I: »Religio munda et immaculata apud Deum et Patrem, hec est: uisitare pupillos et uiduas in tribulatione eorum, et immaculatum se custodire ab hoc seculo.« Item ad Ephesios, cap. Iu: »Omnis amaritudo et ira, et indignatio, et clamor, et blasphemia tollatur a uobis, cum omni malitia. Estote inuicem benigni, compatientes, misericordes; donantes inuicem, sicut et Deus donauit uobis in Christo.« Item primo Canticorum: »Meliora sunt ubera tua uino, fragrantia unguentis optimis.« Distinguuntur autem tria unguenta ab uberibus sponse profluentia.  Unguentum contritionis, unguentum deuotionis, unguentum misericordie uel pietatis. Primum dulce et iucundum, licet in mortariolo conscientie ex amarissimis speciebus contritum et confectum. Unde dicitur: »Recogitabo omnes annos meos in amaritudine anime mee .« Item: »Cor contritum et humiliatum, Deus, non despicies .« Secundum dulcius, quia mitigatum, quando peracta penitentia, a rigatione pedum Domini lacrymis facta, surgit penitens cum Maria in serenitate conscientie ad osculum capitis Deitatis , gratias agens super peccato sibi dimisso, dicens etiam cum Apostolo: »Nihil mihi conscius sum, sed non in hoc iustificatus sum .«  Et item: »Gloria nostra hec est, testimonium conscientie nostre .« De hoc dicitur: »Sacrificium laudis honorificauit me .« Tertium est optimum et consummatum, quo ungitur totus iehsu Christus, et speciale est prelatorum, sicut illius, qui ait: »Instantia mea quotidiana, sollicitudo est omnium Ecclesiarum .« Et item: »Quis infirmatur, et ego non infirmor? Quis scandalizatur et ego non uror?«  Et item: »Quotidie morior, fratres, propter gloriam uestram .« Primum et secundum ad te ipsum, tertium est ad te et ad proximum.

Exemplum etiam ignoscendi proximo commissa egregiissimum est, sanctus Ioseph   qui sibi reconciliauit fratres, ita ut pia iocosa  quedam ludificatio, pietatis eis exhibite esset exaggeratio.



252 CAPUT C. De clementia iudicis, uel de misericordia relaxante.

Preter hanc communem speciem misericordie, est quedam species clementie specialis iudicis et potentis, que minus elucet in priuata persona, maxime autem in iudice, qui sibi et aliis habet parcere, ut de pena debita semper aliquid remittat. Crudele enim est habere commercium cum belluis, penis delectari, nichilque de pena relaxare. De hac clementia iudicis qualis esse debeat ostendens peta, ait sic:

Est piger ad penam princeps, ad premia uelox,
   Quique dolet quoties cogitur esse ferox.
 Non cadit in mores feritas inamabilis istos:
   Nec minus a studiis dissidet illa tuis.
Adde, quod ingenuas didicisse fideliter artes
   Emollit mores, nec sinit esse feros. 

Item, episcopus Cenomanensis  comitissam reprimens: dum in potestate seruas clementiam, illa tibi uirum conciliat, hec populum; inde nomen acquiris, hinc fauorem. Mitis principatus regnum seruat incolume. Huius uirtutis locus est apud potentes, qui in iustitia, uel electionis beneficio ceteris principantur. Apud populum uero non ita, cui nulla est potestas puniendi. Deus autem ex alto crudelitatem detestatur, adornat clementiam; quarum alteram feris, alteram uero hominibus natura docuit assignandam. Ea sanxit oportere  homines mansuescere clementia, feras timeri crudelitate. Igitur crudelem esse, cum feris est habere commercium, et homnem diffiteri. Rationi quiippe nullum penitus est cum crudelitate consortium. Illa enim cum Deo et cum sapientibus Domini pepigit mansionem; hec, et ad immansueta, et sanguine gaudentia demigrauit. Que igitur societas hominis ad crudelitatem, cuius lares ratio tam superne despicit, tam longe relinquit, tam constanter abiurat, tam penitus ignorat? Sicut autem clementia humanitati nichil est affinius; ita nichil gloriosius in principe, cuius arbitrio seueras potestates emolliat, mitiores animos aduocet, reis parcat. Clementie est semper aliquid ultrici sententie uel pene detrahere.  Quisquis nichil reatus impunitum relinquit, delinquit; culpa est totam persequi culpam. Immisericordem se proficetur, cui quidquid licet libet. Gloriosa autum uirtus est in principe citra punire quam liceat. uirtus est ad uindictam necessitate trahi, non uoluntate uenire. Magnum quid, et diuinum sapit offensus, clemens. Bonus princeps neminem sine pena punit, neminem sine dolore proscribit. Bonus princeps 253 ita crimen insequitur, ut, quem punit, hominem reminiscatur. Bonus princeps sibi dominatur, populo seruit, nullius sanguinem contemnit. Inimici est, sed eius qui amicus fieri potest; nocentis est, sed hominis, cuiuscunque sit, sanguis; quia non potuit dare, crimen putat auferre. Ideo, quoties funditur, confunditur.  Sufficiunt animo docili et amanti disciplinam, ex quibus diligentiores facile percipient, quantum uel crudelitas obsit uel prosit clementia potestati.

De hac etiam Seneca ad Neronem . Quid plura? Singule syllabe sacre Scripture resonant et redolent misericordiam. Sola ea habes, que misericorditer proximo impenderis. Augustinus: Sola autem misericordia comes est defunctorum. »Opera enim illorum sequuntur illos .« Opera, scilicet misericordie, siue ignoscentis, siue penam relaxantis, siue fratrem corripientis, siue cum corporaliter sustentantis et fouentis, siue pro eo intercedentis:

Quas dederi solas semper habebis opes. 



CAPUT CI. De misericordia corripiente.


Sequitur de misericordia corripiente, que maior est omni manuali et corporali. Hanc Dominus precipiens exhiberi proximis, ait: »Si peccauerit in te frater tuus, uade et corripe eum,« etc.  Omnia prosequere secundum preceptum Domini, quod omnibus precipitur custodiendum, et in omnes, et in omni crimine, preter quam in propria iniuria et in causa sanguinis; et hoc totum ob misericordie custodiam. Item epist. ad Romanos cap. I in fine: »Qui cum iustitiam Dei cognouissent, non intellexerunt, quia qui talia agunt digni sunt morte; non solum qui ea faciunt, sed etiam qui consentiunt facientibus.« Et II ad Cor. cap. II: »Si quis autem contristauerit me, non me contristauit, sed  ex parte, ut non onerem omnes uos. Sufficit illi, qui eiusmodi est, obiurgatio hec que fit a pluribus; ita ut econtrario magis donetis et consolemini, ne forte abundantiori tristitia absorbeatur, qui eiusmodi est.« Et in eadem, cap. uI: »Propter quod exite de medio corum, et separamini ab eis, dicit Dominus, et immundum ne tetigeritis, et ego recipiam uos.« Item I Corinth. cap. u: »Expurgate uetus fermentum, ut sitis noua conspersio, sicut estis azymi.« Item ad Galatas cap. uI: »Fratres, si preoccupatus fuerit aliquis homo in aliquo delicto, uos, qui spirituales estis, huiusmodi instruite in spiritu lenitatis, considerans te ipsum, ne et tu tenteris.« Et item ad Ephesios cap. Iu: »Propter quod deponentes mendacium, loquimini ueritatem unusquisque  cum proximo suo, quoniam sumus inuicem membra.« Item Act. cap. XX: »Contestor uos hodierna die, quia mundus sum a sanguine omnium. Non enim subterfugi, quo minus annuntiarem omne consilium Dei uobis.« Item Iob cap. XXIX: »Conterebam molas leonum, 254 et de dentibus illius auferebam predam.« Item Parabol. cap. XXIu: »Erue eos qui ducuntur ad mortem; et qui traduntur ad interitum, liberare ne cesses.« Et Ierem. cap. XLuIII: »Maledictus qui prohibet gladium suum a sanguine.« Et Genes. cap. Iu: »Ubi est Abel frater tuus? Qui respondit: Nescio. Nunquid custos fratris mei sum ego?« Et Deuter. c. XXII: »Non uidebis bouem fratris tui, uel ouem errantem, et preteribis;  sed reduces fratri tuo.« Item, de asino proximi subleuando. Item Ezechielis c. III. Item ad Ephesios cap. u: »Magis autem redarguite. Que enim in occulto fiunt ab ipsis, turpe est et dicere.« Item Eccli. c. XIX, et c. XX et XXI. Et item, incomparabiliter plus teneor diligere animam proximi, quam corpus proprium. Item, quod probatio compassionis, exhibitio est correptionis, sicut dilectionis, exhibitio est operis. Item, quia sanctior est copula uel cura animarum, quam corporum. Item, ueri imitator sis Samaritani, qui uulnerati misertus est, nec eum preteriit, sicut sacerdos et leuita, sed curam eius egit . Item, exemplo Domini, qui, relictis nonaginta nouem ouibus in deserto, iuit querere ouem centesimam, que perierat .  Item, pasce, non tantum corporali, sed etiam spirituali cibo, fame uerbi Dei morientes, etc. Item Ephesiorum cap. u: »Estote imitatores Dei sicut filii karissimi, et ambulate in dilectione, sicut et Christus dilexit nos, ut scilicet pro fratribus nostris animas nostras ponamus.« Nam et in hoc maxime caritatem eius cognoscimus. Si ergo quilibet pro loco et pro tempore tenetur »pro proximo animam ponere ,« quod quidem uerum est, multo magis debet eum corripere, quem uiderit delinquere. Item Iu Reg. cap. Xu de Ozia. Item, omnia que contra pessimam taciturnitatem inducta sunt, hic induci possunt, ut ea, que maxime obuiant huic precepto Dominico de corripiendo fratre.



CAPUT CII. De misericordia intercedente pro inimicis.


Sequitur de misericordia intercedente etiam pro inimicis , cuius, preter dominum et protomartyrem Stephanum , egregium est exemplum Samuel intercedens pro Saule, qui uoluit eum occidere. Ob quam causam meruit Samuel, »quod omnes a Dan usque Bersahee cognouerunt, quia Samuel esset fidelis propheta Domini .« Huius etiam mirabile exemplum exstitit Moyses, qui orans pro populo exasperante, eumque grauiter molestante, tenuit Dominum furentem, dicens: »Aut dimitte eis, aut dele me de libro uite .« Item psalmus Cu: »Et dixit Dominus, ut disperderet eos, si non Moyses, electus eius, stetisset  in confractione in conspectu eius, ut auerteret iram eius, ne disperderet eos.« Noluit enim Moyses solus sine eis terram promissionis intrare. Unde a sanctis comparatur 255 matri, que inuitata ad solemnes epulas, puero exposito, puta clamoso, sordido et tedioso, sine eo non uult intrare, eligens magis cum filio foris ieiunare.



CAPUT CIII. De uisibili et corporali et manuali misericordia, siue subueniente.

Sequitur de uisibili et corporali et manuali misericordia. Huius excellentissimum exemplum fuit Iob, qui cap. XXIX et XXXI, ait: »Auris audiens beatificabat me, et oculus uidens testimonium reddebat mihi, eo quod liberassem pauperem uociferantem, et pupillum  cui non erat adiutor. Benedictio perituri super me ueniebat, et cor uidue consolatus sum, iustitia indutus sum, et uestiui me, sicut uestimento et diademate, iudicio meo. Fui oculus ceco, et pes claudo, pater eram pauperum; conterebam molas iniqui et de dentibus illius auferebam predam. Merentium eram consolator. Si, quod uolebant, negaui pauperibus, si oculos uidue exspectare feci; si comedi buccellam meam solus, et non comedit pupillus ex ea, quia ab infantia mea creuit mecum miseratio, et de utero matris mee egressa est mecum. Si despexi pretereuntem, eo quod non haberet indumentum, et absque operimento pauperem; si non benedixerunt mihi latera eius, et de uelleribus ouium mearum calefactus est; si foris, et extra tabernaculum  meum mansit peregrinus; si ostium meum uiatori non patuit.« Aposiopesis est, quasi, si hec, et hec non feci omnium misertus, nec misereatur mei Deus. Item psal. XXXIu: »Domine, quis similis tui, eripiens inopem de manu fortiorum eius, egenum et pauperem a diripientibus eum?« Misericordia sepe adeo flagrat, ut, per pium et sanctum impetum, ceteris uirtutibus et maxime obedientie (de qua legitur: »Quia melior est obedientia quam uictime, et peccatum ariolandi est, nolle obedire « non parcat, ut patet exemplo cuiusdam conuersi, qui prohibitus ab abbate, data occasione et opportunitate temporis, indigentibus erogauit. Item Ecclesiastici cap. XXIX: »Propter mandatum assume pauperem, et propter inopiam eius ne dimittas  eum uacuum.« Item Ecclesiastici eodem capite: »Qui facit misericordiam feneratur proximo suo, et qui preualet manu mandata seruat.«



256 CAPUT CIu. De eleemosyna.

Misericordie autem filia est eleemosyna. Circa quam uidendum est, quis sit eius effectus, quid dandum, et quomodo, et quo ordine, quantum, qualiter et de quo, quibus, quot, et qualibus. De effectu eius ait Spiritus sanctus in Ecclesiastico cap. XXIX. »Absconde eleemosynam in sinu pauperis, et ipsa orabit pro te ad Dominum, ut libereris ab omni malo.« Est enim eleemosyna una alarum orationis, et ieiunium altera. Et item: »Sicut aqua exstinguit  ignem, ita eleemosyna exstinguit peccatum .« Et item: »Eleemosyna uiri, quasi seculus cum ipso et gratiam hominis, quasi pupillam« contra hostes, »conseruabit .« Et Dominus in Luca cap. XI: »uerumtamen, quod superest, date eleemosynam; et ecce omnia munda sunt uobis.« Et item: Facite uobis amicos de mammona iniquitatis, ut cum defeceritis recipiant uos in eterna tabernacula .« Et Dauid psalmo CXI: »Dispersit, dedit pauperibus, iustitia eius manet in seculum seculi.« Et Laurentius  : Nam facultates Ecclesie, quas requiris in celestes thesauros manus pauperum deportarunt. Quod hic datur pauperi et egeno, a Christo recipitur in celo. Unde et ipse ait: »Quod uni ex minimis meis fecistis, mihi fecistis  .« Et item: »Qui uos recipit, me recipit .« Et item, Martinus adhuc cathecumenus, hac me ueste contexit  .

Quid autem sit dandum, et quo ordine ostenditur in Luca cap. uI, ubi ait Dominus: »Omni petenti te tribue;« rem, quam petit, si potes; si non potes, da calicem aque calide; quam si non habes, de calicem aque frigide. Quod si nec frigidam, si malus est, da ei correptionem, si bonus, orationem. Nunquam enim deest iusto quid det, qui in Domino omnium omnia possidet.

Quantum uero dandum sit Dominus per organum Ioannis in Luca cap. III ostendens, ait: »Qui habet duas tunicas, det unam non habenti, et qui habet escas similiter faciat.« De duabus tunicis et escis  similiter diuidendis congrue et signanter datur preceptum ; quia si una diuidatur, nemo ea uestitur. In dimidia enim tunica, et nudus remanet qui accipit et qui dedit. Necessaria ergo retine tibi et familie tue, que uero supersunt pauperibus distribue, etiam ex necessitate, pro loco et pro tempore, alioquin raptor eris. Hanc etiam mediationem bonorum distribuendorum pauperibus Apostolus in secunda epistola ad Corinthios  ostendit, dicens: »Non dico uobis, ut gratia uestra et uoluntas dandi eleemosynam aliis sit remissio, uobis autem tribulatio; sed ut ex equalitate, uestra abundantia illorum inopiam suppleat; ut illorum abundantia, in spiritualibus, uestre sit supplementum inopie, ut fiat equalitas;« de qua scriptum est in  Exodo  de manna. »Qui multum habuit non abundauit, et qui modicum habuit, 257 non minorauit,« sed sufficienter habuit. In ratione enim dati et accepti consistit pax Ierusalem, ut abundantes in temporalibus ea distribuant pauperibus se magis abundantius in spiritualibus, ut sic communicantes temporalia et spiritualia equaliter, qui multum habet in temporalibus non abundet, quia super necessaria nil sibi retinet, sed equaliter pauperibus distribuit: et »qui modicum habet« in temporalibus, non »minorauit« in eisdem, quia sufficienter ea ab alio recipit.

Sicut de spiritualibus. Hanc equalitatem bonorum supererogando excessit Martinus , cum chlamydis sue medietatem pauperibus dedit. Quem factum deformem pro truncato habitu, alii ceperunt deridere, alii altius gemere, eo quod nichil simile unquam eis contigisset. Sed et unicam tunicam totam, quam in ouicula commendauit, pauperi dedit, cui archidiaconus aliam, et stragulatam pro quinque denariis emit. Bene autem et pie legenda tam beati Martini quam beati Nicolai  ab operibus misericordie, in quibus, sicut uiri misericordie excellebant, contexitur in initio sui; ut in hoc ostendatur exstitisse fundamentum totius religionis ipsorum. Uterque enim super afflictos pia gestabat uiscera. Unde et Nicolaus tres uirgines, ne pro inedia  lupanari macularentur infamia, nuptui dedit. Erat enim in eius animo pietas eximia, et oppressis impendebat multa beneficia. Nolanus episcopus superaddidit , qui non tantum sua, sed seipsum uendidit in seruitutem pro liberando filio uidue a carcere, et captiuitate. Nos uero, nec hanc equalitatem Apostoli distribuendarum rerum pauperibus, nec dimidiationem, uel totalitatem Martini sequi et probare uolumus, per opera scilicet, nec per uerba, imo disputando contradicimus, intendentes nos omnia posse possidere, et nulla superflue. Sed »Dominus non irridetur ,« qui omnia creauit ad usum omnium, non unius tantum.

 Sequitur quibus et quot, et qualibus et qualiter dandum sit. Quibus ergo? Omnibus si potes, sed »maxime domesticis fidei ,« et inter hos magis indigentibus, et inter hos magis iustis: »Quia oculi Domini super iustos . Dispersit dedit pauperibus ,« non ructantibus. Ceteras uero auctoritates ad hoc, supra inuenies in titulo, qui scribitur : »Contra eos qui dant non indigentibus.« Ecce quibus, quot, qualibus, et qualiter dandum.

Circa uero qualitatem et cautelam dande eleemosyne, hec attendenda sunt. Distributio, ne uni omnia dentur. »Dispersit dedit pauperibus . uolo isti, sicut et tibi benefacere.« Necessitas, ut necessaria dentur, non superflua; non lauta cibaria,  nisi in necessitate egritudinis. Hilaritas sine coactione. Unde II Cor., cap. IX: »Unusquisque prout destinauit in corde suo, non ex tristitia, aut ex necessitate. Hilarem enim datorem diligit Deus.« Coacta enim seruitia Deo non placent, sed uoluntaria. Unde: »uoluntarie sacrificabo tibi .« Qui dat ob uerecundiam, uel improbitatem interpellantis uitandam, et rem et meritum perdit.

258 Solo enim intuitu Dei, non alicuius rei extrinsece, ut pretium et huiusmodi, danda est eleemosyna.

Pietas autem dantis condit eleemosynam, non quantitas dati. Item Exodi, cap. XXXu: »Omnis uoluntarius et prompto animo, offerat primitias  Domino.« Item: Filii Isrel mente deuota, uoluntaria, donaria obtulerunt Domino in fabricam tabernaculi. Cum autem artifices instarent operi, dixerunt Moysi: »Plus offert populus quam necesse sit .« Qui iussit preconis uoce ne quidquam ultra offerrent in opere sanctuarii. Item I Esdre primo; idem, cap. II et uII. Hoc exactoribus obiiciendum et consulibus, magistris, didascalis facientibus ad opus, cum eleemosyna, secundum preces et uerecundiam exhortata, non sit approbanda, quia non est sincera.

Apostolus ad Philippenses : »Nulla Ecclesia mihi communicauit in ratione dati et accepti, nisi uos soli. Qui et Thessalonicam semel et bis in usum mihi misistis. Et quia non quero datum,  sed requiro fructum abundantem in ratione uestra,« id est bonam et rectam uoluntatem, qua interior homo fecundatur. Unde Dominus in Euangelio, non dicit singulariter: »Qui recipit iustum,« sed addit: »In nomine iusti. Recipere iustum, datum est; in nomine iusti, fructus .« Heliam pauisse legitur coruus et uidua . Sed coruus, qui non in nomine iusti, pauit »dato;« uidua, que in nomine iusti, pauit »fructu. Hunc igitur fructum magis quam datum requiro .« Qui enim dant, et non debita causa, et non debito fine; uel inuiti, uel iustum postponentes, similes sunt coruo; ministri sunt, non habent fructum eleemosyne, sed ministerium tantum.



CAPUT Cu. De quo sit danda eleemosyna.


Sequitur, de quo sit danda eleemosyna. De tuo scilicet, non de alieno. Unde: »Honora Dominum de tua substantia ,« non de aliena. Et Deuteronomii, cap. XIII; »Non adherebit quidquam de anathemate,« quocunque, scilicet, quod separari debet a te, uel quod iustum est ut separes a te, »in manu tua, ut misereatur tui Dominus.« Item, cap. uII: »Non concupisces argentum et aurum, de quibus facta sunt; nec assumes ex eis tibi quidquam, ne offendas, propterea, quia abominatio est Domini Dei tui.« Item : »Agnus sine macula,« corporis, non uelleris, precipiebatur offerri Domino. Reliquas auctoritates et concordantias  ad hoc, supra in titulo. »De acceptione munerum illicite acquisitorum.« Item: Exemplo Martini presbyteri cardinalis pauperis, quia munera spernentis, cui, sicut et ceteris cardinalibus, cum dominus cancellarius misisset Romane curie eulogiam et benedictionem, scilicet uiginti libras in Natali Domini ad solemnizandum, respuit eas, quia de rapina et Simoniace acquisite erant. Qui etiam cum sibi 259 commodatus esset equus, deficiente proprio a quodam episcopo, cum legatione fungeretur, noluit iuuare predictum episcopum in sua causa, nisi reddito sibi equo, et cognita causa eius prius iusta. Item exemplo Stephani abbatis Cisterciensis secundi, qui datos panes et caseos a sacerdote  conuerso suo, distribuit eos pauperibus et pueris, iudicans monachos suos non debere eis, tanquam furtiuis et raptis uesci, cum »dextera« sacerdotum plurimorum et archidiaconorum »repleta sit« hodie et tunc etiam, »muneribus .« Et »Dextera eorum dextera iniquitatis ;« qui in dextera, et pro his, que sunt dextre, rapiunt et accipiunt, entes peiores laicis feneratoribus, qui in sinistra, et pro his, que sunt sinistre rapiunt.



CAPUT CuI. De ordine dande eleemosyne.

Notandus est etiam quidam ordo in datione eleemosyne. Sed ut altius ordiamur, distinguende sunt species eleemosyne. Prima igitur est Dei, consistens in creatione et recreatione nostra, in consolatione  nobis exhibita per beneficia, in instructione per precepta, in emendatione nostra per flagella, deinde in collatione premiorum in gloria. Secunda species est Christi hominis, qui in cruce seipsum obtulit Deo Patri hostiam uiuam pro nobis adhuc inimicis suis. »Maiorem caritatem nemo habet, ut animam suam ponat quis pro amicis suis .« Seipsum etiam quotidie cum insigniis militie sue representat Patri, pro nobis orans et interpellans, ut aduocatus et frater noster in celis. Tertia est hominis ad seipsum, »miserere anime tue, primo placens « Deo. Quarta est hominis ad proximum, et multiplex. In correptione fratris, ut corrigat; in dimissione proprie iniurie, in  oratione pro ipso, in compassione, in consilii sancti datione, in cuiuslibet talenti commissi, siue corporalis, siue spiritualis erogatione. Sed exhibitio corporalis, eleemosyne nomen generale, ex usu quidem proprium sibi uindicauit. In hac autem specie, scilicet corporali eleemosyna, quidam ordo attenditur.

Prima enim, et sincera, et pura eleemosyna est, de labore proprio. Unde. »In labore et sudore uultus tui,« non alieni, »uesceris pane tuo ,« et aliis ad uescendum dabis. Et item. »Labores manuum tuarum, quia manducabis, et bene tibi erit .« Exemplo etiam Apostoli, qui cibum manibus queritabat. Qui etiam ait ad Ephesios, cap. Iu. »Qui furabatur, iam non furetur,  magis autem laboret, operando manibus suis quod bonum est, ut habeat unde tribuat necessitatem patienti.« Exemplo etiam uidue recusantis sepeliri in camisia alia quam in illa, quam neuit et texuit. Secundus gradus eleemosyne corporalis, est de patrimonio proprio de quo potest fieri eleemosyna · et si non adeo pura, ut prima, quam tamen colis sudore alieno, et homine uteris pro iumento. Tertius gradus est de patrimonio crucifixi, 260 cuius dispensatores, et quasi testamentarii sumus, non Domini. Unde et minus proprie dicitur eleemosyna. In omnibus tamen his par caritas, par premium commendat, uel comparat et commetitur. In hoc autem ultimo, nisi dispensatio iusta fiat, fures erimus  et raptores. Et sepe contingit res pauperum dari abundantibus et nepotibus sacerdotum, nec abundant sed aporiati sunt, quia

Non habet euentus sordida preda bonos  . 

Et male parta male dilabuntur.



CAPUT CuII. De cautela dande eleemosyne.

Addendum predictis, quod etiam ad cautelam dande eleemosyne pertinet, scilicet, ut propria uoluntate et prompta, libero arbitrio et propria manu, si potes, eleemosynam distribuas, exemplo Christi et sanctorum multorum ministrantium in medio subditorum; exemplo etiam comitis Theobaldi,  bone memorie, qui subtelares cum uncto, propria manu dedit pauperibus, hac de causa, ut et in eo lacryme compunctionis, et maior deuotio et humilitas crescerent, et ut pauperes affectuosius pro eo orarent, comparata sibi magis eorum gratia per humilitatis sue obsequium.

Dum uiuis, etiam pro te eroges, dum tempus est seminandi; quia mortuus rarum inuenit amicum. Nihil enim citius frigescit in corde, quam amicitia mortui post mortem. Preparemus igitur nos ad ingressum regni, quia nonnisi preparati ingrediemur. »Preoccupemus faciem« iudicis »in confessione, et in psalmis;« hoc est in bonis operibus et laudibus, »iubilemus ei ,« antequam ueniat;  reminiscentes quia »unumquodque quatuor animalium coram facie sua ambulabat ,« docentium, imitatores Euangelii sic ambulare; exemplo etiam Apostoli, qui in anteriora se extendebat ; et exemplo etiam anime simplicissime, dicentis; quia eleemosyna uiui, est sicut lucerna lata coram homine; illuminat eum, ostendens ei quo uadat. Eleemosyna uero mortui, est tanquam lucerna lata post tergum hominis non illuminans ei, quo minus cadat in precipitium.

Est autem hec differentia, et inter opera pietatis sub lege facta, et opera pietatis facta sub Euangelio. Lex namque ait: »Frange panem esurienti,« etc.  Unde apud quosdam hic mos laudabilis inoleuit, ut de singulis panibus aliquid frangatur  pauperibus.

Tobias etiam ait : Modicum habes, modicum dabis. Deus uero in Euangelio perfectiorem pietatem precipiens, ait: »uade, et uende omnia que habes, et da pauperibus ,« non tantum indigenti, sed et rapienti. »Unde, si quis abstulerit tibi tunicam, da ei et pallium .« Unde eremita inquisitus quis illum spoliasset, fere nudus 261 in semicinctiis suis ambulans, ait: Codex est iste predo celestis, docens omnia dare pauperibus. Cui ille: Quomodo omnia dedisti, qui illum adhuc habes? Et statim dedit. Item Apostolus II ad Cor. cap. uIII: »Notam uobis facio gratiam Dei, que est in ecclesiis, Macedonie scilicet:  quod altissima eorum paupertas abundauit in diuitias simplicitatis eorum, quia secundum ueritatem testimonium illis reddo, quod supra uirtutem primo uoluntarii fuerint, cum multa exhortatione obsecrantes nos gratiam et communionem ministerii, quod sit in sanctos.«



CAPUT CuIII. De commendatione eleemosyne.

Sed que est causa tante commendationis eleemosyne in sacra Scriptura? Audi Apostolum I ad Timoth., cap. Iu: »Quia exercitatio corporalis ad modicum est; pietas autem ad omnia utilis est, habens promissionem uite que nunc est, et future.« Non maceratio carnis, habitus incultus, crebre uigilie, ieiunia assidua et arcta, austeritas uite, et  horror in facie te exhibent uerum philosophum et Christianum; sed hec sunt signa eleemosyne: si uisceribus pietatis affluas, si nichil concupiscas, si nichil pertimescas, sciens, quia »questus magnus pietas cum sufficientia .« Ad manum autem est quod sat est. Habet autem pietas promissionem uite que nunc est, et future. Unde: »Primum querite regnum Dei, et hec omnia adiicientur uobis .« Et item: »Non uidi iustum derelictum, nec semen eius querens panem .« Et item: »Centuplum accipient in hoc seculo ,« id est »centies tantum,« id est multiplicationem omnium que in mundo sunt diuitiarum. He enim nulli desunt, qui eas non amauerit. Habet etiam promissionem uite gratie. Unde: »In  custodiendis illis retributio multa ,« quia serenitas conscientie et augmentum uirtutum. »Gloria enim nostra hec est testimonium conscientie nostre .« Habet etiam »promissionem uite« glorie, id est uite gloriose, que in futuro erit, sicut et presentis; quia »uitam eternam possidebit ,« qui in presenti opera misericordie habuit. Et item: »Leua eius sub capite meo, et dextera illius amplexabitur me .« Et item: »Qui mihi ministrat me sequatur, et ubi ego sum, illic et minister meus erit .« Et item: »Esuriui, et dedistis mihi manducare . uenite ergo, benedicti Patris mei, ut edatis et bibatis in regno eius . Et transiens ministrabit illis .«



262 CAPUT CIX. De munditia cordis.


»Beati mundo corde, quoniam ipsi Deum uidebunt .« Munditia cordis, ceu uirtus generalis, omnes uirtutes, omnia bona opera, et cogitationes complectitur. Quecunque enim fidei et aliis uirtutibus attribuuntur, in munditia cordis concluduntur, ut a qua ortum habent. Hec cuilibet fideli necessaria est, sine qua non est salus. Unde Salomon: »Omni custodia custodi cor tuum « mundum, quod quidem difficilius est, quam corpus mundum custodire; quia corrupta mente corrumpitur corpus, et non econtrario, ut in fatuis uirginibus . Magis igitur est necessaria  munditia mentis quam corporis. »Et quis gloriatur se mundum habere cor?  Etiam in angelis aliquid« immunditie, uel »prauitatis« in conspectu Domini »inuentum est .« Et in Ezechiele, cap. III, ait Dominus: »Qui audit« corpore, »audiat« mente, »et qui quiescit« in corpore, »quiscat« in mente. Gregorius : Qui enim sabbatizat in corpore, et non in mente, ei potest adaptari quod dicitur a Ieremia: »uiderunt eam hostes, et deriserunt Sabbata eius .« Exterius enim »hypocrita et sepulcrum dealbatum ,« interius autem herniosus, et plenus spurcitiis. Summopere igitur et omni uigilantia custodiendum est cor. »Non enim quod intrat in os hominis coinquinat hominem, sed quod  de corde exit ,« ut furta, adulteria, homicidia, et omnia mala, similiter et omnia bona. Unde: »Si oculus tuus fuerit simplex, totum corpus tuum lucidum erit ,« sed nonnisi prius corde mundato per fidem. Unde Petrus; »Fide mundans corda eorum .« Munditiam igitur cordis fides inchoat, spes et caritas eam consummant. Et ait Dauid: »Cor mundum crea in me Deus.« Primo enim in eo creatum per uulnerationem naturalium, et spoliationem gratuitorum, quasi desierat esse. Unde, quia sine corde est, qui cor habet immundum, orans ait: »Cor mundum crea in me Deus, et spiritum rectum,« quo cogitationes ad te, et secundum beneplacitum tuum dirigam, »innoua in uisceribus meis .« Et Apostolus ait:  »Renouamini spiritu mentis uestre .« Munditia autem cordis maxime est necessaria scholaribus accedentibus ad sacre pagine lectionem. Unde Augustinus: In tam excellenti luce oculus rationis non figitur, nisi per munditiam fidei prius purgetur. »Animalis enim homo non percipit ea que Dei sunt .« Ob hoc donum Spiritus sancti, quod est intellectus, huic beatitudini, scilicet munditie cordis, adaptatur, ut ostendatur ista debere coniungi, et se comitari; quia »a mandatis tuis intellexi .« Sed de hoc ramusculo munditie in principio predicationis nostre diffusius disputauimus. Hec etiam uirtus potissime necessaria est sacerdoti. Unde Moyses: »Mundamini, qui fertis uasa Domini .« Sicut enim Abrahe  sacrificanti immundis uolucribus descendentibus super sacrificia necessarium fuit flabellum , 263 quo eas abegit, sic et sacerdoti uentilabrum fidei et munditie cordis, maxime eum sacrificio altaris assistit; quando importunius insurgunt et infestant »musce morientes, perdere uolentes suauitatem unguenti ,« ut hoc flabello eas abigat, fidelemque ancillam custodie ostii deputet, ne latrunculi interficiant Isboseth . Sicque et »ostio clauso intrabit cubiculum suum orans ad Patrem .«



CAPUT CX. De pace.

»Beati pacifici, quoniam filii Dei uocabuntur .« Pax sicut consummatio omnium uirtutum,  merito in catalogo beatitudinum septima et ultima ponitur, cui sacra Scriptura maiora uidetur attribuere, quam ceteris uirtutibus; quod per maiorem expressionem premii eius, quam aliarum uirtutum ostenditur; quia »pacifici, filii Dei uocabuntur« ceteri »possidebunt regnum ;« sed filii in uniuersum ius patris succedunt iure hereditario. Est autem triplex pax: Temporis, pectoris, eternitatis. De prima ad presens nichil, que tamen pluribus obest sepe, quia propter eam resoluuntur; multis etiam prodest, ut infirmis. Secunda uirtus est et meritum, tertia secunde est premium. Ut autem ostendat Dominus quam necessaria sit saluti nostre hec uirtus, et quantum appetenda a  Christiana religione, ait discipulis, et nobis in eis: »Pacem relinquo uobis, pacem meam do uobis .« Quasi diceret: »Pacem relinquo uobis,« id est quasdam reliquias pacis, quia imperfectam, non permansuram pacem. Unde nec addit: »Meam pacem,« sed pectoris, in presenti »relinquo uobis,« post quam, »pacem meam,« consummatam scilicet, et permansuram do, id est in futuro dabo uobis, »pacem,« scilicet eternitatis, quia non dabit Deus pacem, nisi super pacem. Ideo etiam per Prophetam ait in persona iusti: »In pace« semiplena »dormiam,« dehinc in pace perfecta, que est »in idipsum« inuariabilis et perfecta, »requiescam ,« perfecte quiescam. Pax enim pectoris in presenti imperfecta est, quia sepe  turbatur. Fremit enim mundus, premit corpus, insidiatur diabolus.

Ob hoc etiam ait uerus Pacificus: »In mundo pressuras, in me autem pacem habebitis .« Et Dominus etiam, ut pacem mentibus fidelium firmiter insereret post resurrectionem, discipulis »ianuis clausis ,« eam ceu summam uirtutum annuntiauit, dicens: »Pax uobis .« Ideo etiam uicarius eius spiritualis, scilicet episcopus, conuertens se ad populum in missa, eam illi annuntiat. Ideo etiam nato Domino idem fecit pastoribus, et simplicibus annuntiari per angelum, primum et precipuum gaudium, nuntium pacis dicentem: »Gloria in excelsis Deo, et in terra pax hominibus bone uoluntatis .« Ideo etiam  in precipuo sacramento Ecclesie, scilicet in sacramento altaris, confecta Eucarista sacerdos 264 cum Ecclesia dicit: »Agnus Dei, qui tollis peccata mundi, miserere «---»miserere,« et, ut perfecte misereatur, uno uerbo concludens omnes miserationes eius, et summam, et effectum omnium uirtutum, annectit: »Dona nobis pacem .« De qua Apostolus loquens ait: »Ipse est pax nostra qui fecit utraque unum , ima summis, et terrena celestibus reconcilians, pacem inter Deum et hominem reformans. Omnes enim eramus inimici Dei, eique inimicabamur, qui tamen semper dilexit nos. Inter hominem et hominem, Iudeum scilicet et Gentilem, mediator pacis fuit . Hominis etiam ad se ipsum, qui a se dissidebat non existens  in uno, in unitate fidei et morum, cuius »arca« non »erat consummata in uno cubito .« Hominis etiam ad angelum, cuius ruina per peccatum hominis dilata est reparari ; qui etiam angeli non ita obsequebantur hominibus ante aduentum Christi, sicut post; quasi offensi illis, eo quod Dominum suum offenderint. Solus diabolus non est reconciliatus, sed exclusus est ab hac pace, quia primus discordiam inter Creatorem et creaturam seminauit, in quo apparent etiam filii et imitatores eius, qui pacem non habent cum proximo, et ita nec cum Deo, nec cum se ipsis. Econtra filii et imitatores Christi sunt omnes pacifici. Ob hoc Apostolus ad Romanos cap. u, ait: »Iustificati  igitur ex fide pacem habeamus ad Deum et ad proximum, per Dominum nostrum Iesum Christum.«

Hec est uirtus, que sola excellit in consortio et collegio sanctorum, faciens pacificos, amabiles, sociabiles et tractabiles; adeo ut propter eam magis quam propter ceteras uirtutes, qui pacificus est, omnibus preficiatur et preponatur. Propter hanc nimis sibi utilem sponsa in Canticis orans, ait: »Osculetur me osculo oris sui .« Os osculans est uerbum assumens, os osculatum humana natura assumpta, ex quibus est electrum effectiuum pacis inter Deum et hominem, homo Christus iehsu, Deus et homo. Ecce quanta pax debet esse hominis cum Deo, cui unitus est per naturam hominis cum  proximo; propter quam, naturam humanam, in unitate summe pacis sibi uniuit. Propter hanc etiam ait Deus per Prophetam: »Inquire pacem et persequere eam ,« ne a te elongetur. Et quomodo persequatur ostendens Augustinus, ait: Proiice pecuniam, ut emas tibi pacem, et cor tranquillum. Et Dominus: »Si abstulerit tibi tunicam, da ei et pallium .« Et: »Esto consentiens aduersario tuo in uia .« Et Apostolus, »Redimentes tempus« et pacem pectoris, »quoniam dies mali sunt ,« propter malitiam, que in eis exercetur. Et item: »Quare non magis iniuriam accipitis? Quare non magis fraudem patimini? Sed uos iniuriam facitis et fraudatis; et hoc fratribus .« Item Propheta inuitans nos  ad pacem, ait: »Qui posuit fines tuos pacem, et adipe frumenti .« Ierusalem celestis, in cuius finibus non erit nisi pax, et »domus unius moris ;« in finibus uero gehenne, dolor et discordia. Unde pro hac quasi sufficienti ad salutem, idem Propheta orans adiungit: »Rogate que ad pacem sunt Ierusalem, et abundantia diligentibus te. Fiat pax in uirtute tua, et abundantia in turribus tuis. Propter fratres meos, et proximos meos loquebar pacem 265 de te, propter domum Domini Dei nostri, quesiui bona tibi .« Item: »Da pacem sustinentibus te, ut prophete tui fideles inueniantur .« Item Apostolus ad Philippenses cap. Iu. »Et pax Dei, que exsuperat omnem sensum, custodiat corda uestra et  intelligentias uestras.« Idem etiam ostendens quam necessaria sit pax saluti, omnibus, quibus scribit, sub hac forma scribit: »Gratia sit uobis, et pax a Domino Iesu Christo ,« id est tranquillitas mentis, sine qua non uidetur Deus, quia: »in hac pace factus est locus eius ;« unde »nec requiescet, nisi super pacificum et quietum .« Item Dauid: »Custodi innocentiam et uide equitatem, quoniam sunt reliquie homini pacifico . »Non ait, innocenti et iusto, quod posset dixisse; sed »pacifico,« ostendens conclusionem et summam aliarum uirtutum esse in pace, sicut in domina, ad quam alie sunt appendicie et tendentes, sicut assecle et pedisseque. Unde,  non ipsis, sed domine reliquias premiorum de quibus dicit: »Reliquie cogitationum diem festum agent tibi ,« attribuit.



CAPUT CXI. A quibus pacem habere debeamus.

Dictum est cum quibus debemus habere pacem scilicet cum Deo, cum proximo, etc. Nunc dicendum a quibus, scilicet, a carne propria, ut dometur Dalila , exemplo Apostoli, qui ait: »Castigo corpus meum et in seruitutem redigo .« Et Dominus: »Sint lumbi uestri precincti, et lucerne ardentes .« A diabolo, ut »spirituales nequitias ,« uitemus in quantum possumus. A mundo, ne »secularibus, negotiis ,« et mundanis actibus  nimis dediti simus. Unde Iethro ad Moysen in Exodo cap. XuIII: »Stulto, inquit, labore consumeris. Partire igitur onus tuum in plures, et Dominus erit tecum, etc.« Super hunc locum ait Augustinus : »Manifestum est animum nimis humanis actionibus intentum Domino uacuari, quo fit tanto plenior, quanto in superna et ad eterna liberius extenditur. Et Salomon ait: »Fili, ne in multis sint actus tui ,« etiam honestis, quia

Imponit finem sapiens et rebus honestis. 
uide, ne ab omnibus ita habearis, quod te ipsum non habeas. uide, ne ita prosis proximo, quod te ipsum despicias: »Qui sibi nequam est, cui erit  bonus?« ---»Quid prodest homini, si uniuersum mundum lucretur, anime uero sue detrimen tum patiatur? 

Pluribus intentus minor est ad singula sensus.
Sicut nimis comedere, ita nimis operari pro terrenis uitium est. Astringas ergo, et redigas te ad unitatem in quantum potes, quia »non est qui faciat bonum, non est usque ad unum .«---»In uno cubito consummata est arca .«---»Unam petii a Domino hanc requiram .«---»Unum est tibi necessarium .«---»Unus tantum sanabatur in piscina .« Hoc modo pacem habebis a mundo cum Apostolo, qui ait? »Mihi mundus crucifixus est, et ego mundo .« Et non tantum a  mundo, sed etiam ab omni hoste, si precepta Dei dilexeris et custodieris. 266 Unde: »Pax multa diligentibus legem tuam, et non est illis scandalum ;« quia non scandalum patiuntur nec faciunt, qui secundum legem Dei uiuunt, exponentes eam, non secundum consuetudinem hominum, sed secundum sinceritatem, et sine nubilo allegorie, simpliciter et nude, ut ab ore Saluatoris emanauit. De cuiusmodi interpretibus dicitur: »Adhesit lingua mea faucibus meis .« Item ad Hebreos cap. XII: »Pacem sequimini cum omnibus, et sanctimoniam, sine qua nemo uidebit Deum.«



CAPUT CXII. De effectu pacis.


Sequitur de effectu pacis. Ipsa est, que sola edificat domum Domino. Unde Dauid, »quia uir sanguinum erat, prohibitus est edificare domum Domino .« Salomon uero , etsi flagitiosus, tamen quia sine bello fuit in pace pacificus, iussus est edificare domum Domino. Ecce quam abominabile bellum Domino cum domesticis fidei. Si igitur a predictis pacem habes pacificus es et edificas templum Domino; sin autem bellicosus et contra Dominum destruens templum eius. Sed et multum uirtutis et auctoritatis supra ceteras uirtutes contulit Dominicus sermo paci, directus ad discipulos: »In quamcunque, inquit, domum intraueritis, dicite: Pax huic domui  .« Non ait caritas, uel fides, mansuetudo, et huiusmodi, sit huic domui, sed »pax«; quasi concludens omnes alias uirtutes in fasciculo pacis. Item Dauid: »Dominus diluuium inhabitare facit, et sedebit Dominus rex in eternum;« quia contra hoc diluuium »Dominus uirtutem dabit; benedicet« postea »populo suo in pace .« Et sanctus Zacarias plenus Spiritu sancto prophetauit, et dixit: »Et tu, puer, propheta Altissimi uocaberis, etc.,« quia hec et hec facies »ad dirigendos pedes nostros in uiam pacis ,« quasi in hoc opere pacis omnia opera eius concludens.



CAPUT CXIII. De duplici pace.

 Est autem pax Dei, et pax mundi: prima duplex, quia pectoris. Unde: »Pacem relinquo uobis .« Et pax eternitatis; unde Apostolus: »Pax Dei, que exsuperat omnem sensum .« Secunda similiter duplex est. Est enim pax mundi ficta. Sed hec proditorum et adulatorum est, de qua dicitur: »Homo pacis mee, qui edebat panes meos, magnificauit super me supplantationem .« Et Ieremias c. XXXuIII: »O Sedecia! uiri pacifici tui seduxerunt te, et preualuerunt aduersum te, demerserunt in ceno et lubrico pedes tuos.« Et item: »Pax, pax,« a Tyrannis, hereticis, »et non erat 267 pax « a falsis fratribus. Et item: »Non ueni pacem mittere in terram,« quia hoc peccatum mortale  est, »sed gladium ,« quia in ore sanctorum gladius et mors, in ore autem meretricis mel et lac . Et est pax mundi, scilicet prosperitas in presenti sine perturbatione. Unde: »Mei autem pene moti sunt pedes, pene effusi sunt gressus mei, quia zelaui super iniquos, pacem peccatorum uidens .«

Hec quidem a Deo est, sed sepe per occasionem nocet, quia parit contemptum, resolutionem et ignauiam. Unde: »In pace, ecce amaritudo mea amarissima .« Et peta:

Nunc patimur longe pacis mala, seuior armis
Luxuria incubuit, uictumque ulciscitur orbem.
Quia:

 Luxuriant animi rebus plerumque secundis. 

Et cetera:

Queritur Aegisthus quare sit factus adulter:
   In promptu causa est, desidiosus erat. 
Pro hac pace etiam habenda sepe perit libertas et conculcantur uirtutes; unde nec pax est, ubi perit uirtus. Unde Iacobi, c. III: »Que desursum est sapientia, primum quidem,« per quam nec alia uirtus perit, »pudica est; deinde pacifica, modesta,« suadibilis »bonis consentiens, plena misericordia et fructibus bonis, non iudicans, sine simulatione. Fructus autem iustitie in pace seminatur, facientibus pacem.« Et peta ait:

 . . . . Superi, procul hanc auertite pacem.
Libertas cum pace perit. 
Et Cato uidens quia, »omnia Cesar erat,« et statum reipublice perire, ait: Si audetis, o superi, sustinere rempublicam et libertatem Romanorum deperire, sustinebo quidem et ego, uerum pro ea quidquid potero experiar, honestius iudicans libertatem trahendam esse in seruitutem, quam ituram. E contra rex Ezechias mollissimum uerbum, pessimum protulit cap. XXXIX apud Isaiam, non precauens libertati posterorum periture: »Fiat, inquit, tantum, pax et ueritas in diebus meis .«



CAPUT CXIu. De patientia.


»Beati qui persecutionem patiuntur propter iustitiam, quoniam merces eorum copiosa est in celo .« Septem tantum sunt beatitudines perfecte consummantes scalam Iacob , de quibus iam diximus; uerum preter has restat patientia, que octaua redit ad caput circumeundo, purificando, probando et manifestando omnes uirtutes. Sicut enim aurum in fornace, ita et hac omnis uirtus probatur. Ut autem ad hanc recurramus quoties ea opus est, memores esse 268 debemus Dei patientie, quam commendans propheta, ut in ea eum imitaremur, ait psalmo CXLIu: »Miserator et misericors Dominus, patiens, longanimis, et  multum misericors.« Et Apostolus ad Romanos, cap. II: »O homo, qui talia agis, an diuitias bonitatis Dei, et patientie, et longanimitatis contemnis? Ignoras quoniam benignitas et patientia Dei te ad penitentiam adducit? Secundum autem duritiam tuam, et impenitens cor, thesaurizas tibi iram in die ire, et reuelationis iusti iudicii Dei; qui reddet unicuique iuxta opera sua. Iis quidem, qui secundum patientiam boni operis perstiterunt, gloriam, et honorem, et incorruptionem, querentibus uitam eternam.« Et Isaie cap. XLIII: »O Iacob, formaui te mihi in populum, in laudem; non me inuocasti, Iacob, nec laborasti in me, Isrel. Sed seruire me fecisti peccatis tuis, prebuisti mihi laborem de iniquitatibus tuis. Ego sum, ego sunt  qui deleo iniquitates tuas propter me, et peccatorum tuorum non recordabor.« Item cap. XLuI: »Audite me, domus Iacob et domus Isrel, qui portamini a meo utero, qui gestamini a mea uulua. Usque ad senectam ego ipse, et usque ad canos ego portabo; ego feci, et ego feram; ego portabo et ego saluabo.« Ecce quanta patientia Dei in his omnibus uerbis redolet. Unde et ipse per Isaiam ait: »uinea mea, quid ultra tibi debui facere, et non feci?«  Iudicium est mihi tecum, quia in omni patientia mea et bonitate mea, oblita es mei.

Et ut uicinius contemplemur capitis et Saluatoris nostri patientiam, animaduertamus, quia propter  nos, et ut ipsius mereamur patientie habere documentum et exemplum, factus est patiens usque ad flagella, uerbera, sputa, opprobria, et mortem tolerandam.  Unde Isaias c. L: »Ego non contradixi, retrorsum non abii. Corpus meum dedi percutientibus, et genas meas uellentibus, faciem meam non auerti ab increpantibus et conspuentibus in me. Ideo posui faciem meam ut petram durissimam, et scio quoniam non confundar.« Et cap. LIII: »Non est ei species neque decor,« etc. Hec omnia patienter sustinuit Dominus, ut et nos patientiam doceret. Cuius effectum nobis commendans, et quam sit necessaria Christiano ostendens,  ait: »In patientia uestra possidebitis animas uestras .« In aliis uirtutibus animas habemus, in hac eas firmius retinemus. Et Parabolarum cap. XuI: »Melior est, inquit, patiens uiro forti, et qui dominatur animo suo, expugnatore urbium.

Animum rege, qui nisi paret, imperat. 
Apostolus autem »excellentiorem uiam,« scilicet »caritatem,« ostendens in fronte diffinitionis  eius, pre ceteris differentiis patientiam quasi substantialem et consummaturam differentiam et proprietatem eius posuit, dicens: »Charitas patiens est, etc. .« Idem etiam II  ad Corinthios, c. XII, ait: »Etsi nichil sim apud uos, signa tamen apostolatus mei facta sunt super uos;« non dico in multitudine clientele, equorum, exactionum, et pompa seculi, »sed in omni patientia, in signis, prodigiis et miraculis, et uirtutibus.« Sic signum expressius apostolatus sui, et quo semper erat ei opus, ut magis necessarium preposuit. Item in eadem cap. uI: »In omnibus exhibeamus nos sicut Dei ministros, in multa patientia, in tribulationibus, in necessitatibus, in uigiliis, ieiuniis, etc.« Et hic patientiam preposuit. Et Dominus in Luca faciens sermonem de semine seminato, 269 ait cap. uIII: »Quod autem in terram bonam cecidit, hi sunt qui in corde bono et optimo audientes uerbum retinent, et fructum afferunt in patientia.«  Et peta:

Maxima uirtutum patientia, pugnat inermis,
   Armatosque solet uincere sepe uiros. 

Et item:

   Serpens sitis ardor arene
Dulcia uirtuti gaudet patientia duris,
Dulcius est quoties magno sibi constat honestum. 

Item Iacobus, cap. u: »Exemplum accipite, fratres, exitus mali« penalis, »longanimitatis, laboris et patientie, prophetas, qui locuti sunt in nomine Domini. Ecce beatificamus eos qui sustinuerunt. Sufferentiam Iob audistis et finem Christi uidistis.«  Non ait, finem Iob, quod posset, ne cumulatam prosperitatem post aduersa in presenti cum Iob exspectaremus. De fine igitur Christi, unde: »Domini Domini, exitus mortis ,« addidit: qui usque ad mortem, a natiuitate, aduersa et persecutiones sustinuit. Id ipsum etiam de fine consummationis intelligitur. Christus enim per finem mortis, ad finem consummationis peruenit. Unde: »O stulti et tardi corde ad credendum! nonne oportebat Christum pati et ita intrare in gloriam suam?«  Et te, si uis intrare in gloriam, per patientiam et passionem, oportet ingredi in eam. »Christus enim passus est pro nobis, uobis relinquens exemplum, ut sequamini uestigia eius, etc. .« Et Hieronymus ait : Non nisi per patientiam impletur quod Scriptura dicit: »Regnum celorum uim patitur, et uiolenti rapiunt illud .« Et item: Quis sanctorum sine patientia coronatus est? A cunabulis Ecclesie non defuit in ea iniquitas premens, et iustitia patiens. Et alia Scriptura dicit : Quanti meriti apud Deum quisque existat, illata contumelia probat. Item Hieron. ad Eustoch. : Ut tibi compares patientiam, egredere paulisper de hoc carcere, id est corpore mortali, et depinge tibi ante oculos mercedem eterne retributionis, quam »nec oculus uidit, nec auris audiuit, nec in cor hominis ascendit ;« et durior  eris saxo et adamante, nisi patientiam habueris, omnes penas »nil reputans, ut Christum lucrifacias ;« quia: »Non sunt condigne passiones huius temporis ad futuram gloriam, que reuelabitur in nobis ; hoc tamen momentaneum passionis, maximum pondus glorie operatur in nobis .« Unde Apostolus ad Romanos, cap. III: »Gloriamur autem in tribulationibus; scientes quoniam tribulatio patientiam operatur, patientia probationem, probatio uero spem,« etc. Et cap. uIII: »Si autem quod non uidemus speramus, per patientiam« aduersorum illud »exspectamus.« Idem: »Patientes estote ad omnes, maxime autem ad domesticos fidei .« Item Psalmista Dauid: »Pro torcularibus ,« id  est ecclesiis, que in presenti sunt in torcularibus et pressuris, sicut una, ut tandem defecate per torcularia et purgate reponantur, sicut uinum optimum, in cellario Domini, et ne Dominus obiiciat: »Torcular calcaui solus, et de gentibus non est uir mecum .« 270 Item: »Non est occultatum os meum a te, quod fecisti in occulto, et substantia mea in inferioribus terre .« Item: »Custodit Dominus omnia ossa eorum, unum ex his non conteretur .« Hec uirtus pre ceteris arreptitium curauit, arreptitio triumphauit. Eremita cum uenisset ad ciuitatem, ut uenderet opuscula sua, prebente ei aliam maxillam percutiendam cum unam prebuisset, a quo demon exiens,  huiusmodi uocem emisit: In sola patientia uictus sum, hac sola amisi uas, quod firmiter possedi, et hec est examen uirtutum, et boni uiri, quod non alia uirtus.

Qui enim ad iniuriam illatam, uel contumeliam modicam, uel magnam, incandet, intumescit et crepat, huius uirtutis expers est; similis scorpioni, qui calcatus aculeos suos uomit, arcuatoque uulnere pungit; non calcatus, minime uenenosus est, uel timendus transeuntibus. Eos enim libere abire permittit.

Item psalm. XXXuII: »Ego autem tanquam surdus non audiebam, et sicut mutus non aperiens os suum; et factus sum sicut homo non audiens, et non habens in ore suo redargutiones.« uerba sunt  Saluatoris, similiter cuiuslibet penitentis, ut sciat se non esse penitentem, nisi qui se sentit patientem triplici funiculo patientie, ut scilicet habeat patientiam contra contumeliam oris, contra damnum rei familiaris, contra etiam iniuriam proprii corporis. Non enim sufficit quod contra unum istorum habeas patientiam, nisi et habeas contra quodlibet, sicut et Christus, »qui cum malediceretur, non maledicebat .« Cum uestibus spoliaretur, cum plagis cederetur, cum crucifigeretur , »factus est sicut agnus, qui coram tondente se obmutuit, et non aperuit os suum .« De hac patientia dicitur: »Patientia pauperum non peribit in finem .« Nescitur enim quis esse Christianus,  antequam hoc triplici funiculo patientie accingatur, et probetur. Unde Satan ad Dominum ait, Iob, cap. II: »Pellem pro pelle, et cuncta que habet homo, dabit pro anima sua; sed mitte manum tuam et tange os eius et carnem, et tunc uidebis quod in faciem benedicat tibi.« Sed etsi Iob nec sic probatus esset per iniuriam corporis, paratus tamen esset animo eam patienter ferre. Nunquam et ipse dicendus est habuisse patientiam contra iniuriam corporis, quam non sustinuit; sed etsi ante actum decessisset, nunquid tanquam impatiens iudicaretur? Multi animo patientes sunt, qui deficiunt tamen in ipso actu iniuriarum, uidenturque prius caruisse patientia. Unde:

 Qui cecidit, stabili non erat ipse gradu. 

»Et domus ista que cecidit, non erat fundata supra firmam petram .« Sanctus etiam Bernardus dicebat, quod si immineret gladius capiti suo, crederet se deficere in martyrio; animum tamen patiendi habuit. Nunquid autem tales impatientes iudicabuntur? Absit! Sepe enim patientia lacessita iniuriis perit; et sepe, non habita prius, inter pressuras datur, et crescit: »Occulta enim sunt iudicia Dei .« Patiens igitur est, qui »semetipsum abnegat, et quotidie tollit crucem suam, et sequitur 271 Christum .« Crux quatuor modis tollitur. Hanc tulit Christus primo super humeros, quasi uestem, ad locum passionis;  secundo Simon Cyreneus in angaria , forte pro acceleranda passione Domini. Tertio, duo latrones pro peccatis suis; sed unus eorum penam culpe commutauit in patientiam meritoriam uite. Circa quem quinque notanda sunt. Primum quod se ipsum accusauit, dicens: »Nos quidem digna factis recipimus .«---»Sapiens in principio sermonis est accusator sui .« Secundum, quod corripuit proximum, qui iustum blasphemauit. Tertium, quod iustum commendauit, dicens: »Hic autem quid mali fecit?«  Quartum, quod ueniam implorauit: »Memento mei, dum ueneris in regnum tuum .« Quintum, quod exauditus est in remissione peccatorum sibi facta et de beatitudine in proximo conferenda: »Hodie,«  inquit, »mecum eris in paradiso .« Hic autem typum gerit cuiuslibet penitentis, qui in predictis debet illum imitari. Quarto uicinius sibi tulit Dominus crucem, quia carni sue confixam, et clauis consutam pro iustitia consummanda. Unde: »Et factus est principatus super humerum eius .« Duo extremi modi boni, quia pro iustitia. Primus est penitentium, per compassionem proximi, per carnis macerationem, per aduersorum patientiam, ut dicat penitens: »Stigmata Domini Iesu Christi in corpore meo porto .« Quotidie enim tollo crucem meam et sequor Christum. Hunc modum, ut habeat Ecclesia orat, dicens :  Presta, Domine, ut uoluntaria castigatione peccata cohibentes, temporalibus penis maceremur potius, quam eternis suppliciis deputemur. Hic ure, hic seca. Primus igitur est imperfectorum; eorum scilicet, qui sunt atomus testimoniorum Christi. Extremus est perfectorum, scilicet martyrum, qui sunt »aceruus testimonii .« Duo medii modi portandi mali sunt, nisi quis penam culpe conuertat in testimonium patientie. In angaria autem portatur crux triplici de causa. uel pro seruili timore, ut seruus; uel pro uerecundia, ut multi claustrales, qui uerentur egredi claustrum propter uerba hominum; pro laude etiam humana, ut hypocrita.

Sicut igitur diximus, contra triplicem persecutionem  triplex est obiicienda patientia. Qui enim uerba conuicii non sustinet, quomodo damna rei familiaris sustinebit? Qui nec damna, quomodo mortem et tormenta? Ad patientiam uerborum etiam philosophus  adhortatur, dicens: Aequo animo sustinenda sunt imperitorum conuitia, et ad honesta uadenti, contemptus eorum contemnendus est, »ubi contemptus iuuat.« Et item: Quid refert an garciones  isti superius an inferius intonent? sicut in posteriori parte, sic fetent et in ore. Ideoque et uerba eorum, ut stercora contemnenda per patientiam. Nec cures si a talibus contemnaris, quia spernere mundum, spernere nullum, spernere sese, spernere se sperni, quatuor hec bona sunt, sed ultimum maius. De secunda  et tertia patientia ait Apostolus ad Hebreos cap. X: »Spectaculum opprobriis et tribulationibus facti, rapinam bonorum uestrorum suscepistis cum gaudio, cognoscentes 272 uos habere meliorem, et manentem substantiam. Nolite itaque amittere confidentiam uestram, que magnam habet remunerationem. Patientia enim uobis necessaria est, ut uoluntatem Dei facientes, reportetis promissionem.« Et cap. XII, subiungit: »Tantam igitur habentes nos impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen, aspicientes in auctorem fidei et consummatorem Iesum, qui proposito sibi gaudio sustinuit crucem, confusione contempta. Recogitate ergo eum, qui talem  sustinuit a peccatoribus aduersus semetipsum contradictionem, ut non fatigemini, animis uestris deficientes. Nondum enim usque ad sanguinem restitistis aduersus peccatum repugnantes.« Nondum cum Christo dicere potestis: »Calicem salutaris accipiam ,« cum tamen sola sit digna retributio, ubi sanguis sanguine recompensatur.

Tria autem iuuant patientiam gratie, scilicet patientia naturalis, que est ex strenuitate quadam naturali, consuetudo et promissio premiorum. Patientia naturali, patientem laborum inuenit Alexander exercitum suum ,  cum eum probaret, ducensillum sub torrida zona per dietam sine potu, usque ad fluuium quemdam. De hac etiam ait quidam iustus: Homo est animal patientissimum laborum, quod plus ferre potest quam putet; sed facilium tedium nobis omnia fecit difficilia; que quia non sint difficilia, ea timemus, sed quia ea timemus, ideo sunt difficilia. Consuetudo etiam maxime iuuat. Unde: Quod male fers, assuesce, et leuiter feres. Et Tullius in Officiis ait: Eligenda est unicuique ratio uite, hanc consuetudo faciet dulciorem et magis tolerabilem. Sed nosipsos deliciis eneruauimus et resolutos fecimus, ut nec etiam Christianos labores et agones tolerare possimus. Maxime autem nobis obiici potest, quod patientia gratuita, et pro  tanto premio, non possimus ferre ea que perpessi sunt ethnici patientia naturali, et sepe pro causa inhonesta. Unde philosophus : Exsilium Metellus fortiter tulit, Rutilius etiam libenter. Alter ut rediret Reipublice prestitit, alter reditum suum Sulle negauit, cui nichil tunc negabatur. In carcere Socrates disputauit, et exire  noluit; remansitque ut duarum grauissimarum rerum hominibus metum demeret, mortis et carceris. Mutius ignibus manum apposuit [m. imposuit]. Acerbum est uri; quanto acerbius, si id te faciente patiaris? uides hominem non eruditum, nec ullis preceptis contra mortem aut dolorem subornatum, militari tantum robore instructum, penas a se irriti conatus exigentem,  qui nec ante remouit nudis ossibus fluentem manum, quam illi ignis ab hoste subductus est. Facere aliquid in illis castris felicius potuit, nichil fortius. uide quanto acrior sit ad occupanda pericula uirtus, quam crudelitas ad irroganda. Facilius Porsena Mutio ignouit quod uoluerat occidere, quam sibi Mutius, quod non occiderit.

Simile uerbum inuenitur in Legenda B. uincentii, qui ait: Plus ingenio me posse pati dum torqueor, quam possis inferre ipse qui torques. 273 : Difficile est, inquit, animum perducere ad contemptum anime: quod absit maxime pro honestate! Nonne uides quam ex friuolis causis contemnatur? Alius ante fores amice laqueo se suspendit; alius se precipitauit e tecto, ne dominum  stomachantem diutius audiret; alius ne reduceretur a fuga, ferrum adegit in uiscera.

Et notandum quod est patientia nature, et patientia gratie, ut diximus, et patientia culpe, que potius remissio dicitur. Hec est asinina patientia, ferre scilicet non sustinenda, cui opponitur sancta et bona impatientia: de qua Ieremias inflatus, ait, cap. XX: »Et factus est sermo Domini in corde meo, quasi ignis estuans, claususque in ossibus meis, et defeci, ferre non sustinens contumelias et terrorem multorum.« De hac dicit Isaias, cap. LXIII: »Et ipsa indignatio auxiliata est mihi.« Hac Phinees percussit pugione ceuntes ; hac Moyses armatus interfecit idololatras »a porta in portam pergens ,« ne totus populus periret;  hac Samuel interfecit Amalec, reseruatum a Saule contra preceptum Domini . Hoc zelo Petrus morte percussit Ananiam et Sapphiram ; Simoni etiam Mago maledixit: »Pecunia tua tecum sit in perditionem . Hac Dominus eiecit uendentes et ementes de templo . Legitur enim: »Zelus domus tue comedit me, etc. .« De hoc legitur: »Defectio tenuit me, pro peccatoribus derelinquentibus legem tuam .« Et: »Tabescere me fecit zelus meus .« Et item: »Quis infirmatur, et ego non uror?« etc.  Et item: »Parati reuincere omnem inobedientiam et contradictionem .« Et in Ezechiele : »Spiritus  Domini irruit in me.« Et in Ecclesiastico, cap. II: »Omne quod tibi applicitum fecerit,« etc. Item ibidem: »ue his qui perdiderunt sustinentiam,« etc. Et Ecclesiaste, cap. uII: »Ne sis uelox ad irascendum;« et: »Melior est patiens arrogante.« Parabolarum, cap. XIu: »Qui patiens est, multa gubernatur prudentia.« Ibidem, cap. XuI: »Melior est patiens uiro forti, et qui dominatur animo suo expugnatore urbium.« Et: »Melius est humiliari cum mitibus, quam diuidere spolia cum superbis.« Item Parabolarum, cap. XIX: »Doctrina uiri per patientiam noscitur.« Ibidem: »Qui impatiens est, sustinebit damnum.« Iacobi, cap. I: »Beatus uir qui suffert tentationem,« etc. Idem, cap. u: »Ecce beatificamus eos qui sustinuerunt,« etc. II Regum, cap. Xu: »Dauid nudis pedibus fugit a facie Absalom.«  Item cap. XuI, in quo »Semei maledicit Dauid, et Dauid non patitur se uindicari.«



CAPUT CXu.

De quatuor uirtutibus cardinalibus [principalibus].

Sicut septenarius septem beatitudinum  est numerus, et quindenarius quindecim graduum; sic quaternarius perfectus et solidus quatuor cardinalium uirtutum est numerus, scilicet prudentie, fortitudinis, temperantie, 274 et iustitie. Est autem prudentia prudens et dispositissima electio, qua transitoriis eterna, uitiis uirtutes, exsilio patriam, seruituti libertatem preferimus. De qua electione Augustinus ad Macedonium ait : uirtus, inquit, nichil aliud est quam diligere id quod diligendum est. Id autem eligere, quod  eligendum est, prudentia est; nullis inde auerti molestiis, fortitudo est; nullis illicebris inde auerti, temperantia est, nulla superbia inde auerti; iustitia est.

Porro his paucis ostensa est uite perfectio Christiane. Hec ea quadriga est, quam non habentes hic manentem ciuitatem futuram inquirunt .

Beatus quidem currus, quo Thesbites Elias euectus in celum, mortem distulit, sed non euasit . Hic est autem multo beatior, quam quisquis ascenderit, »mortem non gustabit in eternum .« Illum quoque figuralem ignem nisi prius hunc ascenderet propheta, non inueniret.



CAPUT CXuI. De prudentia.

 Huius salutaris uehiculi prima rota et pes, est prudentia, qua diligenda a non diligendis, et a noxiis utilia, separamus. Scire autem distinguere inter prudentiam, discretionem et scientiam, inter septem dona Spiritus sancti, inter opera uirtutum, uirtutes et radices earum difficillimum est. Omnes enim pariter mellificant mel celeste; prudentia autem omni uirtuti et bono operi se admiscet; omnem circuit, moderatur, modificat, consummat et perficit. Hanc commendans Dominus, ait: »Estote prudentes sicut serpentes, et simplices sicut columbe . Fidelis seruus et prudens quem constituit Dominus super familiam suam . Prudentes uirgines acceperunt oleum in uasis suis cum lampadibus ;« fatue non, quia imprudentes. Et  Dominus in Leuitico, cap. II, ait: »Quidquid obtuleris sale condies: in omni oblatione offeres salem. Honor regis iudicium diligit .« Et Petrus prima Epistola, cap. Iu, ait: »Estote itaque prudentes, et uigilate in orationibus.« Et Ecclesiasticus, cap. XX: »Homo prudens placebit magnatibus.« Et Apostolus: »Rationabile sit obsequium uestrum ,« ne quid nimis uel parum. Unde Ecclesiaste, cap. uII: »Noli esse iustus multum; quia est iustus, qui perit in iustitia sua.« Et Parabolarum, cap. XuIII: »Cor prudens possidebit sapientiam.« Et cap. XuI: »Qui sapiens corde est, appellabitur prudens?« Et cap. IX: »Scientia sanctorum est prudentia.« In concilio etiam sanctorum Pallidorum, cum Macarius in  symbolo uirtutum paritoriam suam apposuisset sobrietatem, alius ieiunium et abstinentiam, alius uigilias crebras, et huiusmodi Antonius, princeps eremitarum, discretionem, qua omnes alie condirentur apposuit.



275 CAPUT CXuII. De fortitudine.

Scimus autem plerosque uirtutem professos, et qui per prudentiam eligendum elegerant, aduersitatum defecisse incursu: uerbi gratia, filii Isrel prudenter elegerunt exire de Aegypto, quia iuxta consilium Domini, eiusque preceptis obedire prudenter proposuerunt, sed in deserto sitis molestias impatienter sustinuerunt . Qui etiam inter  hostium incursus, inter iniurias itineris ollas carnium desiderauerunt, ad pepones et allia Aegypti reuertentes , cum posteriorum deberent obliuisci, et in anteriora se extendere . Sic plerosque claustrales frangit aduersitas, et sicut scriptum inuenies, nisi ad nutum cuncta suppetant, minimis quibusque prosternuntur. Quos dum paupertas urit, dum contemptus excruciat, dum sublimes et splendidos aspiciunt, quos, aut electione fecerunt heredes, aut lege, ad fastiditas reuolant diuitias, ademptam sibi gloriam conqueruntur, suis inuident: et quod magnum suscepte religionis est dispendium, dum ad modica suspirant, que reliquerunt, quanta pro relictis exspectant, non attendunt. Tales profecto bona, que diligenda sunt, inutiliter  eligunt, dum predictis exterriti procellis, ad non diligenda mentem reducunt.

Adhibenda est igitur prudentie fortitudo, ut ad tenendum, quod prudenter eligimus, insurgentibus molestiis fortissime reluctemur. Hac uirtute Paulus stimulo carnis et angelo Satane resistebat. Hac in carceribus, hac in omnibus angustiis, quas ad Corinthios enumerat, armabatur, cum dicebat: »Quando enim infirmor, tunc fortior sum ,« et potens. Que igitur erit differentia inter patientiam et fortitudinem? Patientia consistit in tolerando aduersa, fortitudo in resistendo et agendo contra mala. Hac uirtute Dauid in aduersis innocentiam seruauit, eadem persequenti se Sauli pepercit  ; eadem, audita morte filii sui quem genuit de Bethsabee, consolatus est, et comedit . Ad hanc quoque necesse est nos confugere, cum diuersis teneamur. Aduersis enim usque ad uictoriam difficile resistitur, nisi prudentie fortitudo copuletur. Hanc Deus commendans, ait: »Estote fortes in bello. Cum fortis armatus custodit atrium suum, in pace sunt omnia que possidet .« Sed »mulierem fortem quis inueniet? Procul et de ultimis finibus pretium eius .---Fortis autem ut mors dilectio .« Et I Petri, cap. u: »Aduersarius uester diabolus circuit, querens quem deuoret: cui resistite fortes in fide.« Et Parabolarum, cap. X:

Substantia diuitis, urbs roboris eius; et quasi  murus ualidus circumdans eum.« Et cap. XII: »Manus fortium dominabitur que autem remissa est, tributis seruiet.« Et c. X: »Manus fortium parat diuitias.« Et Eccli., c. XXX: »Melior est pauper sanus, et fortis uiribus, quam diues imbecillis et flagellatus malitia.«



276 CAPUT CXuIII. De temperantia.

His inuicem coniunctis temperantia necessario supponitur, uirtutem seruatura in prosperis, que ex fortitudine seruata est in aduersis. uirtuti nichil eque noxium est, quam uoluptatis admistio in concessis. Negligenter cauetur hostis, cuius ingressus pacificus exspectatur. Sic plerumque bonum corruit propositum, cum mens minus illecebris aduersatur,  et refugit, cum prosperitate resoluitur, cum impensam reuerentiam diligit, cum insolitis insolescit. Hoc luxu et lapsu intemperantie recessit a Deo dilectus Dei, de quo dicitur: »Incrassatus est dilectus et recessit, et recalcitrauit impinguatus, dilatatus, dereliquit Deum factorem suum, et recessit a Deo salutari suo .« Temperantia etiam Dominus, ad instruendum nos, declinauit turbas uolentes eum rapere, et statuere eum sibi in regem, recusans oblate dignitatis fastigia . Ne qua igitur oblectamenta fructum tibi religionis extorqueant, temperantie fines, tum in illecebris, tum in prosperitate , tum in uirtute et bonis operibus excedere formida. Temperantia  siquidem plerumque infra licitum et bonum quiescit, ultra nunquam progreditur: ea si desit, cetere uirtutes, uel decidunt a summo, uel ad summum non ascendunt, sed sepe sunt in uitio. Sine hac enim usus cuiuslibet uirtutis impetus est, non ratio:

. . . . Male cuncta ministrat
   Impetus. 

Temperantia metitur uires, et a medio non recedit. Unde et nunc remissa intendit, nunc ardua moderatur; sic ipsa uirtutes perennat, perficit, et ad premium usque perducit. Per hanc

Imponit finem sapiens et rebus honestis, 
finem scilicet castigationis. Hec est enim frenum et  fascia matronalis, qua constringuntur et reprimuntur ubera lacte nimis abundantia. Hec in prefato curru tertium sibi locum defendit, preparata aduersus luxus, omne superfluum, et latrociniis occursura uoluptatum.

Hac tibi paulatim succidenda est deliciarum consuetudo, reiicienda obsequiorum sedulitas festiui cultus et odores peregrini penitus dediscendi. Qui dum tibi apud alios, uel ab aliis apud te male placerent, integritatem uulnerat animorum. Usus egre dediscitur, ab eo autem precipue difficillimum est reuelli, qui multo nos tenuit tempore, multa placuit uoluptate, ex quo grauior hostis nos exspectat. Hostem appello, frequentatas a cunis delicias, gratiam mariti, sobolis, obsequiorum diligentiam, et  quamcunque felicitatem temporalem, que temperantia castigantur et cercentur, cum incipit 277 homo propter predicta extolli, sed hoc officium est iustitie, scilicet cohibere superbiam. Distat tamen inter officium iustitie, et officium temperantie, ob quam etiam homo sepe superbit, quam superbiam refrenat iustitia. Illecebris igitur per temperantiam similiter licitis, ne in his modum excedamus, inutiliter aliquid agendo resistimus. Hec a quibusdam dicitur sobrietas, ab Apostolo dicitur modestia: »Modestia uestra nota sit omnibus hominibus .« A quodam sapiente modus, sicut fortitudo a philosopho magnanimitas.



CAPUT CXIX. De iustitia.

 Actum forte putas, et plenam iactas uictoriam, si nulla molesta, nulla leta propositum tibi religionis extorserint. Sed male te decipis, et inanem somnias ualetudinem, si nondum superbie tumores, iustitie, id est humilitatis  de se non presumens, nichil habere proprium, nichil perfectum, et quod habet amittere posse recogitans, cataplasmate supersederunt. Superbia totum uirtutis corpus inficitur, uitale columen emarcescit, formosa queque deformantur . Superbia natione celestis, sublimes appetit mentes, et uelut ad proprios ortus reuolans in gloriam et puritatem hominum irrumpit, que a gloria et puritate prorupit angelorum. Ea prius in celis, dehinc in terris triumphans; sicut angelis tota innata est,  ut ab eis non recederet, sic homines infecit, ut a Deo separaret; et que deiecit angelum et hominem, Deum tentare adiicit, ut quem uidebat similis consortem nature, consortem faceret et ruine. Prima hec et ultima pernicies ante omnia uitia superauit, et post omnia superatur. Nam postquam fidelis anima de abysso uitiorum emergens, salutare uirtutum culmen ascendit, uelut ex insidiis prosilit et occursat elatio, totum domus Domini edificium concussura ad ruinam, quod surrexerat ad consummationem. Quid enim perniciosius iusto, quam quod iustus uideri desiderat, et quod ad salutationes in foro hilarescit et exsultat, quod adulatorio fauore demulcetur, quod pene diffitens hominem, equalem se  superis metitur et mentitur; qui dum male gloriatur et presumit quod non est, in confusionem prosternitur et amittit quod est; tantoque fit a Deo per parietem superbie remotior, quanto sibi uidebatur per uirtutum celsitudinem propinquior. Unde: »Cadent a latere tuo mille, et decem millia a dextris tuis .« uides igitur quanta morum dilapidatio sit superbia, et quam necessaria in bene gestis humilitas. Sine humilitate per prudentiam eligere quod diligendum est, erronea discretio est; aduersa per fortitudinem superare, iactans uictoria; illecebris per temperantiam resistere, temulenta sobrietas. Unde iis necesse est quartam rotam coniugari, 278 quam uelut omnium completionem clausulamque uirtutum Augustinus  iustitiam  nominauit, qua currus Domini, quo ascenditur in celum, perficitur, quo perdita ouis ad gregem refertur, quo granum in horreum Domini ducitur uel infertur. Hec sunt flumina paradisi quatuor , quibus terra cordium nostrorum debriata et rigata, »fructum affert in patientia .« Hi sunt quatuor anguli domus Iob , in quam uentus irruens septem conuiuantes filios oppressit. Sic et domus conscientie et bone uoluntatis, fulta quatuor uirtutibus, inundante tentatione et irruente in eam, sepe domum euertit, enecans et suffocans septem dona Spiritus sancti, que in ea nutriebantur. In nullo igitur presumas, sed et fundata domo tua supra firmam petram , pauidus clama cum Petro: »Domine, saluum me  fac .« Et contra omnem tentationem huic funiculo triplici adhereas, scilicet ut nichil de te presumas, sed »iacta cogitatum tuum in Dominum .« Nihil de Deo diffidas, sed confirma cor tuum in salutari tuo ; nichil in te, sed in Deo, glorieris et exsultes. »Qui gloriatur, in Domino glorietur . Absit mihi gloriari, nisi in cruce Domini nostri Iesu Christi!«  De hoc funiculo flagellum memineris faciendum, quo eiiciatur de templo  pectoris tui secularium strepitus, et turba uoluptatum, per quod deliciarum prurigo diffugiat, mollities contemnatur, uarietas ferculorum despiciatur, gemmarum fulgor et operosa uasa conculcentur, fastus decidat generis et potestatis; reges palatio, cilicium  lino, fauori contemptus, obsequiis iniurie preferantur. Talibus oblectatus studiis erit tibi fructus laboris Deus, in quo omnia bona consequeris, qui pascet et satiabit te in eterna gloria sua.



CAPUT CXX. De ueritate.

Diximus supra de facie nature, de facie etiam gratie, ad quam pertinet ueritas, quam necesse est habere eum, qui Christum auctorem ueritatis imitari uoluerit. Hec commendatur in Christo capite, qui de se ait: »Ego sum uia, ueritas et uita .« uia in exemplo, ueritas in promisso, uita in premio; uel uia conuersationis sancte, ueritas celestis et spiritualis doctrine, uita beatitudinis  eterne. De eo etiam dicitur: Quia »ueritas de terra orta est, et iustitia de celo prospexit .« Et: »Misericordia et ueritas obuiauerunt sibi . Propter ueritatem precedentem et mansuetudinem et iustitiam . Principium uerborum tuorum ueritas,« etc. . »Sermo tuus ueritas est .« uerax est Pater, uerax est Filius, uerax est Spiritus sanctus. »Omnia mandata tua ueritas ;« et: »ueritas tua in circuitu tuo .« Qui autem mendax est, filius est diaboli auctoris mendacii; sed, o Christe, »perdes omnes qui loquuntur mendacium .« Hieronymus : Nouam rem audio, scilicet quod Dominus omnia perdet, omnes qui loquuntur mendacium,  279 odio habens scelerosos, qui ait: »Iniquos odio habui .« Pro ueritatis defectu conquerens Dauid, ait: »Saluum me fac, Domine, quoniam defecit sanctus, quoniam diminute sunt ueritates a filiis hominum,« etc. . Item: »Omnis homo mendax .« Ad hanc uirtutem inuitans Ecclesiasticus, ait cap. XXXuII. »Anima uiri sancti enuntiat aliquando uera quam septem circumspectores sedentes in excelso ad speculandum. In omnibus deprecare altissimum, ut dirigat in ueritate uiam tuam.« Item: »Ante omnia opera uerbum uerax precedat te, et consilium stabile .« Unde de S. Sebastiano : In sermone uerax, in consilio prudens, in commissis fidelis, in omni  honestate morum preclarus. Item Ecclesiastici, cap. XXu: »Tres species odiuit anima mea: pauperem superbum, diuitem mendacem, et senem fatuum et insensatum. Beatus qui inuenit amicum suum uerum.« Item in eodem cap. XLI: »Erubescite a patre et matre de fornicatione; et a presidente, et a potente de mendacio; a principe et a iudice de delicto,« etc. Maxime enim dedecet potentem mendacium. In eodem, cap. XIII: »Omnis homo diligit similem sibi, sicut omne animal simile sibi;« mendax mendacem, uerax ueracem. Item cap. Xu: »Homines autem stulti et mendaces non apprehendent sapientiam, nec erunt memores illius; uiri autem ueraces inuenientur in illa, et successum habebunt usque ad inspectionem Dei.« Item Parabolarum  cap. XuI: »Fauus mellis uerba composita;« ueritas autem angulos non querit; simplicia decent bonitatem. Item, cap. XXIX: »Princeps qui libenter audit uerba mendacii, omnes ministros habet impios« et mendaces; quia qualis rector ciuitatis, talis et minister. Item: Post iuramentum maxime, maior est ueritas quam religio. Item iuxta uerbum sapientis: Mendacium sicut gula uitium est uiscosum et herens. Ceteris enim uitiis sepe maturior etas finem imponit, mendacio uero nequaquam, sicut nec gule. Quotidie enim comedimus, quotidie loquimur, et ita facilius quis in hec uitia labitur et difficilius ea dediscit

Est autem duplex ueritas, dicti scilicet, que est  in compositione predicati ad subiectum, ut sic in re sicut dicitur, et hec est philosophi : Et est ueritas dicentis, que est in proposito dicentis, siue falsum dixerit, siue uerum. Sapiens enim pro utilioribus mutat sepe consilium, ut Apostolus: et hec est theologi. Secundum hanc dicitur: uerba sacerdotis, aut uera sunt aut sacrilega; uera, ueracitate potius quam ueritate que est predicati ad subiectum. Sepe autem aliquis est uerus, et non uerax, et ideo mendax. Si utrumque potest esse, bene; si non, semper esto uerax. Item II ad Corinthios cap. I: »Cum uoluissem« uenire ad uos et non ueni, »nunquid leuitate usus sum?« Absit! Sapientis enim est mutare consilium, etiam quod rationabiliter proposuit,  pro utiliori et honestiori. Non est in me »est, et non,« quia »fidelis est Deus,« cuius ego imitator , »et non est in illo, est et non; qui et signauit nos« ueritate, quasi hoc charactere suo nos distinguens ab aliis. Item philosophus: ueritas liberum distinguit, et discernit a seruo. Seruorum enim mentiri est, non filiorum. Sed nonne omnis homo mendax est? ita tamen a menda. Quia »si dixerimus quod 280 peccatum non habemus, nos ipsos seducimus, et ueritas in nobis non est .« Omnis etiam homo in se mendax est, sed in Deo uerax.

Est autem triplex ueritas considerata circa rem incomplexam. Est enim ueritas incommutabilitas diuine essentie, »apud quam non est transmutatio,  neque uicissitudinis obumbratio ;« et est ueritas uel nature, ita quod non gratie, ut pudicitia, et huiusmodi uirtutes.

uirtus philosophi, uera est in ueritate nature, non gratie. Sacramenta etiam hereticorum collata in forma Ecclesie uera sunt sacramentali ueritate, non effectiua; sed sacrilegum, ab effectu, panem comedunt, et huiusmodi. Est et ueritas gratie condita caritates. Et hec duplex ueritas, si potest, ad primam semper referri debet. Cum igitur ueritas potissimum signum sit Christiane religionis, summopere cauendum est et attendendum, ne uel in nobis, uel in aliis exstinguatur. »Spiritum nolite exstinguere .« Quia etiam Socratico decreto  non minus peccatum est tacere ueritatem, quam loqui falsitatem, sed sepe maius pro loco et tempore, ut in correptione proximi, in testimonio ferendo; quod non aduertunt aduocati prohibentes clientes suos in narratione sua simplicem et nudam ueritatem pronuntiare, eam in parte subticere docentes, partem colorantes. Item, III Epist. Ioan.; item, prima, cap. III; item Eccli., cap. XXIu et XXuII.



CAPUT CXXI. De sancta et bona uiolentia.

ueritati adiungenda est sancta uiolentia, qua nos, et proximos, sicut ueritatem loquendo, a faucibus iniqui hostis eripimus, mundum et carnem, in  eo qui uicit mundum , uincimus. Hanc ut ualde necessariam omni fideli, tum propter se, tum propter proximum commendans Dominus in Euangelio, ait: »Regnum celorum uim patitur, et uiolenti rapiunt illud .« Hieronymus : Que maior uiolentia, quam quod caro uult esse quod spiritus; homo Deus, et caro fragilis in loco, a quo decidit angelica natura et celestis? Idem: Esto igitur predo regni celorum, non pauperum animarum, non pecuniarum et muscarum. Item Dominus: »Cum fortis armatus custodit atrium suum in pace sunt ea que possidet .« Item Genesis, cap. XLIX: »Beniamin lupus rapax mane  comedet predam, et uesperi diuidet spolia.« Diuersos ministros in Ecclesia, in diuersis gradibus et officiis instituendo. Item : »Rex uirtutum, dilecti, dilecti et speciei domus diuidere spolia.« Item Numeri, cap. XXIII: »Ecce populus« hic »ut leena, quasi leo erigetur. Non accubabit, donec« catulus leonis »deuoret predam, et occisorum sanguinem bibat,« incorporando eos Christo et Ecclesie cum Petro, cui dictum est: »Macta in mandatis et manduca :« mandata traiiciendo in corpus Ecclesie. Occide 281 et uiuifica, uel donec sanguinem occisorum bibat, id est peccata interfectorum a diabolo destruat. Quod enim bibitur, consumitur, et a statu suo priore recedit. In hoc etiam uerbo, nota quanta  debet esse sitis et auiditas depredandi diabolum et eripiendi te, et proximum a faucibus eius, maxime si prelatus es, si litteratus et instructus. Sed et quilibet hanc sitim habere debet. In hoc autem nomine, »leena,« feminini generis, nota maternum affectum; in hoc nomine, »leo,« uerbera patris. Catulus leonis ex rugitu patris excitatur. Sed et Dominus modo prosperis nos demulcet, modo aduersis, et rugitu, et tonitruo comminationum gehenne nos deterret, et excitat a torpore, cuius singula uerba sunt super singula tonitrua.

Item Isaias, cap. IX: »Quia omnis uiolenta predatio cum tumultu, et uestimentum mistum sanguine, erit in combustionem, et cibus ignis.« Sancta  autem uiolentia filia est fortitudinis, unde et aptius ei haberet subiungi, ut qua uincimus mundum, scilicet occupationes seculi, prospera et aduersa; diabolum etiam, scilicet »spirituales nequitias ,« inuidiam, etc., carnem quoque, scilicet illecebras carnis, »crucifigentes eam cum uitiis et concupiscentiis suis . Et stigmata Domini Iesu portantes in corporibus nostris ,« uiolentiam uiolentie opponentes. Unde in Psal. CXXXuI: »Filia Babylonis misera,« sed »beatus« penitens, »qui retribuet tibi retributionem,« et uicissitudinem, »tuam, quam retribuisti nobis!« contraria contrariis curans, risum fletu, gulam abstinentia, et sic deinceps retribuens carni dura contra suauia, que appetit.

 »Beatus enim qui tenebit et allidet,« ne siluescant et grandescant, »paruulos suos,« primarios motus »ad petram« Christum ; ne uulpes parue demoliantur uineam Domini Sabaoth . Et confringes capita draconis in aquis , et conteres caput serpentis insidiantis calcaneo tuo , ut sit »castigatio tua in matutinis ,« quia:

. . . . . Sero medicina paratur
   Dum mala per longas inualuere moras. 
 Hac sancta uiolentia usus est beatus Benedictus proiiciens se in urticas, ut dolorem dolore compesceret et superaret. Hac usus  est martyr ille qui sibi abscidit linguam, ut sanguinolentam proiiceret in os meretricis, et sic libidinem uinceret. De hac multa alia poteris colligere sanctorum exempla.

 Hec etiam sancta uiolentia extenditur usque ad ipsum Deum, ut cum eo homo, sed pie, audeat congredi. Unde et Iacob luctamen cum angelo iniisse memoratur, sed Iacob uicit, unde et hoc nomen »Isrel« ei datum est . Et angelus succubuit, quasi ne timeas Esau fratrem tuum, qui Deum uincis in certamine. Nos autem in his que de Deo mente comprehendimus, quodam modo. superamus; in his uero que comprehendere non possumus, indubitanter subiacemus.  Ut ergo uerbis B. Gregorii utar : Iacob luctatur, et uincitur angelus, quando intellectu intimo apprehenditur Deus; luctatur et succumbit, quia lumen incircumscriptum, dum comprehendere nititur, deficit. Et 282 notandum quod Iacob licet in lucta superante, tamen neruum femoris eius angelus tangit et arescit, quia, dum mens in contemplatione diuinas apprehendit delicias ex earum desiderio carnis affectus emarcescit. Gustato enim spiritu, omnis caro desipit; arefacto autem uno neruo, pes unus incolumis manet, alter languet, quia mortificata in nobis carnis concupiscentia conualescit pes dexter, quo ad Deum dirigimur, infimatur sinister, quo a Deo declinamus. In quo etiam notandum puto quod  percussus in femore Iacob sano pedi firmius innititur, infirmus autem nec totus adheret terre, nec a terra totus eleuatur, quia Iacob eo parum sustentatur, quia parum a terra tangitur, et parum suspenditur. Languescente enim in nobis rerum dilectione, uel delectatione secularium, parti earum innitimur pro natura, suspendimur a reliquis pro corona. In illa necessitatis est quod appetimus, in his consilii quod uitamus. »uanitati enim creatura subiecta est non uolens, sed propter eum, qui subiecit eam in spe .« Et: »Omnis qui in agone contendit, ab omnibus se abstinet .« In futuro autem exsiccatis nostre mortalitatis illecebris, totus homo erectus, diuino amori incumbet et adherebit, sed nullus, nisi qui prius hic claudicauerit bona claudicatione,  ibi sic erigetur.

Est autem triplex claudicatio mortalis culpe. Sic claudicat qui recipit unum testamentum sine reliquo, ut Ebionite nouum sine ueteri, uel qui Deum colit pro temporalibus et eternis. Unde: »Quousque claudicatis in duas partes? Si Deus est Baal, adoretis eum,« etc.  Non potestis duobus dominis seruire . Non potestis intrare terram duabus uiis . Pallium breue est, utrumque operire non potest . Propter huiusmodi claudicationem uitandam, ait Apostolus: »Erigite genua dissoluta et manus uestras remissas« ad Deum, »ne quis claudicans erret, magis autem sanetur .« Est et claudicatio infirmitatis humane et licita. Hac claudicant coniugati, qui  non utroque pede, »ut uirgines sequuntur Agnum :« quia non illa excellentissima integritate corporis, quam habent uirgines, etsi integritate mentis. Est et claudicatio uirtutis et gratie, qua »claudicauit Iacob ,« et illi qui temporalibus utuntur solum pro natura, et a reliquis se suspendunt pro corona.



CAPUT CXXII. De obedientia.

Multiplex est »facies euntis in Ierusalem ,« et una, sicut et una constat Ecclesia ex personis multarum facierum, multiplex in pluralitate effectuum et operum uirtutum, una autem in radice earum. Habita enim una, habentur et omnes. Non enim in cithara spirituali, sicut nec in materiali,  una chorda concorditer sine aliis resonat. Inter has facies excellens est obedientia, sine qua non itur in Ierusalem. Est autem obedientia iuste rei obtemperatio, 283 uel obedientia est animi deliberantis, honeste, iuste iussionis effectus, uel exsecutio iussionis »Dei« per sacram Scripturam: »hominis,« per prelationem et dignitatem, »impositi super capita nostra .« Huius uirtutis exemplum et imitationem habemus in Christo capite, de cuius obedientia Apostolus scribens I ad Corinthios, cap. Xu, ait: »Sicut portauimus imaginem terreni« hominis, Ade, »portemus et imaginem, et stigmata celestis« per obedientiam. De qua ad Philippenses, cap. II, ait idem Apostolus: »Hoc sentite  in uobis, quod et in Christo Iesu, qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo.« Nota humilitatem, que est mater obedientie ipsam concipiens et generans. Unde sequitur: »Humiliauit semetipsum factus obediens usque ad mortem, mortem autem crucis.« Nota patientiam, que nutrix est obedientie ipsam fouens, baiulans et supportans. Et cum conuenientius dici uideretur: »Id sentite in uobis quod et in Christo Iesu,« non tantum relatiue sed demonstratiue hoc dixit ut esset demonstratio ad oculum, quia Christus »inter homines uisus est, et cum hominibus conuersatus est ,« et etiam ad intellectum  propter rei absentiam.

Item: Cum multa sint, que possumus »sentire in Christo Iesu,« sicut in eo, »in quo sunt omnes thesauri sapientie et scientie absconditi ,« singulariter tamen ait, »hoc« non »hec,« singularitatem hanc referens ad modicitatem nostram. Quasi diceret: Si non potestis habere tantam humilitatem, obedientiam, patientiam, quantam Christus habuit, saltem »Hoc sentite in uobis«, quod et illo, scilicet, ut hoc modicum humilitatis, obedientie et patientie habeatis, sicque illum timeatis, illique obediatis. Unde Ecclesiasticus : »Qui Deum timet, nichil negligit,« nichil contemnit, sed Deo in omnibus obedit. Item, I Reg., cap. Xu; Samuel ad Saulem: »Nunquid uult Dominus  holocausta et uictimas, et non potius, ut obediatur uoci Domini? Melior est, inquit, obedientia quam uictime, et auscultare magis quam offerre adipem arietum. Quoniam quasi peccatum ariolandi est repugnare, et quasi scelus idololatrie nolle acquiescere.« Est autem triplex obedientia, necessaria, abundans et perniciosa. Necessaria, in his que ad salutem, ut in preceptione diuinorum mandatorum, et in iniunctione penitentie salutaris. Utrum autem in preceptione alicuius ad utilitatem publicam spectantis, puta itineris arripiendi Romam pro Ecclesia, suscipiendi ordinis, et huiusmodi teneamur obedire maiori, cum dicat Gregorius : Pollens uirtutibus, nonnisi coactus promoueatur uel ordinetur; non  pollens, nec coactus. Et Dauid: »uoluntarie sacrificabo tibi .« Et sponsa in Canticis: »Laui pedes meos, quomodo inquinabo eos?«  Nec affirmo nec nego. uerumtamen si in huiusmodi contigerit tibi aliquid precipi, satage, et elabora liberari ab obnoxietate precepti implendi, ne scrupulus tibi generetur in conscientia. Abundans est, cum obedimus in his que non tenetur maior precipere. Raro autem aliquid precipere debemus, ne transgressores multos constituamus. Utrum autem in temporalibus 284 dandis teneamur obedire maiori, questio est, cum dicat Dominus: »Que dicunt,« pertinentia ad cathedram, »facite .« Tutius tamen est in his obedire, sicut et ecclesiasticum beneficium relinquere,  quam cum scrupulo conscientie possidere. Maxime ad hoc quod S. Hugo abbas Cluniacensis a constructione monasterii imperfecti in Hispaniis, recessit propter obedientiam exhibitam fratribus eum reuocantibus. Propter quam semper habitam ante oculos, plurima bona intermisit, omnibus preferens bonum obedientie. Idem fecit et monoculus ille abbas Clareuallensis [al. Cisterciensis], et alii plures sancti seruantes obedientiam, etiam in his que uicinabantur peccato. Perniciosa consistit, et in manifeste malis, et obuiantibus preceptis diuinis uel in his que non sunt mala, ex his tamen de facili sequitur ruina. Unde nec in his obediendum, quemadmodum nec ea, que faciunt ad ueritatem, eam iuuando et fouendo, licet non sint ueritas, relinquenda  sunt pro scandalo, sicut nec plana ueritas: »Qui enim minima spernit paulatim decidet .«

Sed queritur si in preceptione implendorum consiliorum teneamur obedire maiori? Non. Nec ipse hoc potest precipere alicui  hoc implere; in quo casu tenetur precipere ei, ut uotum impleat. Item queritur, si ministerium meum, ego episcopus, decanus et huiusmodi, teneor exhibere domino pape precipienti, ut indignus aliquis ordinetur a me, prebendetur, et huiusmodi? Item: Utrum clerici teneantur esse magis obnoxii et obedientes suis prelatis, an conuersi, et monachi suis abbatibus? Dico quod monachi  et conuersi magis suis abbatibus, propter maiorem eorum perfectionem, que magis eos obligat obedientie, et in pluribus, quam nos obedientie prelatorum. Item: Gregorius respondet Moralium lib. XXXu, cap. 10: Sciendum nunquam per obedientiam fieri malum, aliquando autem debet per obedientiam bonum, quod agitur, intermitti. Item, Deut., cap. XIII; item, Ecclesiaste, cap. Iu: »Custodi pedem tuum ingrediens domum Dei, et appropinqua ut audias. Multo enim melior est obedientia, quam stultorum uictime, qui nesciunt quid faciunt mali.« Item Beda super Ecclesiastem, cap. IX: »Quodcunque boni potest manus tua facere, instanter operare.« Obedientia enim est sine mora. Item, Act., c. IX: »Ecce ego, Domine.« Obedientia  moram nescit. Item B. Petrus I Epist., cap. I.



CAPUT CXXIII. De magnanimitate.

Ad hanc faciem pertinet etiam magnanimitas, que est in resistendo aduersariis Ecclesie fortitudo in tolerando patienter diuersa. Hec maxime prelatorum est, qui magnanimi dicunt: »Non possumus non eloqui, que audiuimus 285 et scimus .« De his igitur: »Spiritualis homo omnia diiudicat, et a nemine iudicatur ;« quia »ubi spiritus Domini, ibi libertas .« Hos magnificat Deus in conspectu regum. His dicitur a Domino in Iosue : »Confortare, et esto robustus ualde, ut custodias et facias omnem legem, quam precepit tibi Moyses seruus meus; nec declines  ab ea ad dextram uel ad sinistram.« Notabiliter etiam notandum, quod cum dicitur ei »confortare,« etc., ut magnanimitatem habeat in animo, in uerbo, in opere. Hanc commendans philosophus, ait : Cogita nichil esse laudabile preter animum, cui magno nichil est magnum. Item Hieronymus super Ezechielem : Magna fides, grandis prophetarum audacia, quia magnus est Daniel, qui ad presbyterum, iungentem adulterio homicidium, ausus est dicere: »Semen Chanaan et non Iuda,« cum adhuc puer esset . Et Isaias qui clamat : »Audite uerbum Domini, principes Sodomorum, percipite auribus legem Dei nostri, populus Gomorrhe.« Magnus quoque  Ezechiel qui totam urbem Ierusalem ignobilitatis arguit, dicens : »Radix tua, et generatio tua de terra Chanaan: pater tuus Amorrheus et mater tua Cethea.« Quam etiam meretrici et adultere comparat. Hanc etiam grammatici quidam interpretati sunt in B. Thoma  fuisse tempestatem. Hanc autem uirtutem circumstant et perimunt pusillanimitas et tempestas. A quibus liberari orans Propheta, ait: »Libera me a pusillanimitate spiritus et tempestate .« Pusillanimitas mercenariorum est, qui sunt »canes muti, non ualentes latrare ,« qui se non opponunt murum pro domo Dei, qui non stant ex aduerso in die prelii ; sicut filii Ephrem intendentes et mittentes arcum, sed conuersi sunt in die belli  , quia non querunt nisi lac et lanam , que nolunt amittere; »quorum non sunt oues proprie, et ideo fugiunt uidentes lupum uenientem,« etc.  Pusillanimitas ergo consistit in non resistendo, in non arguendo cum necesse est. Tempestas uero fatuorum est, que et impetuositas animi dici potest, et consistit in redarguendo, nulla obseruata circumstantia temporis, persone, qualitatis dicendorum et huiusmodi. Magnanimitas mater est fortitudinis, que patientie, que nutrix est et probatio omnium uirtutum. Hec, attestante B. Hieronymo , peperit rosas martyrum, et uictoriosas coronas confessorum. Hac sancti resistere hereticis,  contradixere tyrannis. Hac Athanasius in persecutione hereticorum et principum non defecit. Hac eremita egrediens e cellula Athanasium sanctum, innocentem et iustum publice proclamauit. Hac Romanus ad martyrium cucurrit clamans: Christianus ego sum. Hac Antonius macilentum longumque collum extendit, gladioque submittere uoluit. Hac Urbanus bis factus est confessor. Hac ille paidagogus satrape Iuliani querenti quid ageret pannosus eius Galileus, an scilicet dormiret, sterteret, uigilaret, uel comederet, respondit: Loculum parat, foueamque fodit tuo apostate Iuliano, in qua sepeliatur in inferno. Hac Nicolaus tres pueros morti addictos eripuit eorumque innocentiam probauit. Hac Ambrosius Theodosium  ab ecclesia abiecit, et excommunicauit, eo quod plurimos 286 iustos inuoluerat eius edictum cum impiis, Thessalonice. Hac Phinees percussit ceuntes  »et cessauit quassatio .« Propter hanc ait Cyprianus: Episcopus si timet, actum est de eo. Hanc exercitium, labor et perpessio aduersitatum iuuant, confouent, roborant. Hec enim ingenuos animos et magnos faciunt otium et quies, pusillos et remissos. Oculus enim degens sub umbra, cito caligat sub sole. Unde Dionysius non est ueritus expetere feritatem incredule gentis, quia uirtutem suam preteritarum penarum recordatio roborabat. Et philosophus ait  : Multum tibi animi esse scio. Nam etiam antequam instrueres te preceptis salutaribus, et dura uincentibus, satis aduersus fortunam placebas tibi, multo magis postquam cum illa manum conseruisti, uiresque expertus es tuas, que nunquam dare certam fiduciam sui possunt, nisi cum multe difficultates hinc et illinc apparuerint, aliquando uero et propius accesserint. Sic uerus ille magnus animus, et in alienum non uenturus arbitrium, probatur. Hec eius obrussa est, quasi instrumentum probatorium. Non potest athleta magnos spiritus ad certamen afferre, qui nunquam sugillatus est. Ille qui sanguinem suum uidit, cuius dentes crepuerunt sub pugno; ille qui supplantatus aduersarium toto tulit corpore, nec  proiecit animum proiectus; qui quoties cecidit, contumacior resurrexit, cum magna spe descendit ad pugnam. Multum enim adiicit sibi uirtus probata, duraque experta et iniuriis lacessita.



CAPUT CXXIu. De oratione.

Inter opera uirtutum maximum est orare; et potissimum signum »faciei euntis in Ierusalem ,« est frequentem et assiduum esse in oratione; uage uero mentis et instabilis in ea non posse diutius immorari. Ut autem testatur Augustinus  hoc idem probans ex intimis sacre Scripture locis, duo sunt opera excellentissima et specialia uiri religiose uiuentis et maxime in claustro uiuentis, scilicet: orare et legere. Quorum  utrumque bonum est si potest fieri; si non, melius et utilius est orare. Qui orat loquitur cum Deo de salute; qui legit, Deus cum eo loquitur. Dominus autem commendans in Euangelio orationem, ait: »Hoc genus demonii non potest exire, nisi in oratione et ieiunio ;« hoc est in abstinentia a malo, et deuotione orationis que nutritura est animi in bono. Et licet dicatur esse oratio, omne opus bonum, secundum illud non desinit orare, qui non cessat bene agere; hic tamen specificatur et refringitur nomen, ut dicatur oratio pius animi affectus, uel motus ad Deum, qui ne pigritetur, quandoque prorumpit in uocem. Quam etiam commendans Dauid ait: »Pro eo ut me diligerent, detrahebant mihi, ego autem orabam ;« quasi in omni tribulatione  287 mea confugi ad orationem. Et item Psalmus XXXIu: »Surgentes testes iniqui, que ignorabam interrogabant me. Retribuebant mihi mala pro bonis, sterilitatem anime mee. Ego autem cum mihi molesti essent, induebar cilicio, humiliabam in ieiunio animam meam, et oratio mea in sinu meo conuertetur.« Qua armatus quis, potens est resistere omni tentationi et aduersitati. Hac armatus Martinus omnem pestem et omne nociuum fugabat. Ad hanc ut ad solita arma confugit, cum domus, cum etiam lectus eius mollior et suauior solito accenderetur. Qua nouissime, cum non pateret ei exitus, ad terram genibus prouolutus ignem exstinxit. Hic in orationis opere, adeo se totum exhibuit, quod oculis ac manibus  semper in celum intentus, etiam moriens, spiritum ab oratione inuictum non relaxabat. Paulus primus eremita  mortuus orabat, quia signum orantis ore ac manibus ad celum erectis habuit, cum inueniretur sanctum cadauer eius appodiatum, et innixum arbori a sancto Antonio, de quo ait: Patet quam assidue, quantumque oraret Deum uiuus, qui eum non desinit orare mortuus.



CAPUT CXXu. De effectu orationis.

Quantus autem sit orationis effectus, uide et perpende in secretioribus Dei, que sola oratione nobis manifestantur et aperiuntur. Oratione enim facta in cenaculo, cum esset Petrus in Ioppen, uidit discum  appensum quatuor initiis, de celo, plenum reptililibus, dictumque est ei: »Macta et manduca .« Oratione Cornelius ductus est ad Petrum cum apparuit ei angelus, dicens: »Corneli, exaudite sunt orationes tue, et eleemosyne tue accepte sunt ante Deum. Mitte et accersi Simonem, etc. « Item Ecclesiasticus cap. XXXu: »Oratio humiliantis se nubes penetrabit, et donec appropinquet non consolabitur, et non discedet, donec aspiciat Altissimus.« Item idem cap. XuIII: »Non impediaris orare semper.« Unde Apostolus: »Sine intermissione orate .« Item Luce cap. III: »Iesu baptizato et orante, apertum est celum;« orante etiam Martino. Celum sacre Scripture apertum est Hilario disputanti de Trinitate et confutanti hereticos.  Item Luce cap. IX: »Assumpsit iehsu Petrum, et Iacobum, et Ioannem, et ascendit in montem ut oraret, et facta est, dum oraret, facies eius altera, et uestitus eius albus et refulgens.« Idem, cap. XI: »Amice, commoda mihi tres panes, quoniam amicus meus de uia ad me uenit, et non habeo quod ponam ante illum. Et ille deintus respondens, dicat: Noli mihi molestus esse, iam ostium clausum est, et pueri mei mecum sunt in cubili. Et ille, si perseuerauerit pulsans: dico uobis, et si non dabit illi,« tamen statim »surgens eo quod amicus eius sit; propter improbitatem tamen eius surget, et dabit illi quotquot habet necessarios. Et ego dico uobis, petite et dabitur uobis, 288 querite et inuenietis, pulsate et aperietur uobis. Omnis enim qui petit accipit, et  qui querit inuenit, et pulsanti aperietur.« Ambrosius : Nemo timeat ne excitet dormientem, quem scit semper orare uigilantem. Et Beda ait : Si amicus homo surgit, et dat, non amicitia, sed tedio compulsus, quanto magis dat Deus, qui sine tedio largissime donat quod petitur? Item Dominus discipulis in Luc. c. XuIII: »Dico quoniam oportet semper orare, et non deficere.« Et proposuit eis parabolam de iudice iniquo, et uidua improba petente improbe uel importune ab eo uindicari de aduersario suo, quam et exaudiuit. Unde Dominus subiungit: »Audite quid iudex iniquitatis dicit« et facit: »Deus autem non faciet uindictam electorum  suorum clamantium ad se die ac nocte, et patientiam habebit in illis. Dico autem uobis quia cito faciet uindictam illorum« electorum. Per hunc iudicem iniquum  potest coniici, quantum Deus iustus et bonus curet deprecantes se, cum nec homo iniustus, eos qui illum assiduis precibus querunt, uel propter tedium deuitandum, potest contemnere. Item, Apostolus semper erat memor subditorum, etiam in cunctis orationibus pro eis orans . Idem, oratione subditorum se credebat esse reddendum illis absentibus . Idem  etiam petit oratione minorum iuuari in apertione oris, ad annuntiandum populo uerbum Dei. Item Hieronymus Paule: In principio, inquit, cuiuslibet  operis, premitte Dominicam Orationem et signum crucis in fronte. Item Augustinus super illum locum Actuum apostolorum cap. XI: »Eram, inquit Petrus, in Ioppe orans.« in qua hora et opere Deus non sineret me falli. Ergo nec alium orantem deuote. Oratione igitur melius soluuntur et aperiuntur dubia, quam inquisitione alia. Item cap. XII: »Petrus seruabatur in carcere, oratio autem fiebat sine intermissione ab Ecclesia ad Deum pro eo.« Patet quantus sit effectus orationis, qui educit Petrum de carcere; Danielem de lacu leonum , Cornelium de infidelitate , quamplures de morte . Hec celos claudit et aperit. Item c. IX: Anania, surgens uade in uicum qui uocatur Rectus, et quere in domo Iude Paulum nomine, Tarsensem,  ecce enim orat,« etc. Dominus etiam nulli operi ita frequenter et iugiter instabat, sicut orationi, adeo ut sepe pernoctaret in oratione . Qui etiam instante passione »factus in agonia, prolixius orabat .« Et discipulis ait: »uigilate et orate,« quasi uigilanter orate, »ne intretis in tentationem. Spiritus enim promptus est, caro autem infirma .« Et in Marco  ait: »uidete« per spem, »uigilate« per fidem, »et orate« per caritatem. Et tu ergo exemplo, exhortatione, et precepto Domini admonitus pro nullo alio opere impediaris orare; nec ita ab aliis operibus habearis, quod orationem non habeas. Item Iacobi cap. I: »Si quis uestrum indiget sapientia, postulet a Deo, qui dat omnibus affluenter, et non  improperat, et dabitur ei; postulet autem in fide, nichil hesitans.« Item cap. u: »Orate pro inuicem, ut saluemini. Multum enim ualet deprecatio iusti« apud Deum »assidua. Oratione enim orauit Elias, ut non plueret super terram; et non pluit 289 annos tres, et menses sex. Et rursum orauit, et celum dedit pluuiam, et terra dedit fructum suum.« »Item Petrus I epist. c. III: In fine autem omnes unanimes« in oratione estote. Item cap. Iu: »Estote itaque prudentes et uigilate in orationibus,« etc. Item Dauid: »Benedictus Dominus, qui non amouit orationem meam, et misericordiam suam a me !« que non prius amouebitur, nisi prius amota oratione.

 Item Iu Reg. cap. Iu: »Cumque orasset Eliseus, aperuit Dominus oculos pueri,« etc. Item super Num. c. XXuII: Orantibus quandoque successores per Deum reuelantur, ut Moysi dictum est: »Assume ad temetipsum Iesum filium Naue;« et B. Martino de B. Brictio.



CAPUT CXXuI. De impedientibus orationem.

Gratiam autem et assiduitatem orandi impediunt ignauia et accidia. Unde Hieronymus : Malo, inquit, unum psalmum cum hilaritate mentis decantare, quam totum Psalterium cum torpore, fastidio et accidia.  Benedictus autem uidens quemdam monachum suum ab assiduitate orandi deficere, orauit  ut causa propter quam impediebatur, ei monstraretur. Orante itaque beato Benedicto, uidit diabolum in specie nigri pueri per caputium retrahere monachum orare uolentem. Propter igitur orationis fastidium periculose sunt traditiones date de multitudine horarum et psalmorum decantandorum. Ait enim Ieremias cap. XLuIII: »Maledictus omnis qui facit opus Dei desidiose,« qui indeuote orat, iudicium sibi postulat. Item: »Musce,« id est uane et phantastice cogitationes, »morientes,« cum alii uel alie succedunt continue, »perdunt suauitatem unguenti .« Euagrius eremita testatus est, quia difficile est sine impedimento orare, et difficilius sine impedimento psallere. Ergo ad auferenda impedimenta orationis, abigas aues et importunitatem  muscarum exemplo Abrahe  a sacrificiis Domini »cum flagello facto de funiculis « uirtutum. Excute et tunde mulctrale pectoris tui, ut exeant musce: »Intra cubiculum tuum, et clauso ostio, ora Patrem tuum .« Pone ancillam ostiariam ad ostium domus tue, prudentem, non similem illi, que permisit occidi Isboseth.  »Auerte etiam oculos tuos ne uideant uanitatem ,« quia non debemus intueri, quod non licet concupisci.


Ut uidi, ut perii, ut me malus abstulit error! 

Mors intrauit per fenestram ; Eua uidit pomum pulchrum uisu, etc. . »Oculus meus depredatus est animam meam .«  Propterea esto similis Iob , qui ait: »Pepigi fedus cum oculis meis,« et tu cum omnibus membris fedus ineas, »crucifixus cum uitiis et concupiscentiis ,« et contumeliis. Nec ores nisi in cruce positus, exemplo Domini, qui in cruce confixus orauit ad Patrem. Esto imitator Iacobi sanctificati 290 ex utero, qui ex assiduitate et frequentia orandi, habuit genua callosa, contraxit in eis duritiam camelorum. Bartholomeus centies in die et centies in nocte flexit genua ad Deum. »Omne genus demonii maxime in oratione et ieiunio eiicitur .« Si molestauerit te libido, uel aliud uitium, certum numerum genuflexionum cum litania tibi constitue, et euades  omnem tentationem.

Item, notandum quod sepe id quod petitur, quia non est ad salutem, impedit orationis effectum; sepe ii, pro quibus petimus, quia indigni sunt. Unde super Lucam, c. XI, et Ierem. c. uII: »Tu ergo noli orare pro populo hoc, nec assumas pro eis laudem et orationem.« Idem cap. XI et XIu; item Iudith cap. Iu. Beda super illum locum, Apostolo petenti »stimulum carnis« amoueri dictum est ei a Domino: »Paule, sufficit tibi gratia mea .« Item psal. CuIII, super illum uersum: »Et oratio eius fiat in peccatum.« Gregor. . In domo enim Iesu, Iesum non queritis, si in eternitatis templo importune pro temporalibus oratis.



CAPUT CXXuII. De uitando iuramento.


Non habet »faciem euntis in Ierusalem « assuefactus iurare. Sicut enim »in multiloquio non deerit peccatum ,« sic nec in multiiurio periurium. Quod autem omnino sit nobis prohibitum iurare uidetur ex uerbis Domini in Matth. cap. u: »Audistis quia dictum est antiquis : Non peierabis; reddes autem Domino iuramenta tua,« per illum, non per idola, non per creaturas iurando: »Ego autem dico uobis non iurare omnino,« etc. Item Iacobus cap. u: »Ante omnia, fratres mei, nolite iurare, neque per celum, neque per terram,« etc. Item, exemplo discipuli  Origenis implicati ratiociniis curie. A quo cum exigeretur iuramentum de fidelitate uillicationis, respondit: Mutatus sum in uirum alium; Christianus sum, nec licet mihi omnino iurare: quod si modo licet, quere quid additum sit perfectioni legis. Si dixeris quod Euangelium falsum iurare prohibeat, et hoc idem lex prohibet ibi: »Non mentieris, non falsum testimonium dices.« Si prohibet iurare, non nisi ex necessitate, et ita frequentiam iurandi; et hoc idem lex ibi: »Non assumes nomen Dei tui in uanum;« imo econtra ad imperfectionem nostram, sub Euangelio multo pluries, et frequentius, et in minoribus causis iuratur quam sub lege. Si propter utilitatem audientis iurandum est, eo quod habeat auctoritas,  cum pigri sint homines credere, licet iuramento astruere, id quod utiliter persuadetur; sed de utilitate rei cuiusmodi? Non temporalis, sed fidei et spiritualis. In hoc casu licet iurare exemplo Apostoli , non autem pro re temporali et caduca. Ita dico, si aliquid additum est perfectioni euangelice. Quod autem inducit Apostolus: »Omnis controuersie 291 finem esse iuramentum ,« non sub persona sua, sed aliorum, hoc ponit. Dominus etiam ait: »Sit sermo uester: Est, est; Non, non; quod amplius est, a malo est ,« iurare facientis, non iurantis. Ergo a malo est canonis, qui cogit iurare, quia et testimonium ferre; nec est testis nisi iuratus, ergo a malo  cuiuscunque prelati iurare cogentis, et ita cogi uidemur transgredi preceptum Domini.

Item, si omnes alias perfectiones euangelicas ex uoto possum suscipere et implere; quare et non similiter hoc consilium perfectionis? uel, cur hoc obseruantem statim proclamamus Catharum? Iuramentum autem quoddam fit ex obreptione, quoddam ex deliberatione. Primum dicunt esse uerbum iocosum, cum tamen uideatur esse crimen. Simplex enim uerbum per se prolatum, iocosum est: ergo iuramentum ei additum, facit illud esse plus quam iocosum. Item, iuramentum tres habet comites: ueritatem, iudicium et iustitiam; sed hoc, hos non habet comites, ergo periurium est. Sed et in curiis quorumdam principum inhibitum est sub pretio  quinque solidorum in penam constituto, ne quis iuret per membra Domini. Quidam tamen, quasi charactere et iuramento proprio, et exsecrabili ab aliis distinguuntur. Clericus etiam ludens cum Iudeo ex condicto pro pecunia, ne eam raperet Iudeus, abstinuit a iuramento; dicens ei: Abstinendo a iuramento, quasi coactus, maiores blasphemias locutus sum de Deo in corde quam in ore, si iurare me permisisses. A quo Iudeus, tanquam a blasphemo statim recessit. Item Ecclesiasticus sugillans assuefactionem iurandi, ait cap. XXIII: »Iurationi non assuescat os tuum: Multi enim casus« et ruine »in illa. Nominatio uero Dei non sit assidua in ore tuo, et nominibus sanctorum non admiscearis, quoniam non eris immunis ab eis.  Sicut enim seruus interrogatus assidue a liuore non minuitur, sic omnis iurans et nominans,« nomen Dei, »in toto a peccato non purgabitur. uir multum iurans implebitur iniquitate, et non discedet a domo illius plaga; et si frustrauerit fratrem, delictum illius super ipsum erit, et si dissimulauerit, delinquet dupliciter; et si in uacuum iurauerit, non iustificabitur.« In eodem, cap. XXuII: »Loquela multum iurans horripilationem capiti statuet, et irreuerentia ipsius obturatio aurium.« Item Sapientie cap. XIu: »Iniuste iurantes contemnunt iustitiam. Non enim iurantium est uirtus, sed peccantium pena perambulat semper iniustorum preuaricationem.«



CAPUT CXXuIII. De bona simplicitate.


Sancta simplicitas »facies est« quedam »euntis in Ierusalem .« Est autem simplicitas uirtutis, simplicitas fatuitatis, simplicitas simulationis et hypocrisis. De prima ait Dominus: »Estote prudentes sicut serpentes, et simplices sicut columbe .« 292 Hanc simplicitatem comitatur prudentia; unde super illum locum Apostoli I Timoth. cap. III: »Oportet episcopum irreprehensibilem esse,« etc., ait Hieronymus: Prudentem contra eos, qui sub nomine pie simplicitatis exercent stultitiam sacerdotis. Sed de hac queritur, an sit eadem cum illa que predicatur in hac:  »Si oculus tuus fuerit simplex ,« sine plica scilicet erroris, et plica praue dilectionis. Si hoc: igitur omnis simplex omnium uirtutum pollet operibus, quia prudens, et discretus in omnibus agendis et omittendis, quanto simplicior, tanto discretior. Econtra uidetur quod quanto simplicior, tanto a discretione remotior et fatuitati uicinior. Unde patet quam magne simplicitatis exstitit ualerius episcopus, qui semen uerbi diuini, posuit in ore uincentii . Alia itaque uidetur huiusmodi simplicitas columbina a predicta, et alia ab ea de qua legitur: »Erat uir nomine Iob, simplex et rectus,« et discretus in omnibus uiis Domini,  »et timens Deum ,« ut hic dicatur simplicitas quedam modestia mentis, que in uultu etiam refulget, minorque in rebus discretio; ibi dicatur simplicitas pro prudentia et omnimoda discretione in omnibus. Bona tamen notitia mali, nec potest, nec debet deesse.

Simplicitas autem maxime decet theologum, quia sacra Scriptura amica est simplicitati. Aperta et simplicia decent bonitatem. »Estote paruuli malitia, non sensu ;---quasi modo geniti infantes lac concupiscite, rationabiles tamen .« Qui »ambulat simpliciter, ambulat confidenter .« Et Sapientie cap. I: »Sentite de Domino in bonitate, et in simplicitate cordis querite illum;« non scrupulosi circa questiones,  sed magis circa peccata, et eorum circumstantias solliciti. Et Parab. c. II: »Dominus proteget gradientes simpliciter.« Et in eodem: »Qui recti sunt, habitabunt in terra, et simplices permanebunt in ea.« Item c. II: »Simplicitas iustorum diriget eos.« Item Ambrosius . Maior est omnibus ambitiosis mendaciis eloquentia, et flosculis philosophorum astutia, et uersutiis hereticorum simplex fides ueritatis.

De simplicitate fatuitatis dicitur: Nimia simplicitas cognata est fatuitati. Item, Augustinus super illum locum: »Oportet episcopum esse prudentem ;« ne ita sit simplex quod stultus.

 De simplicitate simulationis dicitur: »Attendite a falsis prophetis ,« etc. Et item:

Demissos animo et tacitos uitare memento. 
Et item de bona simplicitate II ad Corinthios cap. IX: »Qui autem administrat semen seminanti, et panem ad manducandum prestabit, et multiplicabit semen uestrum, et augebit incrementa frugum iustitie uestre, ut in omnibus locupletati, abundetis in omnem simplicitatem, que operatur per nos gratiarum actionem Deo.«



293 CAPUT CXXIX. De hospitalitate sectanda.

Hospitalitas »facies est euntis in Ierusalem ; puta una filiarum misericordie, et inter uirtutes gratia eximia, quam non habentibus dicet Dominus in iudicio: Hospes eram, et non collegistis me .« Quam etiam commendans Apostolus ait ad Hebreos, cap. XIII: »Hospitalitatem nolite obliuisci. Per hanc enim placuerunt, quidam« Deo »angelis hospitio receptis,« ut Lot, nesciens eos esse angelos . Et Abraham: »Tres uidit et unum adorauit.« Unde Genesis cap. XuIII: »Sedenti Abrahe in conualle Mambre, in ostio tabernaculi sui, in ipso feruore diei, apparuit ei Dominus. Cumque eleuasset oculos, apparuerunt ei tres uiri; quos uidens cucurrit in occursum, et adorauit in terra, et dixit: Domine, si inueni gratiam  in oculis tuis, ne transeas seruum tuum, sed afferam pauxillum aque, et lauentur pedes uestri, et requiescite sub arbore, ponamque buccellam panis, et confortetur cor uestrum, postea transibitis. »Item cap. XIX: »uenerunt duo angeli Sodomam uespere, sedente Lot in foribus ciuitatis; qui, cum uidisset eos, surrexit et iuit obuiam eis, et adorauit pronus in terram, et dixit: Obsecro, domini, declinate in domum pueri uestri, et manete ibi; lauate pedes uestros et mane proficiscemini. Qui dixerunt: Minime; sed in platea manebimus. Qui compulit eos oppido, ut diuerterent ad eum; ingressique domum illius, fecit eis conuiuium.« Item Apostolus ad Romanos cap. XII: »Hospitalitatem sectantes.« Nota frequentiam per uerbum.  Item Petrus I epist. cap. Iu: »Estote hospitales inuicem sine murmuratione; unusquisque sicut accepit gratiam, illam in alterutrum administrantes, sicut boni dispensatores multiformis gratie Dei.« Non enim uni operi addicti esse debemus. Item epist. III Ioannis: »Charissime, fideliter facis quidquid operaris in fratres, et hoc in peregrinos.« Item: Apostolus enumerans quasi substantiales differentias episcopi, ponit hanc: »Oportet episcopum esse hospitalem .« Sed hec gratia longe ab episcopis et clericis recessit; a laicis etiam, ut iam non nisi cum pretio hospitentur. Item, merito hospitalitatis aperti sunt oculi duorum discipulorum euntium in Emaus, qui prius tenebantur aorisia,  »et cognouerunt Dominum in fractione panis. Qui cum finxisset se longius ire, cegerunt illum, dicentes: Mane nobiscum, Domine, quoniam aduesperascit, et inclinata est iam dies. Et intrauit cum illis .« Beda  cum quibus ueritas gradiebatur; et ad hospitium uocant, imo cogunt. Quo exemplo colligitur, quia peregrini ad hospitium non solum sunt uocandi, sed etiam trahendi. Item, sicut in homilia super hunc locum legitur . Quidam paterfamilias leprosum recepit hospitem, quem in lecto suo posuit, audiuitque a Domino, se Dominum in leproso recepisse. Item Iosue cap. uI: »Ingredimini domum mulieris meretricis, et producite eam, et omnia que illius sunt,  sicut illi iuramento firmastis, 294 etc. Item III Regum XuII: »Surge, uade in Sareptam Sidoniorum, etc.« Item Iu Regum Iu: »Facta est autem quedam dies et transibat Eliseus per Sunam,« etc. Item Iudicum cap. Iu.



CAPUT CXXX. De uestiendis nudis.

Sequitur in operibus misericordie, de facie nuditatis proximi tegende. Unde Dominus: »Nudus eram, et cooperuistis me ,« non tantum hospitio, sed et uestimento, ne illam prohibitionem meam incurreretis: »Cum uideris nudum operi eum, et carnem tuam ne despexeris ,« non operiendo. Hanc gratiam habens Iob, ait : »Si despexi pretereuntem, eo quod non haberet indumentum, et absque operimento pauperem; si non benedixerint mihi latera eius, et de uelleribus ouium mearum calefactus est.« Item Dominus: »Qui habet duas tunicas, det unam non habenti, et qui habet escas, similiter faciat .« Martinus supererogando pallium cum paupere dimidiauit, imo, quod plus est, unicam tunicam, et totam pauperi dedit . Item Actuum apostolorum cap. IX: »Adueniente Petro, circumsteterunt illum multe uidue flentes,« etc.



CAPUT CXXXI. De uisitatione infirmorum et incarceratorum.

Sequitur: »Infirmus eram,« uel »in carcere, et  uisitastis me .« Non tantum uisitatione impendende necessitatis, et adhibende consolationis, sed etiam uisitatione liberationis, que excellentior est prima. De qua Dominus per Dauid ait: »Domine, quis similis tui, eripiens inopem, et egenum de manu fortiorum eius ?« Hac gratia pollens Iob, ait c. XXIX: »Pater eram pauperum. Conterebam enim molas iniqui, et de dentibus illius auferebam predam.« Et Dauid: »Pupillo et orphano,« id est cuilibet miserabili persone, »tu eris adiutor .« Hac digniori specie uisitationis , Nicolaus tres pueros morti addictos liberauit; Daniel , Susannam, pluresque sancti alios innocentes incarceratos.



295 CAPUT CXXXII. De sepeliendis mortuis.


Septimum opus misericordie legitur apud Tobiam ; qui tota die ieiunus et famelicus, cum sederet ad mensam in uespera, et audiret quemdam contribulem suum insepultum, surrexit cito, et sub discrimine capitis sui, sepeliuit cadauer eius, totus huic operi deditus. Hac gratia Antonius  sepeliuit Paulum  inhumatum et appodiatum ad arborem, in modum orantis inueniens. Hac Zozimas unico leone obsequente  sepeliuit cadauer illius sancte penitentis Marie, scilicet Aegyptiace. Unde uersificator ille:

Ad tumulum uehitur, famulante fera sepelitur 
Hoc opus misericordie plurimi sanctorum iniunxere sibi pro penitentia. »Melius est enim ire ad domum luctus, quam ad domum conuiuii .« Sed hec gratia non tantum sepeliendi, sed et comitandi funera mortuorum usque ad locum sepulcri, hodie fere penitus refrixit, adeo, quod nullus uult memorari nouissima sua, ut in eternum non peccet .

Sed cum terra ad terram reuertatur , uidetur non esse curandum de sepultura mortuorum, quod absit! Hoc enim opere multi Deo placuerunt.  Et potius nos iuuamus sepeliendo mortuos, quam ipsos, ut non sit sumptuosa sepultura. Ea enim, ut testantur sancti potius est ad aggrauanda peccata defuncti, quam in remedia. Melius enim est ut uendantur et dentur pauperibus, quia:

Celo tegitur qui non habet urnam. 


Facilis iactura sepulcri. 
Sepelit natura relictos. 
Item II Regum in fine fere.



CAPUT CXXXIII. De ieiunio.

Ieiunium potissima pars est »faciei euntis in Ierusalem .« Ieiunio generali abstinetur ab omni peccato mortali; ieiunio speciali, de quo hic,  a cibo et potu. Hoc consecrauit Dominus »ieiunans in deserto quadraginta diebus et quadraginta noctibus .« Quod prefiguratur per ieiunium Moysi , et ieiunium Elie . De hoc ait Propheta in persona Domini: »Humiliabam in ieiunio animam meam .« Et Dominus in Euangelio: »Hoc genus demonii non potest eiici, nisi in oratione 296 et ieiunio .« Et Apostolus: »Exhibeamus nos sicut Dei ministros, in multa patientia, in ieiuniis, in caritate non ficta .« Et Dominus in Matth. c. uI: »Cum autem ieiunatis, nolite fieri sicut hypocrite tristes. Exterminant enim facies suas, ut appareant hominibus ieiunantes. Tu autem, cum ieiunas, unge caput tuum, et faciem tuam laua, ne  uidearis hominibus ieiunans, sed Patri tuo,« etc. Est autem ieiunium auari detestabile, et est ieiunium medici indifferens, et est ieiunium hypocrite, et superbi exsecrabile, de quo supra. Hoc ieiunio ieiunauit Phariseus, qui ait: »Ieiuno bis in Sabbato,« etc.  Et est ieiunium Christiani, in maceratione carnis, siccum et sobrium. Quod quasi describens Hieronymus , ait: Biduanis et triduanis prefertur ieiuniis uenter semper esuriens et sobrius. Iel autem ad hoc ieiunium utile nos inuitans, ait, cap. II: »Conuertimini ad me in toto corde uestro, in ieiunio, et fletu et planctu; et scindite corda uestra, et non uestimenta uestra.« Et Isaias,  cap. LuIII: »Quare ieiunauimus et non aspexisti, humiliauimus animas nostras, et nescisti?« Respondit: »Ecce in die ieiunii uestri inuenitur uoluntas uestra, et omnes debitores uestros repetitis. Ecce ad lites et contentiones ieiunatis, et percutitis pugno impie. Nolite ieiunare sicut usque ad hanc diem, ut audiatur in excelso clamor uester. Nunquid tale est ieiunium quod elegi, per diem affligere hominem, animam suam? Nunquid contorquere quasi circulum caput suum, et saccum, et cinerem sternere? Nonne hoc est magis ieiunium, quod elegi? dissolue colligationes impietatis, solue fasciculos deprimentes, dimitte eos qui confracti sunt liberos, et omne onus disrumpe,« etc. Item Ecclesiasticus, cap. XXXIu: »Qui baptizatur a  mortuo, et iterum tangit eum, quid prodest lauatio illius? Sic homo qui ieiunat in peccatis suis, et iterum eadem faciens, quid proficit humiliando se? Orationem illius quis exaudiet?« Item Zacarias, cap. uII: »Cum ieiunaretis et plangeretis in quinto et septimo per hos septuaginta annos. Nunquid ieiunium ieiunastis mihi?« etc. Item Ione, cap. III: »Et crediderunt Niniuite in Dominum, et predicauerunt ieiunium, et uestiti sunt saccis a maiore usque ad minorem,« etc.

Hec fuit uia sanctorum pallidorum et exsanguium tendentium ad patriam. Ut enim testatur Hieronymus , Paulus primus eremita semper ieiunauit, quousque de celis sibi panis mitteretur. Qui duplicatus est, cum ad eum  ueniret Antonius. Cui ille: Eia, frater, comedamus, duplicata est nobis annona. Et, quod incredibile nobis uidetur, sanctus Hilarion  quinque caricis in die per quindecim annos contentus fuit. Sed tunc senex et imbecillis frusto panis hordeacei refectus est. Sancta Aegyptiaca quadraginta annis uixit de duobus panibus, et radicibus. Hieronymus  contentus fuit uili olusculo, pane cribrario et aqua. Sed hoc arctissimum ieiunium pro ignauia et corruptione nostra attingere non possumus. Sit ergo nobis ieiunium arctum de pane et aqua, ita etiam, ut rationabile sit obsequium nostrum . Nolumus enim exspoliari,  sed superuestiri. Tria enim debentur asino: pabulum, ut sustentetur; uirga, ne recalcitret; onus, ut utilis sit domino. De primo dicitur: »Nemo carnem suam 297 odio habuit .« A Deo enim creata est, non a diabolo, ut dicit Manicheus. Et Apostolus: »Carnis curam feceritis,« ita tamen quod »non in desideriis .« De secundo ait idem Apostolus: »Castigo corpus meum, et in seruitutem redigo, etc.«  De tertio idem: »Alter alterius onera portate .« In primo inuenitur nature sustentatio, in secundo gratie et legis inchoatio, in tertio legis impletio et consummatio. In primo natura, in secundo disciplina, in tertio caritas ad proximum. Sed sobrietas Mahometicorum hodie superat sobrietatem Christianorum.  Unde eorum principes Saladinus, audiens Christianos usos esse tribus ferrulis, uel quatuor, ait, tales non esse terra dignos.



CAPUT CXXXIu. De suggillatione gastrimargie.

Sobrietatem omnino perimit gastrimargia. Propter quam pestem, ut auertatur a populo Dei orans Propheta, ait: »In camo et freno,« minore et maiore constrictione et refrenatione, »maxillas eorum constringe,« parcius dando eis uictualia; »qui,« in abundantia, propter gulam, »non approximant ad te ,« sed elongantur. Unde et Apostolus ad Romanos cap. XII: »Obsecro uos, fratres, per misericordiam Dei, ut exhibeatis corpora  uestra hostiam uiuentem, sanctam, Deo placentem, rationabile obsequium uestrum, et nolite conformari huic seculo nequam, sed reformamini in nouitate sensus uestri.« Et alibi: »Nescitis, quia corpora uestra templum sunt Spiritus sancti? Tollens autem membrum Dei, faciam membrum meretricis? « uicina enim sunt uenter et genitalia. Et item: »Qui Christi sunt, carnem suam crucifixerunt cum uitiis et concupiscentiis, stigmata Domini Iesu portantes in corpore suo ,« per abstinentiam, et arma penitentium. Sed »et mortis responsum acceperunt ,« iugiter mortis memoriam habentes, uel mortificationem carnis sibi contra uitia respondentem, iuxta illud: »Propter te mortificamur tota die, estimati sumus  sicut oues occisionis .« Unde Dauid psalmo XXXII: »Confitemini Domino in cithara, in psalterio decem chordarum psallite illi;« hoc est in carnis mortificatione a qua incipiendum.

Primo itaque domandum est iumentum et infrenandum, ut composito gradu uehat Spiritum sanctum. Unde Gregorius: Ure igne tribulationis penitentie, primo renes nostros, Dalilam comprimendo, dehinc ure cor nostrum igne Spiritus sancti et tui amoris. Ob hoc etiam Dominus discipulis ait: »Sint lumbi uestri precincti« primo, »et« post »lucerne ardentes in manibus uestris .« Non nisi lumbis precinctis Ioannes, Ieremias, et alii predicauerunt. »Nabuzardan« enim princeps coquorum,  id est uenter ferculorum, primo »destruxit muros Ierusalem ,« et omnia munimenta anime Christiane religionis.

Primo igitur infrenes equum, ne sit tibi »fallax ad salutem ,« ne »equum,« et »asscensorem 298 Dominus proiiciat in mare .« Qui »autem seruum delicate pauerit, inueniet eum contumacem .« Potius doma corpus tuum, ut habeas seruum obedientem cum illo, qui ait: »Castigo corpus meum, et in seruitutem redigo, ne aliis predicans ipse reprobus inueniar .« Et cum Propheta orante sic: »Confige timore tuo carnes meas, etc. .« Unde Hieronymus super Marcum : Andreas, id est uirilis est, qui uiriliter facit  uim perditioni mortis sue, id est corpori, quod sepe per fomitem est causa mortis, nisi refrenetur. uim facit dico, adeo ut: »responsum mortis in se habeat ,« et »animam semper in manibus suis portet .« Item Exodi cap. XXXII: »Sedit populus manducare et bibere, et surrexerunt ludere,« hoc est idololatrare, quia: »fecerunt uitulum in Oreb et adorauerunt sculptile .« uide ergo quid faciat otium, et cibus alienus, et superfluus: peperit idololatriam, omnem otiositatem, et omnem superbiam, et omnem superstitionem. Unde Dominus: »Cauete ne grauentur corda uestra crapula et ebrietate ;« ne sitis his similes: »Quorum Deus uenter est ;« et illis:

 Sunt quibus in solo uiuendi causa palato est,
qui uiuunt ut comedant, nec comedunt ut uiuant.



CAPUT CXXXu. Contra gulam et ebrietatem.

Gulam et ebrietatem coniungimus; quia, sicut gula, ita et ebrietas uentrem distendit, carnem accendit, libidinem fouet et nutrit. Unde Lot, quem non uicit Sodoma, uicerunt uina, ut committeret incestum cum filia . Ne, etiam rectori arce et prefecto generationibus suis, ebrietas nudauit femora . Habet autem gula quatuor satellites: Quid, quantum, quale, quando. Quid consistit et attenditur in genere edulii; quantum, in quantitate; quale, in condimento cibi, uel salsamenti uel etiam utilitate; quando in temporis maturitate  et frequentia. Unde: »ue terre cuius rex puer est et principes mane comedunt .«

Exsul ab octaua Marius bibit, et fruitur diis
Iratis 
His satellitibus ad maiorem irritationem gule additur pretium, quia magis illa iuuant, que pluris emuntur. Sed:

Nec cupias mullum cum sit tibi gobio tantum
In loculis. 

Unde Peta:

   uenere proterui
Lasciuique senes, quibus est insignis edendi
Gloria, corruptasque dapes uariasse decorum.
Qui uentrem inuitant pretio, traduntque palato
 299 Sidereas Iunonis aues, et si qua loquendi
Gnara coloratis uiridis defertur ab Indis.
Et cum nullo predictorum irritetur paterfamilias, sepe tamen mense eius adest quintus satelles, ortum habens ex superbia et uitiis eius, scilicet ambitio. Unde philosophus : Tauri paucorum iugerum pascuis aluntur, unica silua pluribus elephantis sufficit, homo uero pascitur terra et mari. Cur hoc? Nunquid  quia uastorum animalium edacitatem superemus? Minime. Non enim fames uentris nobis magno constat, sed ambitio.

Item philosophus : Ad uos  transeo, quorum profunda et insatiabilis est gula.

Pernicies, et tempestas barathrumque macelli,
Quidquid quesierat uentri donarat auaro. 
Hinc maria scrutatur, hinc terram; alia hamis, alia laqueis, alia retium uariis generibus, cum magno labore prosequitur. Nullis animalibus, nisi ex fastidio, pax est. Quantulum est quod ex istis epulis, que per tot comparatis manus, fesso uoluptatibus ore libatis? quantulum ex ista fera periculose capta dominus crudus ac nauseans gustat? quantulum ex tot conchyliis tam longe aduectis per istum stomachum inexplebilem labitur? Dico uos infelices esse, quod non intelligitis, maiorem uos famem habere quam uentrem.

Item Hieronymus :  Quidam impinguati et dilatati de patrimonio Crucifixi, dapibus et uino uentrem confundunt et distendunt, uentris officio dissuetum, conuersum in saccum; marcidos cibos et putridos ingerunt et egerunt, stomachumque estuantem potione sedant, et releuant, ut Saul aquas bibens singulis noctibus inebrietatus, uide in lib. I Regum, cap. XXuI. Quibus, quia nec frugalitas, nec castitas inest, sed patiuntur damna, seruorum murmura et dissensiones eorum, qui non ex quanto, sed quantum consumant et deuorent attendunt. Quod si Apostolus, o filia, »castigat corpus suum, et in seruitutem redigit, ne aliis predicans ipse reprobus efficeretur ;« quomodo tu iuuencula adhuc in feruore iuuentutis posita, dapibus et uino plena, de castitate  eris secura? Quod si uesuuius ardens, si Olympus igniuomus, si Aethna uaporibus plena caloribus ardet; quanto magis iuueniles medulle uino et dapibus plene et inflammate? Unde peta:

uina parant animos faciuntque caloribus aptos.
   Cura fugit multo diluiturque mero.
Tunc ueniunt risus, tunc pauper cornua sumit,
   Tunc dolor et cure, rugaque frontis abit:
   Cum uenus in uinis, ignis in igne fuit. 
Item Deuteronomii cap. XXXII: »Incrassatus est dilectus, et recalcitrauit: incrassatus, impinguatus, dilatatus dereliquit Deum factorem suum, et recessit a Deo salutari 300 suo, et oblitus est Domini Creatoris sui.« Item in eodem : »Cum  comederis et saturatus fueris, caue diligenter ne obliuiscaris Domini.« Item Ieremias cap. u: »Saturaui eos, et mechati sunt, in domo meretricis luxuriabantur. Equi amatores in feminas, et emissarii facti sunt: unusquisque ad uxorem proximi sui hinniebat.« Item Osee cap. XIII: »Iuxta pascua sua adimpleti sunt, et saturati, et eleuauerunt cor suum, et obliti sunt mei« »uacce pingues Samarie .«

Primo igitur premit corpus, hinc fremit mundus, deinde insidiatur diabolus. Eiiciunt etiam hominem de domo hec tria. Primo, litigiosa uxor , id est carnis tentatio; hinc fumus, peccatum ignorantie; deinde stillicidium, aliena et quecunque suggestio extrinseca. Primo autem tentat hominem  »concupiscentia carnis, hinc concupiscentia oculorum ,« tandem »superbia uite .« Item Hieronymus ad Furiam: Magne et sollicite uirtutis est superare quod nata sis in carne, uiuere in carne et non secundum carnem, sed supra carnem tecum pugnare quotidie, animamque tuam mundam et impollutam quasi centum oculis Argi custodire , inclusumque hostem superare. Etiam peta mores informans, ait:

Sine Cerere et Baccho friget uenus. 
Et abundantia panis causa fuit peccati Sodomorum .

 Patet ergo ex sanctorum auctoritatibus abstinentiam et sobrietatem collactaneas et nutrices esse continentie, gulam uero luxurie. uenter enim mero estuans de facili labitur in libidinem. Caue tibi, ne prosternaris in conuiuio inter epulas cum filiabus Iob . Gregorius : In maioris fratris conuiuio filios Iob Satan obruit, non quod illi uentri uacabant, sed tamen quia inter conuiuia intentio mentis bona minus feruet et minus prouidet. Samson inter epulas Philistheos prostrauit . Nabuchodonosor abutens epulis, et uasis Domini audiuit hanc uocem terribilem: Mane, techel, phares , quam secuta est destructio domus eius. Holopherne ebrietate nimia sopito, Iudith abscidit caput . Ebrietas hominem  sui, et Dei immemorem facit, infinita monstra parit, consilia detegit, non compatitur super contritione. Unde Saul aquas bibens singulis noctibus inebriatus, ut primo Regum, cap. XXuI. Quia quid non ebrietas designat?

Inguinis et capitis que sit distantia nescit. 
Diabolus gula primos parentes tentauit: »Quacunque die comederitis, eritis sicut dii .« Deinde Dominum Iesum: »Dic ut lapides isti panes fiant .« Gula, concupiscentia carnis et libido, sunt uitia adiuncta. Summopere igitur cauenda est gula propter adiuncta, maxime propter libidinem, quia uitium insitum nobis et naturale uidetur esse. Unde Hieronymus  : Auaritia calcatur  a philosophis, et cum marsupio deponitur. Maledicam linguam, indictum silentium emendat, cultus corporis et habitus uestium unius hore spatio commutantur; omnia alia peccata foris sunt, et quod foris est facile abiicitur. Sola libido 301 insita a Deo ob liberorum creationem si fines suos egressa fuerit, redundat in uitium, et quadam lege nature in coitum gestit erumpere.

Item Iosue, cap. XI: »Equos eorum subneruauit,« etc. Gastrimargi sunt similes Esau, qui »uendidit primogenita sua propter lenticulam rufam, et amisit benedictionem paternam .«



CAPUT CXXXuI. De simplici fornicatione.


Ex gulositate nascuntur fornicatio simplex, adulterium, incestus, et ignominiosa libido, uel turpitudo Sodomorum. Simplex fornicatio est coitus illicitus soluti cum soluta, uel econtrario. Quod crimen maxime detestandum, quia ut ait Apostolus: »Fornicatores et adulteros iudicabit Deus  Neque fornicatores neque adulteri intrabunt in regnum Dei .« Hoc uitio, homo dignitatem suam et imaginem Dei amittit, adeo ut totus absorbeatur, terraque efficiatur et de rationali mutetur in reptile et iumentum. De huiusmodi Iel ait: »Putruerunt ut iumenta in stercore suo .« »Qui enim fornicatur in corpus suum  peccat .« Appetitus fornicationis anxietas est, satietas penitentia. Unde qui abscidit sibi linguam ne fornicaretur, ait. Absit ut tanti emam, unde peniteam. Hanc sicut in opere, ita et in uoluntate Dominus eam prohibet: »Qui uiderit mulierem ad concupiscendam eam, iam mechatus est in corde suo .« Unde Daniel propheta  uidit uirum succinctum lumbos zona aurea. »Ioannes uidit uirum succinctum mamillas lamina aurea ,« quasi, »ure renes meos et cor meum .« Ob hoc maxime fugienda est fornicatio, quia uiscosa est, et quod, cum ceteris uitiis possumus luctari, de ea autem dicitur: »Fugite fornicationem .«



CAPUT CXXXuII. De adulterio.


Adulterium quoddam est simplex, scilicet soluti cum coniugata uel econtrario; quoddam duplex et maius, scilicet coniugati, cum coniugata, uel econuerso. Adulterium homicidio uidetur esse par crimen. Unde Dominus adulteram, in lege, sine remedio precepit lapidari . Iuxta enim quantitatem peccatorum lex statuit quantitatem penarum. Unde maxime timendum est, ne Ecclesia erret, cum hec instituta a Domino non obseruet. Item Augustinus  : Adulteri secundum locum tenent apud inferos, primum incestuosi, et negantes Deum. Adulterium tamen credo maius esse  crimen 302 quam incestum commissum in quarto genere consanguinitatis

Delicias uidue tantum aspernatur adulter.

Item Salomon: »Adulterorum filii non prosperabuntur .« Item Parabolarum cap. uII. »ueni, inebriemur, et fruamur cupitis amplexibus,« etc. Item; in Legenda S. Marcelli  legitur quod mulier quedam, quia nobilis, spreuit uirum, et adhesit carni alteri, mortua tandem est. Solemniter et cum pompa ad tumulum deducta, honorifice sepulta, et ipso die a serpente igniuomo est effossa, qui uasculo, scilicet membro, quod uiro abstulit, incubuit et corrosit; sicque ei diabolus abstulit sepulcrum et humanitatis obsequium, indigne ferens quod  corpus eius in terra quiesceret, eo quod uas uiri, quod sibi »in sanctificationem obseruasse « debuit, abstulisset.



CAPUT CXXXuIII. De uitio sodomitico.

uitium Sodomorum fuit »abundantia panis et superbia uite, et superfluitas uini .« Hoc uitium redarguens Dominus, Genes. cap. XIX, ait: »Homines autem Sodomite pessimi erant, et peccatores coram Domino nimis.« Item cap. XuIII: »Clamor Sodomorum, et Gomorrheorum multiplicatus est, et peccatum eorum aggrauatum est nimis.  Descendam et uidebo, utrum clamorem, qui uenit ad me, opere impleuerant.« Glossa. Nouitas tante et inaudite turpitudinis, quasi admirationem et dubitationem parit in audiente. Unde Dominus quasi admirans, et dubitans super tanto scelere, introducitur sic loquens: »Descendam et uidebo utrum,« etc. Incredibile enim mihi uidetur homines tantum flagitium perpetrasse. Gregorius . Peccatum est in uoce, quando est in actione cum tenui nota.

In clamore est, quando est in libertate cum manifesta sceleris patratione. De tantum duobus ergo peccatis tanquam maximis et paribus, homicidio scilicet et uitio sodomitico, legitur clamor ascendisse ad Dominum de terra. Legitur Dominus conqueri,  ideo scilicet, quod »masculum et feminam creauit ad multiplicandos homines ;« homicide autem et sodomite hos destruunt et perimunt ut hostes, et precipui aduersarii Dei et generis humani, quasi: Tu homines creasti, ut multiplicarentur, nos uero dabimus operam, ut opus tuum minuatur et destruatur. Item, cum Dominus penam pro aliis peccatis infligendam differat, pro hoc patientiam et bonitatem sibi innatam uidetur exuisse, non exspectans sodomitas ad penitentiam, sed eos magis puniens temporaliter igne celitus misso , consummaturus tandem penam illorum per ignem gehenne. Item, Dominus uirum plasmauit de limo terre in agro Damasceno, formaturus  mulierem de costa eius in paradiso. Unde ne crederet quis eos fore androgynos preoccupans formationem mulieris, ait: »Masculum 303 et feminam creauit eos ,« quasi: Non erit consortium uiri ad uirum, uel mulieris ad mulierem, sed tantum uiri ad mulierem, et econtrario. Unde Ecclesia homini androgyno, id est habenti instrumentum utriusque sexus, aptum scilicet ad agendum et patiendum, instrumento, quo magis calescit, quoue magis est infirmus, permittit uti.

Si magis calescit, ut uir, permittunt eum ducere; si uero magis mollescat, et mulier permittunt ei nubere. Si autem in illo instrumento defecerit, nunquam concederetur ei usus reliqui instrumenti, sed perpetuo continebit, propter uestigia alternitatis uitii  sodomitici, quod a Deo detestatur. Item ad Romanos, cap. I: »Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis, in passiones ignominie. Nam femine eorum immutauerunt naturalem usum, in eum usum, qui est contra naturam. Similiter et masculi, relicto naturali usu femine, exarserunt in desideriis suis, inuicem masculi in masculos turpitudinem operantes, traditi in reprobum sensum, ut faciant ea que non conueniunt.« Item epist. Iude : »Sodoma, et Gomorrha et finitime ciuitates, quia exfornicate sunt, et abierunt post carnem alteram,« masculi cum masculis  turpitudinem agentes, mulieres cum mulieribus. uiri enim et uxoris est una caro: »facte sunt exemplum ignis eterni penam sustinentes ,« in presenti. Item Leuit. cap. XuIII: »Non commisceberis cum masculo coitu femineo, quia abominatio,« et ignominia et ineffabile est. Coitum etiam masculi cum masculo pari pena punit, ut coitum hominis cum bruto, scilicet morte. Unde Leuit. cap. XX: »Qui dormierit cum masculo coitu femineo, uterque operatus est nefas, morte moriantur.« Sed nunc quomodo abierunt hec in desuetudinem, ut que grauiter punit Dominus, intacta relinquat Ecclesia; et que leuiter punit, ipsa grauissime puniat? Timendum ne hoc ex auaritia procedat, illud uero ex refrigerio caritatis omittat. Hi destructores hominis  similes sunt Onan, qui effudit semen in terram, et nolens suscitare semen fratri, percussus est a Domino . Hi, ut Isaias ait , sunt quasi Sodoma, et Gomorrha, id est muti a laude Dei et asperi enormitate peccatorum. Item I epist. ad Tim. I. Item ad Coloss. III: »Mortificate ergo membra uestra que sunt super terram,« etc. Item Iosue, cap. uI: »Maledictus uir, qui suscitauerit et edificauerit Iericho, in primogenito suo fundamenta illius iaciat, et in nouissimo liberorum ponat portas eius.« Multo magis maledictus est suscitans peccatum Sodomorum, perdens sic primogenitum et nouissimum filiorum, fidem scilicet cum humilitate, etiam pro enormitate. Et in detestationem huius criminis Deus offensus est terre illi, conuertens Pentapolim  in mare Mortuum, ut non uiuat piscis in eo, nec enatet nauis in qua fuerit homo. In qua terra sunt arbores ferentes poma, que ad tactum euanescunt, emittentia puluerem et fauillam . Etiam pro solo respectu ad Sodomam, uxor Loth conuersa est in terram et statuam salis , quasi diceret Dominus: Nolo ut huius criminis aliqua sit memoria, aliquis respectus, aliquod 304 uestigium pro enormitate illius. Huiusmodi homines spastici eneruati sunt femine reseruate a Pharaone ad delicias suas, qui se masculos conuertunt in feminas, abutentes coitu feminino. Hi sunt imitatores Sardanapali, qui uir corruptior fuit omni muliere. Ieremias etiam in fine Threnorum, super omnem planctum et dolorem urbis ruine et captiuitatis, adiicit planctum  et gemitum super uitio sodomitico habitum, dicens: »Adolescentibus impudice abusi sunt, et pueri in ligno corruerunt .« Hi non tantum muti, sed etiam ceci efficiuntur percussi aorasia palpantes ad ostium Loth in meridie , ut uidentes non uideant. Item Isaias, cap. LXuI: »Qui sanctificabantur, et mundos se putabant in hortis post ianuam uel post ostium intrinsecus, etc.« Item Iel III: »Posuerunt puerum,« etc. Item: Ubi uir nubit in feminam, armentur leges, exserantur iura.



CAPUT CXXXIX. De ingratitudine.

Dominus ingratitudinem ceu pessimam faciem  culpe, redarguens, ait in Mattheo, cap. XuIII: »Serue nequam, omne debitum dimisi tibi, quoniam rogasti me: Nonne oportuit et te misereri conserui tui, sicut et ego tui misertus sum? Et iratus dominus eius, tradidit eum tortoribus, quousque redderet uniuersum debitum, etiam usque ad ultimum quadrantem.« Hieronymus, Augustinus et Ambrosius  : Tanta est pestis ingratitudinis, quod si non dimiserimus ex corde, quod in nos delinquitur, et hoc omne quod per penitentiam [M. misericordiam] dimissum erat, a nobis exigitur et reuocatur; etiam secundum leges manumissus et liber pro ingratitudine reuocabatur in seruitutem. Athenienses  etiam nequissima habuerunt ingenia, et tamen equissima iura, quia ingratos, ut alios criminosos  punientia. Gratissimi tenemur esse Deo, quia creauit nos, et maxime quia recreauit, quia: »Quid retribuam Domino pro omnibus que retribuit mihi? Calicem salutaris accipiam .« Sola digna retributio est mortem morte recompensari: »sed nondum restitimus usque ad sanguinem .« Si igitur de condigno, tam gratus teneris esse Deo, ut mortem morte recompenses; quam ingratus es ei, si peccando, eum ad iram prouocas! »Nabal uir stultus « pro ingratitudine interfectus est a Domino. Dauid enim egenti et algenti cum commilitonibus suis exsulibus in solitudine, arcentique sepe lupos ab ouibus eius, negauit benedictionem ens in tonsura ouium, insuper et ei conuitia et contumelias intulit, dicens:  »Quis est Dauid, et quis est filius Isai? Hodie increuerunt serui super terram, qui fugerunt dominos suos .« Quam gratus autem fuerit Dauid beneuolis suis patet ex II Reg. . Qui etiam Semei sibi exprobranti, maledicenti et improperanti remisit omnem iniuriam et cum Siba et Miphiboseth diuisit hereditatem paternam; qui etiam filium Berzellai iam senis, qui eum benigne susceperat in 305 aduersitate cum urgeretur inopia, sublimauit . Ezechias, quia Domino gratias non egit super incredibili uictoria habita de Sennacherib, egrotauit usque ad mortem; qui penitens sanatus est a Domino . Cum tandem gratias agens, prorupit in hoc Canticum, dicens:  »Ego dixi: In dimidio dierum meorum uadam ad portas inferi,« etc. 

Item Dominus in Euangelio Luce, cap. XuII, de decem leprosis mundatis, ait: »Nonne decem mundati sunt, et nouem ubi sunt? Non est inuentus qui rediret, et daret gloriam Deo,« ei agendo gratias super collata sanitate, »nisi hic alienigena.« Domestici autem et cognati solent esse maxime ingrati. Item in Deuteronomio Dominus uolens nos esse gratos, etiam inimicis pro modico beneficio, ait cap. XXIII: »Non abominaberis Idumeum, quia frater tuus est; nec Aegyptium, quia aduena fuisti in terra eius et pauit te. Qui nati fuerint ex eis in tertia generatione, intrabunt Ecclesiam Dei.« Item,  II Regum, cap. IX, ait Dauid ad Miphiboseth: »Ne timeas quia faciens faciam in te misericordiam propter Ionathan patrem tuum, et restituam tibi omnes agros Saul patris tui, et tu comedes panes in mensa mea semper.« Item ualerius Maximus : Popilius Lenas a Cicerone, pro eo perorante in causa capitalis criminis, liberatus est: quem postea a senatu et Antonio proscriptum persecutus est, caputque amputauit  ferens illud ad senatum, quasi optima spolia. Infelix, sceleratissimus et ingratissimus omnium hominum, qui a patre proprio homicidium inchoans, patrem patrie occidit. Inualide autem ad hoc monstrum sugillandum sunt littere. Tam miserabilem enim Ciceronis casum non est qui digne fleat, quia  iam alter Cicero non exstat. Popilius neminem odit, nisi quis plurimum debet. Periculosum est ergo multa beneficia in aliquem conferre, quia cum turpe est non reddere, uult non esse, cui reddat. Item Seneca : Leue es amicum facit, graue inimicum.



CAPUT CXL. Epilogus facierum culpe.

Cum multiplex sit facies culpe euntis in gehennam, generaliter quot uitia induimus, tot facies, uultus, et imagines brutorum animalium nobis superinducimus. Unde Dominus in Isaia, cap. L: »ueni, et non erat uir: uocaui, et non erat qui audiret.« Et in eodem: »Torcular calcaui solus, et de gentibus non erat uir mecum ;« quia »singulariter  sum donec transeam .« Hieronymus : uir nec homo est, qui per crudelitatem imaginem leonis sumit. Unde Apostolus: »Dominus eripuit me de ore leonis .« Et: »Ite, dicite uulpi illi ,« Herodi, propter dolositatem. Libidinosis dicitur: »Equi insanientes in feminas .« uoluptuosis et immundis: »Nolite spargere margaritas ante porcos .« Detractoribus et maledicis: »Nolite Sanctum 306 Dei dare canibus .« Superbis: »uolucres celi, qui ponunt os suum in celum .« Curiosis et auaris: »Pices maris, qui perambulant semitas maris .« Rapacibus: »Scio quoniam intrabunt in  uos post discessionem meam lupi rapaces, non parcentes gregi .« Malignis et uenenosis: »Genimina uiperarum .« Et generaliter quocunque uel quibuscunque uitiis irretitis dicitur: »Nolite fieri sicut equus et mulus, quibus non est intellectus ;« quia, »Dominus de celo prospexit super filios hominum ,« etc. Et: »Homo, cum in honore esset non intellexit .« Et item: »Putruerunt iumenta in stercore suo .« Et Isaias: »Onus iumentorum austri, uel uisio quadrupedum in deserto .« Cum autem tot animalium uultus induamus, diabolus autem tribus animalibus, sicut uasis et organis suis usus est, serpente, porco et homine, quos legitur intrasse. Porcus autem multam habet  conuenientiam cum homine in corpore, sicut ex anatomia et diuisione eius patet: insuper et in spiritu, spiritu hominis rationalis quasi suffocato, et in spiritum bruti per immunditiam conuerso. Unde et filius prodigus pauit porcos in regione longinqua, pastus de siliquis porcorum . Propter hoc Dominus etiam super omne edulium, sub figura tamen, prohibuit carnem suillam .

Notabiliter etiam notandum quod nullum animal ita recessit a Deo et a statu naturali, sicut homo transiens ad alteram carnem, uel naturali utens coitu sine certo et statuto tempore, superfluus in ueste, cibo, et aliis necessariis. De hac imagine multiplici dicitur in psalmo: »uerumtamen imaginem eorum ad nichilum rediges .« Hieronymus  etiam hanc multiplicem faciem culpe, quasi sub epilogo comprehendens, ait in epist. 18 . Nunc ira personam leonis nobis inducit; nunc cura superflua, in annos plurimos duratura precogitat, nec recordamur Euangelii dicentis: »Stulte, hac nocte auferent animam tuam a te: que autem parasti, cuius erunt?«  uestes non ad usus tantum, sed ad delicias conquiruntur, ubicunque compendium est, uelocior pes, citus sermo, auris attentior. Si damnum  fuerit nuntiatum, uultus merore deprimitur: letamur ad nummum, amisso obolo contristamur. Unde, cum in uno homine animalium tam diuersa sit facies, Propheta Dominum deprecatur sic, dicens: »Domine, in ciuitate tua imaginem  eorum dissipa .« Cum enim ad imaginem et similitudinem Dei conditi simus, ex uitio nostro personas nobis plurimas superinducimus. Et quomodo in theatralibus scenis, unus atque idem histrio, nunc Herculem robustum ostendit, nunc mollis in uenerem frangitur, nunc tremulus in Cybelem, ita nos , tot habemus personarum similitudines quot peccata.



307 CAPUT CXLI. De penitentia.

Ad sugillanda uitia commendandasque uirtutes pleraque in seminarium predicationis, de hortulis sacre Scripture collegimus, et excerpsimus: plura et maiora de auctoritatibus eiusdem ad predicta,  industrie lectoris diligentis relinquentes, uel in calce disputationis nostre de penitentia adiungentes , que destructiua est uitiorum et constructiua, et inchoatiua uirtutum: puta, ut que est secunda tabula post naufragium, et contra omnia peccata et uenena diaboli remedium et antidotum . Ab hac, utpote saluberrima, Ioannes Baptista Precursor Domini, »uox clamantis in deserto,« predicationem suam inchoauit, dicens Matthei cap. III: »Penitentiam agite, appropinquauit enim regnum celorum,« quasi: In proximo aperiatur ianua, quia Christus uenit. Et item : »Progenies uiperarum, quis demonstrauit uobis  fugere a uentura ira? facite dignos fructus penitentie.« Saluator etiam, postquam ieiunauerat in deserto, et tentatus fuerat a diabolo, cepit predicare et dicere apud Mattheum, cap. Iu: »Penitentiam agite, appropinquauit enim regnum celorum.« Petrus etiam Iudeis crucifixoribus Domini uenientibus ad eum, et querentibus, quomodo salui fierent, ait: »Penitentiam agite, et baptizetur unusquisque uestrum .«

Ad penitentie sufficientiam, perfectionem et integritatem, quatuor sunt necessaria, scilicet gratie infusio, cordis contritio, oris confessio, operis digna satisfactio. Tria sine primo insufficientia sunt. Inutiliter enim conterimur, confitemur, satisfacimus, et labore pene affligimur, sine infusione gratie,  sine fide operante per dilectionem. Credas igitur, speres, et diligas, ut utiliter conteraris, confitearis, opereris. Hunc quaternarium ostendit et docet Propheta quatuor uerbulis psalmi illius penitentialis : »Miserere mei, Deus,« per gratie infusionem; »Dele iniquitatem meam,« per cordis contritionem; »Amplius laua me,« per peccati confessionem, »amplius« quam petere sciam, uel sufficiam. uel »amplius,« ut nullum uestigium peccati in me remaneat, quo de facili recidiuum patimur in peccatum. uel »amplius,« quoad augmentum gratie, non ad causam, uel quoad ordinem penitentialis satisfactionis. Unde dicitur: »Munda me,« per operis satisfactionem.

Hic etiam quaternarius insinuatur in Cantico  amoris in hoc uerbo, »Reuertere,« quater repetito: »Reuertere, reuertere Sunamitis, reuertere, reuertere, ut intueamur te .« Post condignam enim penitentie satisfactionem etsi prius tunc maxime, o Sponsa, »Rex concupiscit decorem tuum ,« quia tunc »tota pulchra es amica mea ,« etc. In psalmo etiam hic idem quaternarius exprimitur, ubi dicitur: »Psallite 308 Deo nostro, psallite; psallite Regi nostro, psallite sapienter .« Quod aduerbium ultimo positum, sicut et uerbum, quater cum eo repetendum est; quasi: »Psallite« per gratie infusionem, et ita »sapienter,« sicque conterimini »sapienter,« post confitemini »sapienter,« deinde satisfacite de  commissis »sapienter.« Et notandum quod quadruplex est lauacrum hominis a peccato. Primum est baptismi ab originali peccato, in pueris; secundum, fidei etiam ab actuali in adultis: »Fide mundans corda eorum .« Tertium effusionis sanguinis per martyrium, quod paucorum est; unde: »Qui lauerunt stolas suas in sanguine Agni .« Quartum, post pactum baptismi fractum, penitentie quotiescunque iterate, que omnium est. Unde Isaias: »Lauamini, mundi estote, auferte malum cogitationum uestrarum .« Debent autem fructus penitentie digni esse, quod erit, si pena iniuncta responderit culpe. Unde Gregorius: »Facite dignos fructus penitentie « Non enim penitentie uel fructus boni  operis est ei qui nichil uel parum peccauit, sicut ei qui malum uel plus peccauit.



CAPUT CXLII. Quanta debeat esse contritio.

Quanta autem debeat esse contritio et amaritudo cordis pro peccato ostendit Augustinus super cap. XI prime Epistole ad Corinthios: »Quod si nosmetipsos diiudicaremus« tribunal nostre mentis ascendentes, ratione pro iudice presidente, et cogitatione accusante, et conscientia testificante, timore tanquam carnifice nos torquente, ut quidam, quasi per lacrymas anime, dolor et sanguis proflueret penitentie seueritate, »non utique iudicaremur,« id est, damnaremur a Domino. Dum autem hic iudicamur, temporalibus penis a Domino corripimur, ut  non cum hoc mundo damnemur. Aduocatum autem in hoc iudicio penitentie, uel in futuro, legimus solum Deum in Cantico Ezechie. Isaie cap. XXXuIII, quasi diceret penitens: »Domine, uim patior,« pressus consuetudine peccandi, timens ne timor, carnifex et lictor, me inducat in desperationem: quod ne fiat »Responde pro me,« fragilitatem meam iuuando, peccata ignoscendo, quia, »quid dicam, aut quid respondebo tibi cum ipse fecerim?« Hoc quidem dicam: »Recogitabo omnes annos meos in amaritudine anime mee,« et penitentie mee. Item Ioannes Baptista, Matthei cap. III: »Qui post me uenturus est, ipse baptizabit uos in Spiritu sancto,« suauitate baptismi, et fracto pacto eius. »Baptizabit uos in igne,« id est in pena penitentiali,  et interiore, et exteriore, excruciante uos ad modum ignis. Item psal, XLuII: »Ibi,« hoc est in penitentia, »dolores, ut parturientis,« quia non nisi »in spiritu uehementi conteret naues Tharsis. Parturientis,« id est, parere conantis, cuius dolor non statim finitur. Non ait, parientis, que cum parit, a dolore eripitur. Quantus autem fructus dolorem 309 parturientis, sequatur, aduerte ut peniteas. »Mulier enim, cum parit, tristitiam habet; cum autem peperit filium, iam non meminit pressure propter gaudium, quia natus est homo in mundum ,« hoc est in celum. Item: »Euntes ibant et flebant mittentes semina sua, uenientes autem uenient cum exsultatione portantes manipulos  suos .« Et item: »Beati qui lugent, quoniam ipsi consolabuntur .« Et item: »A timore tuo, Domine, concepimus et peperimus spiritum salutis ,« et penitentie.

Item Glossa: Quanta debeat esse contritio cordis pro peccato, animaduerte in quatuor, que gessit Dominus in suscitatione Lazari: »Turbauit semetipsum, infremuit spiritu, lacrymatus est, et clamauit: Lazare, ueni foras .« Si hec egit Dominus pro quatriduano suscitando, quanto magis tibi lacrymandum, clamandum, qui lapide consuetudinis premeris, qui non tantum per quatuor dies, imo per multorum annorum curricula, fetidus computruisti in stercore tuo? Ergo, ut de abysso uitiorum susciteris, turba teipsum per dolorem, infreme  per gehenne horrorem, lacrymare per pietatem, »Miserere anime tue placens Deo :« clama per confessionem, orationem et sanctam operationem, dicendo anima tue: »O Lazare,« uel tibi Lazaro, »ueni foras,« de abysso uitiorum.

Item, ut in te excitetur contritio, audi Hieronymum ad Heliodorum : Quid facis frater, in seculo, qui maior es mundo? Ecce tuba canit: »Surgite mortui;« quia iam iudex »crapulatus a uino ,« iudicaturus orbem in nubibus celi, ad iudicium procedit. Iam »gladius bis acutus,« queque obstantia demetens, ex ore eius exit. Surge; quousque pigritaris? circumda tibi uallum, cinge te fossa; prepara te ad iudicium Saluatoris, quia »qua hora  non putas, Filius hominis ueniet .« Ut etiam conteraris, dicas cum Propheta: »Circumdederunt me gemitus mortis, dolores inferi circumdederunt me .« Nec immerito. »Quis enim durare poterit cum ardoribus sempiternis .« Ergo: »Domine, ne in furore tuo,« id est igne gehenne, »arguas me; neque in ira tua,« et igne purgatorio, »corripias me ;« sed »miserere mei.« Hic ure, hic seca, ut ueraciter cum Propheta dicere queam: »Conturbata sunt omnia ossa mea, et anima mea turbata est ualde. Turbatus est a furore oculus meus.« Unde: »Rugiebam a gemitu cordis mei .« Item Ierem. : »uentrem meum  doleo,« pro spiritualibus nequitiis: »uentrem meum doleo,« pro carnalibus desideriis; »Sensus mei turbati sunt in me. Non tacebo, quoniam uocem tube audiuit anima mea, clamorem prelii; contritio super contritionem uocata est, et uastata est omnis terra.« Idem, cap. uI, »Luctum unigeniti fac tibi planctum amarum, quia repente ueniet diabolus uastator super nos,« nisi nobis precauerimus. Idem, cap. uII. »Tonde capillum tuum, et proiice, et sume indirectum  planctum quia proiecit Dominus et reliquit generationem uestram in ira furoris sui.« Idem, cap. uIII, IX: »Dolor meus super dolorem, in me cor meum merens, super contritione filie populi mei, contritus sum et contristatus, stupor obtinuit me. Quis igitur  dabit capiti meo aquam, et oculis meis fontem lacrymarum, et plorabo die ac nocte interfectos filie populi mei.« Item 310 Iob cap. uI, uII: »Utinam appenderentur peccata mea, quibus iram merui, et calamitas quam patior in statera. Quasi arena maris hec grauior appareret. Unde et uerba mea dolore sunt plena, quia sagitte Domini in me sunt, quarum indignatio ebibit spiritum meum, et terrores Domini militant contra me. Unde et noctes laboriosas enumeraui mihi. Si dormiero, dico:« Quando consurgam? »Et rursum exspectabo uesperam, et replebor doloribus usque ad tenebras.« Item: »Lauabo per singulas noctes,« hoc est, per singula peccata,  »lectum,« conscientie mee. »Lacrymis meis,« interioribus uel exterioribus, »stratum meum,« cum Arsenio, »rigabo:« quia, »peccatum meum contra,« uel coram, »me est semper .« Item titulo psalmi CI: »Oratio pauperis cum anxiaretur in conspectu Domini.« Item Eremita pro lapsu in lubricum carnis, ait: »Doleo usque ad mortem, et nisi scandalum timerem, nomenque monachorum uilipendi facerem, omnibus publice peccatum hoc confiterer  .« Item Deut. c. Iu: »Cum quesieris Deum inuenies eum, si tamen toto corde quesieris, et tota tribulatione anime tue.«



CAPUT CXLIII. De confessione oris.

Post confessionem cordis, sequitur de confessione  oris. Est enim triplex confessio: »cordis,« ut ait Dauid: »Dixi confitebor, et tu remisisti ,« oris, et operis. Confessio autem oris, alia est ad fidem, alia ad penitentiam. Item confessio ad fidem triplex est: cordis, de credendis, »Corde creditur ad iustitiam;« oris, »Ore confessio fit ad salutem.« Et, »Qui me confessus fuerit coram hominibus, confitebor et ego eum coram Patre meo .« Hec sunt »cymbala bene sonantia ,« quorum neutrum sine reliquo resonat in casu et necessitate. Unde et huiusmodi confessio dicitur, quasi simul fassio, et magis proprie professio. Professio autem est singulare studium, uel officium, in quo quis merito suo et aliorum iudicio excellit. Est etiam confessio operis ad fidem: quia, »Probatio dilectionis exhibitio  est operis. Maiorem caritatem nemo habet ut animam suam ponat quis pro amicis suis .« Ab hac sola antiquitus confessores denominabantur aliqui. Non enim confessor antiquitus et in primitiua Ecclesia dicebatur aliquis, nisi martyr, uel tractus et paratus ad experimentum gladii et martyrii. Unde Urbanus solitus quiescere inter sepulcra martyrum, bis factus est confessor, ductus ad experimentum gladii pro confessione nominis Christi, sed parcitum est ei. Nunc autem dilatatum est hoc nomen confessor usque ad confessionem penitentie, ut dicatur confessor quilibet uere penitens. Est autem confessio ad penitentiam triplex: Cordis, que Deo fit; oris, que  uicario Christi imperantis: »Ite, ostendite uos sacerdotibus ;« et operis. Confessio autem oris ad penitentiam triplici ex causa indicta et introducta est in Ecclesiam: ut superbo 311 prius et ceruicoso incutiatur, humilitas, et uerecundia, et erubescentia.

Grauiter enim sumitur edulium, quod necessario sequi habet antidotum per increpationem et correptionem confessoris, ne recidiuum patiatur peccator; tum etiam, quia ipsa oris confessio, maxima est pars satisfactionis.  tum etiam propter peccati, et lepre cognitionem. Sepe enim quis ante confessionem criminale peccatum putabat ueniale, et crimen maius, minus; de quo errore curatur a confessore per doctrinam. Unde in figura huiusmodi cognitionis et distinctionis leprarum, Moyses suspectos de lepra recludebat per septem dies, et item per alios septem, nisi prius, uel mundus, uel uere leprosus appareret . Post decimum quartum uero diem eum inuentum sanum, communioni hominum associauit, leprosum extra castra eiecit. Si Moyses tantam curam et diligentiam adhibuit figure, sepe et iterum inspiciendo macula infectum, si leprosus esset, quanto maior adhibenda esset ueritati a sacerdotibus Euangelii? Utinam et tanta! Ad oris  etiam confessionem, nec non et cordis exprimendam, tundimus pectora, a simili mulieris tundentis ollam et excutientis muscas, sepeque et iterum inspicientis, si aliqua in fundo remanserit; ita et cor  excutiendum est, tundendum et perscrutandum, ut nec uestigium peccati in eo remaneat

Quomodo etiam ore sit confitendum, Psalmista aperit, ubi ait: »Confitebor Domino nimis in ore meo .« Et item: »Confitebor Domino secundum iustitiam eius .« »Secundum« scilicet quod ipse est iustus, imo »secundum«  quod ipse est iustitia; non tantum »secundum« quod ipse est purus, sed »secundum« quod ipsa est puritas. Excoria te, scilicet, ut nulla circumstantia peccati lateat, nulla palliatione coloretur peccatum, sed sicut factum est manifestetur confessori.

De confessione operis ita dicetur. Hec autem triplex confessio dicetur in hac summula uerborum: »In exitu Isrel de Aegypto, domus Iacob de populo barbaro ;« per cordis confessionem. »Facta est Iudea sanctificatio eius,« per oris confessionem; deinde, »Isrel potestas eius,« per confessionem operis. Peracta enim penitentia homo potestatem suam ex magna parte consecutus est. Tunc enim primo potens est sui.  Prima enim confessio inchoat, secunda prouehit, tertia consummat. Hec etiam triplex confessio notatur in illo breuiloquio: »Notus in Iudea Deus, in Isrel magnum nomen eius: et factus est in pace locus eius .« Prima sedemus cum Maria ad osculum pedum Domini, que lacrymis rigauit pedes eius, et capillis tersit, et unxit unguento : Et tu unguento compassionis, et operibus misericordie ungas pedes eius in terra, capillisque tergas, id est superflua abiiciendo pauperibus eroges, si uere penitere desideras. Secunda, surgimus cum ea ad osculum manuum. Tertia, stamus ad osculum 312 capitis. Item Dauid: »Precinite Domino, et in confessione eius « primo: post, »psallite nomini eius, quoniam suaue .« Et rursum: »Introite portas eius,« id est sancte Ecclesie, »in confessione atria eius« primo; deinde, »in hymnis confitemini illi .« Quoniam, sicut »torques in naribus suis ;« ita »laus Dei in ore peccatoris .« Item Iudicum: »Quis precedet nos ad prelium ,« contra mundum, contra diabolum, contra corpus proprium? »Iudas,« id est confessio: qui exemplum dedit primo intrandi mare rubrum, desertum, patiendi aduersa, ut intraret terram promissionis, quam primo intrauit. Hec est enim confessio que penitentem monet queque aduersa patienter tolerare, ut mereatur ingredi terram uiuentium, regiumque nomen sortiri, et inter reges ascribi: »uos genus electum,  regale sacerdotium . Iuda, te laudabunt fratres tui .«



CAPUT CXLIu. De confessore.

Ut autem confiteamur, necessarius est nobis confessor, qui circa penitentes, ita debet gerere officium patris et matris, ut pungat et ungat. uerbera patris, et ubera matris habeat, oleumque et uinum Samaritani, quo curet uulnera sauciati , non ob aliud institutus in Ecclesia, nisi, ut medicus, curet egrotos; qui ad se accedenti, ut confiteatur, dicat: Fili, non mihi sed Deo scito te confiteri; me tamen in testem tue confessionis uocans, peccata tua facis mea, que, et tecum portare, meque  pro eis satisfacere, et, ut iam tecta, et uelut propria celare promitto.

Sit ergo confessor prudens et discretus, mitis, suauis, dulcis et benignus, misericors et affabilis. Quandoque etiam, ut pater, mordacem habeat increpationem, ut ille, qui nolenti restituere ablata, quam ob rem nec ei satisfactionem iniunxit. Qui cum super altare Domini obtulit, ait sacerdos: Absit me capi esca tua posita in muscipula; eumque sequens, cum sputo proiecit post eum nummum, inquiens: »Pecunia tua tecum sit in perditionem .« Qui, sicut Cain uagus et profugus , sic irreuerenter et profugus recedit a facie Domini. Qui confusus et compunctus in crastino rediit ad eum cum affluentia lacrymarum,  promittens se satisfacturum de peccato ad iudicium eius. Nec superbiant confessores, quasi prelati. Sunt enim cophini Ecclesie stercorarii, non dico stercora, uel sua, uel aliorum in se portantes , sed cophini, sua et aliorum peccata »extra castra« Ecclesie »portantes ,« quasi exportantes, non portantes; digni sic repleri fragmentis, que superabundauerunt his , qui comederint cum Domino, ne pereant. De talibus etiam ait Dauid: »Diuertit ab oneribus dorsum eius, manus eius in cophino seruierunt .« Huius iudicia multa sunt et magna, et difficilia, quia circa periculum 313 et salutem anime, uinee  Domini Sabaoth, uertuntur, qui ne minus discrete iudicet, non habeat nimiam multitudinem confitentium. Sibi autem confessos sepe uisitet, et secreto alloquatur, inquirens de statu eorum, et si egerint penitentiam sine recidiuo. Sapiens autem confessor tria semper et sufficientia ad penitentiam, maxime sapienti confitenti iniungit, scilicet, ut pro posse suo caueat et uitet omnem occasionem peccati, et maxime in his, que de facili animum ad consensum trahunt. Secundum, ut fugiat dilationem confitendi. Tertium, negligentiam satisfaciendi. Frequenter etiam confitendum est exemplo illius sanctissimi abbatis de Longo-Ponte cui dictum est, ob exactissimam et frequentissimam confessionem quam faciebat: Quid sibi uult,  mi abba, quod ita frequenter confitemini? Cui ille: Adeo uidetur mihi singulis diebus me prius non fuisse confessum, et quia aliquid de oblitis reuoco, purius etiam et sincerius in aliquo confiteor, et sepe in maiori humilitate quam prius.

Quantus autem sit effectus confessionis, patet, quia per eam »tecta sunt peccata « in iudicio, etiam in presenti miraculose, sicut legitur de demoniaco exprobranti cuidam peccata sua; qui erubescens statim cucurrit ad confessionem, itemque redeunti demoniacus ait: Scio quid egeris: Peccata tua quidem sub lingua mea habeo, sed ea publicare non ualeo. Quidam etiam in mari, cum periclitaretur nauis, coram omnibus publice confessi sunt; liberati autem a tempestate, nullam  peccati confessi memoriam habuere.

Item, quanta et qualis debeat esse confessio, Iob cap. uII ostendens, ait: »Non parcam ori meo, loquar in tribulatione spiritus mei, confabulabor cum amaritudine anime mee.« Ut autem uera sit confessio, necesse est, ut sit humilis, simplex, pura et fidelis. »Sunt qui gloriantur cum malefecerint et exsultant in rebus pessimis ,« qui peccata sua etiam »predicant, uelut Sodoma ,« qui religiose uestiti et religionem professi, sepe impudentissime iactant mala sua preterita; que uerbi gratia aliquando uel fortiter gladiatorio uel argute litteratorio gessere conflictu, seu aliud quid secundum mundi uanitatem fauorabile, secundum  uero anime salutem nociuum, perniciosum et damnosum. Secularis adhuc animi indicium est hoc, et humilis habitus, qui gestatur a talibus, non sancte nouitatis est meritum, sed prisce uetustatis operculum. ueterem hominem non exuunt, sed nouo se palliant; commissa non diluunt, sed se ipsos non humiliter confitendo illudunt. »Deus autem non irridetur .« Pudet autem reminisci quorumdam tantam proteruiam, ut non pudeat eos cum exsultatione lugenda iactare, quod et post susceptum sanctum habitum callide quempiam supplantauerint et circumuenerint in negotio fratrem, aut quod talionem pro conuitio uel maledicto, id est »malum pro malo, aut maledictum pro maledicto« audacter »reddiderint .«

 Alii etiam usque ad omnem circumstantiam peccatum suum confitentur, 314 ut inde magis humiles confessori appareant. Hec autem confessio noxia et uana ex eo est quod non humiles sumus, tales tamen uideri appetimus; appetere autem de humilitate laudem, humilitatis non est uirtus, sed subuersio. uerus humilis, uilis uult reputari, non humilis predicari. Gaudet contemptu sui, hoc solo sane superbit quod laudes contemnit. Quid peruersius, quidue indignius, ut humilitatis custos confessio, superbie militet, et inde uelis uideri melior, unde uideris deterior? Mirabile iactantie genus, ut non possis putari sanctus, si non appareas sceleratus. At talis confessio speciem habens humilitatis, non uirtutem; non solum ueniam non meretur, sed  et prouocat iram

Oportet etiam confessionem esse simplicem. Unde Dauid: »Ne declines cor meum in uerba malitie, ad excusandas excusationes in peccatis .« Ne refundas culpam in alium, nisi participem sceleris, et tunc etiam te potius accuses quam illum: de illo doleas, non excuses te per consuetudinem, per nobilitatem generis, per naturam, per societatem, constellationem uel fatum. Hoc est enim refundere culpam in Creatorem, eiusque bonitati detrahere, eamque attenuare et diminuere.

Sit etiam fidelis confessio, ut confitearis sub spe uenie, de indulgentia penitus non diffidens, sed confidens, ne tuo te ore, non tam iustifices, quam condemnes. Iudas traditor Domini et Cain fratricida  deterius confessi sunt et diffisi sunt. Alter inquit: »Peccaui tradens sanguinem iustum .«

Alter ait: »Maior est iniquitas mea, quam ut ueniam merear .« Tota utriusque confessio infidelis fuit. Tu uero habeas funiculum hunc triplicem confessionis, qui »cito non rumpitur ,« ut »itinere trium dierum uadas et sacrifices Domino Deo tuo in solitudine .«



CAPUT CXLu. De satisfactione pro peccato, et perseuerantia, et qualitate eius.

In conterendo, confitendo et satisfaciendo, necessaria est frequentia et perseuerantia. Unde Augustinus  : Penitentia est quedam dolentis uindicta, puniens in se semper quod dolet admisisse.

Et item : Continue dolendum est de peccato, quod declarat ipsa dictionis uirtus. Penitentia enim est penam tenere, ut semper puniat, in se ulciscendo, quod commisit peccando. Ille penam tenet, qui semper uindicat, quod commisisse dolet. Penitentia igitur est uindicta semper puniens in se quod commisisse dolet.

Quid restat nobis nisi dolere in uita? Ubi enim dolor finitur, deficit et penitentia. 315 Si uero penitentia finitur, quid relinquitur de uenia? Tam diu gaudeat et speret de gratia, quandiu sustentatur  a penitentia. Dicit Dominus: »uade, iam amplius noli peccare .« Non dixit: Non pecces, sed nec peccandi uoluntas in te oriatur. Quod quomodo seruabitur nisi dolor in penitentia continue custodiatur? Hinc semper doleat, et de dolore gaudeat; et non sit satis, quod doleat, sed ex fide doleat et non semper se doluisse doleat.

Item in psalmo: »Ego autem in flagella paratus sum, et dolor meus in conspectu meo semper, etc. .« Si non quotidie confitemur, saltem in fasciculo peccata collecta semel in die ad memoriam in amaritudine cordis reuocemus. In hoc triplici funiculo necessaria est quedam sancta uiolentia, quam sibi inferat penitens ne recidiuet. Unde: »Regnum celorum uim patitur, et uiolenti  rapiunt illud .« Sed mollis animi et effeminati est indicium non posse aspera penitentie subire propter salutem anime. Si autem:

Ut corpus redimas ferrum patieris et ignes. 
ut te ipsum et animam serues, nonne expergisceris? contra multo magis debes expergisci, quia

Hoc opus, hic labor est. 
De hac sancta uiolentia sibi inferenda legitur in psalmo IX: »Periit memoria eorum cum sonitu.« Augustinus: Non uenit ad summam pacem mentis, nisi qui magno strepitu, et totis uiribus collectis pugnauerit cum uitiis. Hinc sanctus Hieronymus ait: Solue funiculum consuetudinis et inuiscati peccati, quo ligatus es. Si non potes soluere, rumpe; quod  si nec rumpere, incide. Et item: Eiice que lacerant cor tuum, que si aliter non possunt auelli, etiam ipsum cor cum eis auellendum est. Hinc ille martyr  , quem non uicerunt tormenta, cum eum cepisset mollire femina, linguam propriam momordit, et sanguinolentam in os meretricis exspuit, ut uoluptatem dolore temperaret. Hinc S. Benedictus  proiecit se in uepres et spinas sentiens primos motus libidinis, ut calores eius, dolore corporis, compesceret. Hinc Eremita se in fluuium proiecit. Alius per gestus et modum edendi se stultum simulauit  , ut ueram insaniam superbie per falsas insanias effugeret. Sic et Dauid. Item psalm. LXXuI: »Renuit consolari anima mea, memor fui Dei et delectatus sum, et exsurrexi,  et defecit spiritus meus: Anticipauerunt uigilias oculi mei, turbatus sum et non sum locutus.« Ecce quanta et quam continua angustia penitentis, de qua etiam sequitur: »Et meditatus sum nocte cum corde meo, et exercitabar.« Ecce frequentia laboris penitentialis. »Et scopebam spiritum meum,« scopa penitentie mundabam uel scabebam, scobes et sordes eiiciendo, per penitentiam purgabam, uel fodiebam spiritum meum fossorio penitentie, quod figitur in altum, ut eiiciantur nociua, quia et ingenuum qui uolet serere agrum, liberet eum prius fruticibus.

Ubi autem peccata sunt inolita et inuiscata, opus  est fossorio, igne et ferro uel uentilabro, precipue quantum ad uanam gloriam. Area ergo anime prius trituranda est flagellis, post purganda scopa, deinde mundanda fossorio, deinde, ne palea, uel aliquod peccati uestigium remaneat, depuranda est 316 uentilabro ante aduentum iudicis, »cuius uentilabrum in manu eius .« His quasi quatuor uirgis, ex quibus est flagellum penitentie, Ieremias quatuor uerba reddit: »Ecce constitui te super regna, ut euellas,« prima uirga, »destruas« secunda, »disperdas« tertia, »dissipes« quarta, et ita »edifices et plantes .« Duo posuit tantum uerba ad salutem restituendam, plantandam et confirmandam, quatuor ad ipsam acquirendam, quia hoc difficilius. Oportet etiam penitentiam esse  fructuosam. Unde: »Genimina uiperarum, quis docuit uos fugere a uentura ira? Facite fructus dignos penitentie ,« ut scilicet qualitati et quantitati culpe respondeat qualitas et quantitas pene. Item ad Romanos cap. uI: »Sicut exhibuistis membra uestra seruire immunditie et iniquitati ad iniquitatem, ita nunc exhibete membra uestra seruire iustitie in sanctificationem.« Augustinus : Tantum non dico spatio temporis, sed supplemento pure confessionis et fructuose satisfactionis, plus tamen debetur iustitie quam peccato, »sed humanum dico propter infirmitatem carnis uestre .« Item Augustinus: Plus debet amari nunc iustitia misericordie, quam tunc iniquitas, que amata est, ut  pro iustitia toleret et dolores, et contemnat omnia, etiam mortem. Si autem plus amari non potest nunc iustitia, quam tunc amata est iniquitas, saltem tantum ametur nunc, quantum iniquitas tunc.

Ambrosius : Humane dixit sicut, et non magis, quod debuisset dicere, sed non dixit, ne tunc fides quasi aspera et importabilis fugeretur. Ut ergo fructuosam agas penitentiam, arripe labores eius, ut cum Propheta contritus et afflictus dicas: »Domine, uide humilitatem meam, in conterendo et confitendo, et laborem meum,« in satisfaciendo, »et dimitte uniuersa delicta mea .« Et item: »propter uerba labiorum tuorum ego custodiui uias duras .« »Confice etiam tibi  lixiuium, quo abluantur ex aqua lacrymarum penitentie et igne Spiritus sancti excitante in te fumum bonorum operum et lacrymas, et cinere mortificatione carnis, quia cinis et cilicium arma sunt penitentie. Maxime enim in cibo et ueste consistit labor penitentie et abstinentie. Unde locuste et cilicium sunt Ioannis Baptiste : saccus, et panis cribrarius Hieronymi, tunica et uepres Benedicti, sudarium et lacryme Arsenii, matula et quinque carice Eulalii, nuditas, radices et herbe peccatricis Aegyptiace, columna et uermes Simeonis. Dauid etiam, cum sibi annuntiatum esset peccatum  suum, descendit de solio, sedens in cinere et cilicio, non iudicans, uel aliquod opus regium exercens donec audiret a Domino per Nathan: »Transtulit a te Dominus peccatum tuum .« Postea tamen a filio suo propter reliquias peccati non dico culpe, sed pene, punitus est, et persecutionem passus, etiam a quodam , sibi improperante . Timeas ergo tibi, et ad consilium Hieronymi  dormias in sacco, ut preteritas delicias austeritate uite compenses. Niniuite ad predicationem Ione  sederunt in cinere et cilicio, a maximo usque ad minimum. Sed nec differas penitentiam. 317 Sicut enim testatur Augustinus ,  Expectans penitere usque ad diem mortis, raro uere penitet. Tunc enim potius peccata eum dimittunt, quam ipse peccata. Exemplo etiam latronis, penitentia si est uera, non est sera. Age ergo penitentiam, dum uiuis, condignam et fructuosam, quod erit, si totius illecebrose uoluptatis blandimenta contempseris, si te uehementius per penitentiam excruciaueris, si uberius fleueris, si largius pauperes sustentaueris, si caritate ardentius flagraueris, si »pie, sobrie et iuste«, uixeris. Tunc quidam presumas de uenia, quia »multus est Dominus ad ignoscendum ,« et quia Creatorem offendisti ingratus ei peccando, dicas: »Quid retribuam Domino pro omnibus que retribuit mihi?«  Imo, primo reconciliare ei, et te ipsum ablatum  restitue, post, reconciliatione et restitutione facta, dicas: »Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .« Sola enim digna recompensatio est ab eo etiam qui nichil peccauit, cum sanguis sanguine recompensatur, cui debemus omne, quod »uiuimus, mouemur et sumus .«---»Necdum tamen usque ad sanguinem restitimus ,« sed nec modicam egimus penitentiam, que, quanta ut sit uera debeat esse, Ambrosius  ostendens ait: Plures inueni seruasse baptismalem innocentiam, quam ueram egisse penitentiam.



CAPUT CXLuI. De cautela penitentie


Quam ut agas maxima cautela adhibenda est, scilicet, ut circumcisus et purgatus per confessionem de peccato, secundum Iosue  preceptum, maneas in eodem loco castrorum, donec perfecte saneris; quod fiet, si panem doloris et penitentie, cum silentio, extra strepitum turbe, manducaueris, subtrahendo te a spectaculis, consortiis, personis et omni occasione peccandi. Unde Hieronymus: Professis penitentiam, periculosa est preteritarum uoluptatum recordatio. Caro enim tenerrime ad preteritas illecebras aspirat, spiritumque eductum de Sodomis, respicere in Aegyptum ad allia et pepones Pharaonis redire, hortando compellit . Quod ne fiat, abscondas cum Rachele  idola Laban sub fimo, peccata sub stercoribus penitentie . Et non tantum peccata, sed etiam cum Iacob omnia phylacteria idolorum fractorum sub therebinto confodias ; hoc est omnem circumstantiam et occasionem peccati, per memoriam crucis Dominice, te ipsum mactando sepelias; nec occasiuncula aliqua recidiuum patiaris. Propter hoc etiam abscondas et sepelias Aegyptium sub sabulo cum Moyse. uitulum etiam conflatilem in minutissimum puluerem redigas , ne memoria eius refricetur. Nihil etiam de anathemate Iericho , sicut infelix Achan tollas, sed totum concremes, concineres, 318 et tunc securus dicas: »Remisisti, Domine, peccata plebis tue,« sic penitentis: »operuisti  omnia peccata eorum, et proiecisti post tergum omnia peccata mea .«

Hec autem cautela penitentie comitem habet fortitudinem adiunctam, de qua supra . Unde etiam dicitur: »Qui educit uinctos in fortitudine ,« tum educentis, tum educti uel educendi; quam, ut tibi inferas, animaduerte factum Aod, qui infixit sicam in uentrem Eglon regis pinguissimi tam ualide, ut capulus ferrum sequeretur . Nec eduxit gladium, sed ita, ut percusserat, reliquit in corpore, statimque per secreta nature alui illius stercora proruperunt. Hoc autem fecit clausis diligentissime ostiis cenaculi et obfirmatis sera. Infigas ergo penitentie ferro adipem peccatorum, et perseueranter, usque scilicet ad capulum  et finem penitentie, toto scilicet tempore uite; nec desistas, quousque sordes et circumstantie peccatorum proruperint; et hoc facias clausis ostiis mentis, et omnium semitarum et operum tuorum, ne per occasionem peccati relabaris. Hoc etiam facias exemplo cuiusdam, qui  uoto intrandi claustrum, cum primo in infirmitatem carnis solitam laberetur, se confodit, sic abstinens a consueto et inuiscato peccato. Et te »gladio Domini deuorante « carnes confodies, si secundum Euangelium uixeris, quod tibi erit crux et martyrium.

Item de cautela penitentie, Gen. cap. XIX: »Noli respicere post tergum tuum, nec stes in omni circa  regione,« quacunque scilicet circumstantia, uel occasione peccati, »sed in monte saluum te fac.« Item, de quantitate et acerbitate penitentie, que equipollere debet igni purgatorio; aut enim Deus punit, aut homo. Si Deus, in igne purgatorio, cuius leuissima pena grauior et acerbior est, quam omnium martyrum exquisitissima tormenta. Si homo, temporali pena, que equipollere debet purgatorio pro posse hominis; quod fiet, si ignem tribulationis et acerbitatis penitentie pro uiribus suis accenderit, alioquin insufficienter se punire, nec uere penitere uidebitur. Ergo rari uere penitent.

Item, quanta debet esse penitentia, patet ex eo quod maior et acerbior cruciatus, etiam in pari caritate, celeriorem confert absolutionem in purgatorio;  ergo et in penitentia, que ei equipollere debet. Ergo minus penitet, qui minus cruciatur, licet parem habeat caritatem. Qui uero magis cruciatur celerius liberatur a pena peccati, et ita in hoc casu, scilicet penitentie, Deus delectatur in cruciatibus hominum, qui tamen maiori cruciatu non merentur maius premium, sed celeriorem liberationem. »Fodias ergo circa arborem tuam et mittas stercora,« et sordes penitentie, ne »securi apposita iam ad radicem, excidatur .«

Contra mollitiem et delicias carnis preteritas, dormias in sacco; somnos nimios uigiliis multis cures; gastrimargiam ieiunio releues, ebrietatem siti arefacias, sicque contrariis contraria cures, et dicas: »Sicut incensa igni,« amore 319 male accendente;  »et suffossa,« timore male humiliante, »ab increpatione uultus tui peribunt .« Sic econtrario; »Incensa igni,« non tantum caritatis, sed tribulationis penitentialis bene accendentis, »et suffossa« timore diuino bene humiliante, »a misericordia tua« saluabuntur et »exsultabunt .« Sicut enim ferrum igne et malleo purgatur, sic induratum et inolitum peccatum tribulatione et flagellis. De sic autem purgato et penitenti, ait Dauid: »Respondit ei,« id est Domino, »in uia uirtutis sue ,« pro posse suo penam temporalem equiparans igni purgatorio, et ideo, quia in corde suo habebat iugiter memoriam mortis, et paucitatem dierum et breuitatem uite, que,  ut in corde iugiter figatur, orans subdit: »Paucitatem dierum meorum nuntia mihi ,« id est fac ut semper breuitatem uite mee habeam in mente.



CAPUT CXLuII. De breuitate temporis uite humane semper habenda in corde.

De huius autem breuitate uite semper habenda in memoria, ut peniteas, ait Dauid psalmo XXXuIII: »Notum fac mihi, Domine, finem meum,« scilicet, ut illum semper habeam in corde; »et numerum dierum meorum, quis est, ut sciam quid desit mihi. Ecce mensurabiles posuisti dies meos, et substantia mea tanquam nichilum ante te,« respectu eternitatis tue. »uerumtamen uniuersa uanitas omnis  homo uiuens, uerumtamen in imagine pertransit homo; et nunc que est exspectatio mea? Nonne Dominus? et substantia mea,« non caduca, sed permanens in seculum, »apud te est .« Item philosophus: Omnis dies, omnis hora quam nichil sumus ostendit, et aliquo argumento recenti admonet fragilitatis nostre oblitos, tamen eterna meditantes, respicere cogit ad mortem. Quam stultum est, etatem disponere, nec crastinum quidem diem cum nec crastini sis dominus. O quanta dementia spes longas inchoantium, dicentiumque: Emam, edificabo, credam, exigam, honores geram, tum demum lassam et plenam senectutem in otium referam. Omnia mihi crede felicibus dubia sunt; nichil sibi quisquam debet de futuro promittere; id  quoque, quod tenetur, per manus exit; et ipsam, quam premimus, horam casus incidit. Ergo, sic semper formemus animum tanquam ad extremum uentum sit. Item Hieronymus: Quid est uita presens? punctus. Et iucunditas temporalis? somnus, umbra, spuma, fumus. Philosophus: Breuis et non uera uoluptas. Somnus: quia, »Dormierunt somnum suum, et nichil inuenerunt omnes uiri diuitiarum in manibus suis .« Spuma, quia igniculo triduane febris dispergitur et dissoluitur. uita humana tabidior est aranea; unde et: »Tabescere fecisti sicut araneam animam meam .« Umbra, quia, »Dies eius sicut umbra preteriit .« Et peta:

 320 Nos leuis umbra sumus, nos actus turbine fumus;
Nos agri fenum, primum caro, postea cenum.

Fumus, quia »uapor ad modicum parens,« sicut ait Iacobus . Et Dauid: »Recordatus est, quia puluis sumus, homo sicut fenum, dies eius tanquam flos agri, sic efflorebit .« Et item: »Tanquam fenum uelociter arescent, et, quemadmodum olera herbarum cito decident ;« quia, »sicut mane transeat, uespere decidat, induret et arescat .« Item peta Ouidius :

Singula de nobis anni predantur euntes,
   Qui non est hodie, cras minus aptus erit.

Item, ex Apologico licet instrui. Duo in amicitia  confederati contraxerant, quod prior ex illis ditatus et promotus, reliquum statim sublimaret. Promotus est unus eorum. Statim accessit alter ad eum, petens ut ditaretur et exaltaretur. Qui, dum pararetur cena, spatiatum euntes, alter alterius arte magica oculos perstrinxit, adeo ut iam uideretur sibi, quod in metropolitanum et patriarcham eligeretur, et traheretur cum pompa multa, et musicis instrumentis inthronizaretur. Postea socius eius illi aperuit oculos, subtrahendo artem magicam, inuitauitque eum ad cenam lautam iam paratam. Cui ait: Quare me a tanto gaudio subtraxisti? Si uerum exstitisset gaudium, nec omnibus diuitiis Cresi compararem illud. Cui alter: Sed et illud, magis quam uerum, debes eligere. Illud enim licet  imaginarium, uerius est gaudio et felicitate presenti. Utrumque enim caducum et transitorium. Illud, sicut hoc, nulla amaritudine respersum est: nullum peccatum, uel non tantum subrepit. Magis ergo eligi debet quam hoc. Sicque utrique persuasus est contemptus mundi, adeo ut statim ad eremum uel claustrum conuolarent. Item: Pro lauta cena unius noctis nullum dispendium fame, nullum dedecus, nullum periculum uel iniuriam corporis patereris; sed tota cena presentis uite, respectu future nulla est; et cena unius noctis aliquid est respectu cene presentis uite. Ergo, ne amittas futuram, pro uiribus uitare debes omnia per que amittitur. Sollicite ergo per penitentiam et contemptum mundi studeas conseruare thesaurum tantum latentem  »in uasis fictilibus ,« quem ad tantam beatitudinem et cenam creauit Dominus. Item Osee : »Idcirco erunt homines quasi nubes matutina et sicut ros matutinus pertransiens; sicut puluis turbine raptus ex area, et sicut fumus ex fumario.« Item Isa. c. XXIX: »Et erit quasi puluis tenuis multitudo uentilantium te, et sicut fauilla pertransiens, et sicut somnium uisionis nocturne.« Unde Dauid: »uidi impium superexaltatum; transiui, et ecce non erat; quesiui, et non est inuentus locus eius ;« sed, etsi singula millenia temporis singulis arenis maris compares et continues, adhuc tempus finem consequetur, quia certus est numerus arenarum.

Constat itaque omne tempus quod excogitari potest  punctum hore et breuissimum esse respectu eternitatis. Quomodo igitur in tanta temporis 321 breuitate animam, quasi sub iactu alee ponis, non agens penitentiam? Sed nec audemus, nec possumus causam nostram induciare, sine proprio arbitrio iudicis. Quomodo autem reddituri causam et rationem de omnibus operibus nostris eterno iudici differimus, et procrastinamus penitere, et bene agere, maxime cum comminetur nobis, quia, »sicut fur in nocte ueniet ;« cum exhortando dicat: »Ambulate dum dies est ne uos tenebre comprehendant? «

Item Hieronymus : Mundus et omnis flos eius, et delectatio, quasi »lenticula  rufa est .« Respice ergo, fili. Noli uendere ius et dignitatem primogeniture, benedictionemque paternam pro lenticula rufa. Item Gregorius : Transitoria et breuis est uoluptas fornicationis, sed perpetua est pena fornicatoris. His omnibus incuti potest nobis timor, quo amplius festinemus agere penitentiam.

Item, Dauid deplangens breuitatem uite humane psalmo LXXII, ait: »Quomodo facti sunt in desolationem, subito defecerunt, perierunt propter iniquitatem suam. uelut somnium surgentium, Domine, in ciuitate tua imaginem ipsorum ad nichilum rediges.« Ob hoc diues quidam ut uoluptates suas amaricaret, quasi eis frenum imponendo, dum pranderet habuit famulum qui ei diceret: »Morieris,  morieris.« Optima enim philosophie diffinitio est, assidua mortis meditatio. Et philosophus , ait: Quem mihi dabis qui aliquod pretium tempori ponat, qui diem estimet, qui intelligat se quotidie mori? In hoc enim fallimur, quod mortem non prospicimus. Magna enim pars eius iam preteriit. Quidquid etatis retro est, mors tenet.

Omnes ergo horas complectere; sic fiet, ut minus ex crastino pendeas, si hodierno manum inieceris. Quomodo ergo miser omni hora domui tue non disponis? Quomodo infelix iugiter mortem oculis tuis non anteponis? Cogita iam esse mortuum, quem de necessitate scis esse moriturum. Sed et pueritia tua iam in te periit, mortua est in te adolescentia,  recessit iuuentus, iam senectus te cruciat. Senium imminet, ut exstinguat et sepeliat. Scito quod clepsydra non tantum ultimum stillicidium exhaurit, sed et omne quod ante effluxerat, sic nec mortem ultima tantum uite hora claudit, sed perficit et consummat. Etenim hunc ipsum diem, qua uiuimus, cum morte diuidimus. Item Hieronymus: In hoc maxime deprehenditur fatuitas nostra, quod cum damnum temporalium rerum statim sentiamus; damnum et defectum corporis et membrorum non sentimus, ut putrefactionem, commotionem et casum dentium.

uigiles sumus in damno annone sentiendo, lethargici et stupidi in periculo anime considerando et uitando, imparati, nec solliciti, uenientes ad nundinas  regis celestis; accedere timentes; ad temporales nundinas non nisi preparati et sollicite premuniti necessariis, quibus caduca mercemur. Serui ergo pigri et pessimi mercatores, cum felici commercio pro terrenis celestia 322 commutare debeamus: quomodo patrifamilias dicemus: »Domine, duo, uel quinque talenta tradidisti mihi, ecce alia duo, uel quinque, superlucratus sum,« non dantes »pecuniam Domini ad usuram ,« antequam reddituri simus de ea rationem? Item, cum conductus sis in uineam Domini excolendam sanguine Agni immaculati, quomodo in undecima hora stas otiosus? Saltem et in nouissima hora operare, sciens, quia primam, tertiam et sextam otiosus et sine fructu transieris .  In qua hora te esse credis? Cur modicum exspectas? Iam tibi forte presens est hora nouissima, ut iam ueniat Dominus et pulset ad ostium tuum, dicens: Aperi, aperi. Pro breuitate igitur uite humane penitens iugiter timendo cum Ezechia dicat: »Ego dixi: In dimidio dierum meorum uadam ad portas inferi. Quesiui residuum annorum meorum: dixi, non uidebo Dominum Deum in terra uiuentium. Non aspiciam hominem ultra, et habitatorem quietis. Generatio mea ablata est, et conuoluta est a me, quasi tabernaculum pastorum. Precisa est uelut a texente uita mea, dum adhuc ordirer succidit me, de mane usque ad uesperam finies me. Sperabam usque ad mane, quasi leo, sic contriuit ossa mea.  De mane usque ad uesperam finies me, sicut pullus hirundinis sic clamabo, meditabor ut columba, etc. .« Dicat etiam, quia: »uiri sanguinum non dimidiabunt dies suos .« Inchoatio tamen uere penitentie, quasi dimidiatio dierum est, quia: »Melior est dies una in atriis tuis,« et penitentis, »super millia ,« existentis in peccato. Quidam tamen ad litteram hic inchoant dies suos, quidam dimidiant Deo, quidam terminant, quidam perficiunt et consummant. Item Iob cap. uII: »Militia est uita hominis super terram.« Item cap. XIu: »Homo natus de muliere, breui uiuens tempore, repletur multis miseriis.« Idem cap. XX: »Hoc scio quod laus impiorum breuis sit, et gaudium hypocrite ad instar  puncti, qui quasi sterquilinium in fine perdetur.« Et infra: »Sublimati et confortati sunt diuitiis, et lusibus, quorum paruuli tenent tympanum et citharam, et gaudent ad sonitum organi. In bonis ducunt dies suos, et in puncto hore descendunt ad nouissima inferni.«



CAPUT CXLuIII. De acceleranda penitentia.

»Faciem habet euntis in Ierusalem ,« qui iugiter habet in corde breuitatem humane uite, memor illius uerbi Dominici: »Orate ne fiat fuga uestra hieme, uel Sabbato ,« hoc est tempore senectutis frigescentis, uel sero, uel tempore quietis, quando quiescendum est, post iudicium scilicet, sed magis: »dum lucem habetis  credite in lucem; ut filii lucis sitis .«---»Penitemini ,« et satisfacite pro peccato tempore seminandi, dum »uitales carpitis auras.«---»Euntes ibant et flebant mittentes semina sua .«---»Tempore enim suo metetis .«

uerum: »Qui parce seminat, parce et metet, et qui seminat in benedictionibus« et laboribus 323 penitentialibus, »de benedictionibus et metet « uitam eternam. Acceleranda est igitur penitentia, et toto tempore uite agenda, presertim exemplo Ne, qui centum annis fabricauit arcam , in qua se a morte temporali, et ad horam saluaret. Quanto magis arcam, id est animam tuam, pro qua mortuus est Christus, toto tempore  uite debes preparare, et cum maiori sollicitudine intus in corde  et extra in opere  bitumine caritatis indissolubili linire debes propter eternam mortem uitandam? Sed nec cessandum est a linitione eius propter opprobria, et contumelias uicinorum et parentum, quemadmodum nec Ne cessauit a fabricatione arce. »Sicut enim exhibuistis membra uestra, et quanto tempore, seruire immunditie et iniquitati, ad iniquitatem ;« sic et tanto, etc.



CAPUT CXLIX. De septem causis accelerande penitentie.

Sunt autem septem cause, propter quas precipue  acceleranda est penitentia. Prima est consuetudo peccandi, a qua quis difficile auelli potest, cuius usus dediscitur egre; quia consuetudo maximum uinculum importat, quasi altera natura: Et :

Quo semel est imbuta recens seruabit odorem
Testa diu.
Nullusque est remedio locus, ubi que fuere uitia mores sunt. Facile est autem ad consueta reuerti, et difficile auelli potest a consuetudine, cuius usus multo detinuit tempore, et magna placuit uoluptate :

Ut canis a corio non exterrebitur uncto.
Sic nec assuetus peccare a peccato. Qui enim premitur lapide consuetudinis peccati, quatriduanus fetet  cum Lazaro, »sedetque in tenebris et umbra mortis , uinctus in mendicitate et ferro ,« id est ferrea, dura et uix dissolubili consuetudine. Hieronymus: uix potuit  in deserto obliuisci lautioris mense, et Aegyptiace, peponum, uoluptatum scilicet, et mille turpitudinum perpetratarum. uiscosa enim est inolita consuetudo, et praua. Unde Ierem., cap. XIII: »Si mutare potest Aethiops pellem suam, aut pardus uarietates suas, et uos poteritis benefacere cum didiceritis malum,« studio et consuetudine. Idem, cap. XuIII: »Dicit Dominus: Nullus est qui agat penitentiam super peccato suo, dicens: Quid feci? Sed omnes conuersi sunt ad cursum suum, quasi equus in impetu uadens ad prelium.« Idem, cap. IX: »Docuerunt  linguam suam loqui mendacium, ut inique agerent 324 laborauerunt.« Item Basilius Magnus : Sicut non potest homo dediscere maternam linguam, sic nec uix longam peccati consuetudinem. »Beatus ergo qui portauerit iugum« Domini »ab adolescentia sua, et leuauerit se supra se ,« quia ars fit, ubi, id est postquam, a teneris crimen didiscitur annis. 

Secunda causa est ruina de peccato in peccatum. Peccatum enim quod statim non diluitur per penitentiam, suo pondere ad aliud trahit  »Sanguis sanguinem tetigit , ut impleant peccata sua semper . Nondum impleta sunt peccata Amorrheorum .« ue  illis qui trahunt longam restem peccatorum. Hic est »funiculus cum quo ligati proiicientur in tenebras exteriores .« Putruerunt et corrupte sunt cicatrices mee a facie insipientie mee. Miser factus sum, et curuatus sum usque ad finem ,« etc. »Et peccator cum uenerit in profundum malorum, contemnit .« Manens in mortali, »thesaurizat sibi iram in die ire iusti iudicii Dei, secundum cor suum impenitens .« »Abyssus« etenim »abyssum inuocat .« Timeas ergo manere in peccato propter sequelam eius. Talibus enim imprecans Propheta, ait: »Fiat uia illorum tenebre et lubricum, et angelus Domini persequens eos .« Et:  »Obscurentur oculi eorum ne uideant, et dorsum eorum semper incurua,« etc. . »Propter hoc tradidit eos Deus in reprobum sensum, in passiones ignominie, ut faciant ea, que non conueniunt .« Item ad Hebreos, cap. XII: »uidete ne quid desit gratie Dei,« etc. Noli ergo mutuare talentum ab exactore diabolo, quia cum multo fenore reddes illud. »Scrutabitur enim fenerator omnem substantiam tuam, et diripient alieni labores tuos .«

Tertia causa et periculum est mors subitanea, intempesta, et incerta. Licet enim nil certius sit morte, tamen nil incertius hora mortis, qua ne »preoccupatus fueris ,« penitentia eam preuenire debes. Unde Dominus in Euangelio: »uidete,  uigilate, et orate : Nescitis enim qua hora Dominus uenturus est. Beatus ille seruus quem, cum uenerit Dominus, inuenerit uigilantem. Si sciret paterfamilias, qua hora fur ueniret, uigilaret utique, et non sineret perfodi domum suam . Et uos estote parati, quia, qua hora non putatis, Filius hominis ueniet .« Item: »Stulte, hac nocte repetent ,« etc. »Iustus, si morte preoccupatus fuerit, in refrigerio erit ,« iniustus uero, si morte preoccupatus fuerit, in eterno supplicio erit. »Mors peccatorum pessima ; uirum iniustum mala capient in interitu . Non mortui laudabunt te, Domine . uiuens, uiuens ipse confitebitur tibi .« In inferno nulla  est redemptio, nulla est confessio; quia: »In inferno quis confitebitur tibi?«  Hieronymus: Collige ergo in sexta etate gomor unum celestis manne, quod tibi sufficiat in septima quiescentium. Quia: »Amodo iam dicit Spiritus ut requiescant a laboribus suis .« Dicas etiam cum Propheta: »Si dedero somnum oculis meis, et palpebris meis dormitationem,« etc. . Sicque dormi tanquam non amplius euigilaturus: sic uigila, quasi non amplius dormiturus:

Omnem crede diem tibi diluxisse supremum. 

»Nescis quid pariat uentura dies :

Ha! quam sollicito quisque labore,
Occursat medico carnis amore.
De morbis anime nulla querela,
Egressam sequitur tarda medela.
Hieronymus: Age ergo penitentiam dum sanus es, dum peccare potes, ut ex amore, et non timore,  uidearis penitere, et peccata relinquere, non ipsa te. Si egrotas, quomodo scis quod uere peniteas? Hieronymus: uix aliud potes cogitare quam sentias. Illuc enim tota mentis rapitur intentio, ubi est uis doloris. Delicata autem res est penitentia, et quieti animi, et tranquilli: non uult aliis occupari et impediri. Nec mirum. Quippe negotiola nostra, ut bene peragantur, temporis diuturnitatem et opportunitatem exigunt; amotis obstaculis et aliis curis. Et cum omnem uitam debuerimus Deo, quomodo tantum una hora uicturi totum soluemus? Non erit inanis actio iudicis contra nos, nec eam potest inopia debitoris excludere, cum toto tempore uite fuerit soluendo.

Quintum periculum est, existente uera penitentia  licet sera, quod non precauimus ignem purgatorium, quem precauisse debueramus, qui grauior est exquisitissimis martyrum tormentis, scientes quod, aut Deus punit, aut homo, et quod »horrendum sit incidere in manus Dei uiuentis .« Ergo: »Erubescant et conturbentur uehementer omnes inimici mei, conuertantur et erubescant ualde uelociter .«

Sextum est difficultas uere penitendi. Unde Ambrosius : Plures inueni baptismalem innocentiam seruasse, quam ueram penitentiam egisse. Facilius est sanitatem habitam conseruare, quam amissam restituere. Hoc enim non nisi per amaras potiones, ignem, flammam et ferrum perficitur.

 Septimum est amaritudo et erubescentia confitendi peccatum excoriate cum omnibus circumstantiis suis coram sacerdote. Unde Apostolus: »Et nunc quem fructum habuistis, in quibus nunc erubescitis?«  Sic, sic per amarum poculum confectionis peruenitur ad gaudium salutis . Sed ubi est, qui sibi perizomata non faciat cum Adam , excusans peccatum suum, uel in substantia eius, uel in alia circumstantia quam erubescit confiteri? Ubi est? »Et laudabimus eum .« Propter hec et multa alia abstinendum esset a peccato pro uiribus nostris.



326 CAPUT CL. De pena eterna.


Preter predicta ad accelerandam penitentiam, necessaria est pene eterne, simul et beatitudinis eterne uel uite, iugis meditatio. Inter has molas semper debet moli anima Christiana ut fiat panis suauissimus Domino. Penam eternam Propheta ante oculos ponens, statumque futuri iudicii, ad incutiendum nobis horrorem et timorem, ut acceleremus penitentiam, breuiter describens, ait: »Pones eos, Domine, ut clibanum ignis ,« ut non habeant quo exeant uel ubi quiescant, uel respirent super singulis peccatis suis, mordente et urente eos igne et uerme conscientie, sicut in clibano, »in tempore uultus,« hoc est uultuositatis et ire tue, quando »potens sicut crapulatus a uino  ,« ueniens ad iudicium, clangente tuba per angelum: »Surgite mortui, surgite, qui dormitis in sepulcris.«

Hinc: »Dominus in ira sua conturbabit eos ,« disceptans cum eis. »Esuriui, et non dedistis mihi manducare ;« de quocunque pane et talento uobis commisso ad erogandum. Sitiui et non dedistis mihi bibere ,« et ita de ceteris operibus misericordie, addito septimo, scilicet sepultura mortuorum, opere sancti Tobie. Et item: »Serue nequam et piger abscondens talentum domini tui, sciebas quia homo austerus sum, meto ubi non semino, et congrego ubi non sparsi: Nonne oportuit te committere pecuniam meam nummulariis, et ego ueniens recepissem utique quod  meum est cum usura?« Ultimo hac uoce, uelut gladio transfigentur: »Non noui uos;« et hac: »Ite, maledicti, in ignem eternum.« Et hac: »Mittite eos in tenebras exteriores, illic erit fletus et stridor dentium .« Tunc deuorabit eos ignis « gehenne eternus, excitans in eis fumum et lacrymas eternas. Quibus »erit stridor dentium,« propter gelu eterni supplicii, quia »transibunt ab aquis niuium, ad calorem nimium ;« sicque in triplici inferno punientur.

Primo, audito »uerbo aspero , Surgite mortui,« cum excitabuntur, et euigilabunt a somno mortis, statim torquente et damnante eos conscientia.

Secundo, audito uerbo asperiori in exprobratione  peccatorum, et »talenti« non erogati, sed »absconditi .«

Tertio, audito uerbo asperrimo: quando ruent et descendent in abyssum inferni: »Ite, maledicti, in ignem eternum .« Hanc miseriam damnandarum alibi exprimens Propheta, ait: »Tunc loquetur ad eos in ira sua, et in furore suo conturbabit eos .« Item Isaias ultimo capitulo: »Egredientur,« electi, non delectatione pene illorum, sed de manifesta uisione, »et uidebunt cadauera uirorum, qui preuaricati sunt in me. uermis eorum non morietur, et ignis eorum non exstinguetur; et erunt usque ad satietatem uisionis omni carni:« quia »Letabitur iustus cum uiderit uindictam  .« 327 Item Ioannes Baptista, Matth. cap. III: »Progenies uiperarum, quis docuit uos fugere a uentura ira? Facite fructus dignos penitentie. Et ne uelitis dicere intra uos: Patrem habemus Abraham,« de cornu altaris sumus: templum Domini et sacra Scriptura inter nos: »Dico enim uobis, quoniam potens est Deus de lapidibus istis suscitare filios Abrahe. Iam securis ad radicem arboris posita est. Omnis arbor, que non fecerit fructum bonum excidetur, et in ignem mittetur.« »Sedebit uetustus dierum cum senatoribus terre ,« »cuius uentilabrum in manu sua, et permundabit aream suam, et congregabit triticum suum in horreum suum; paleas autem, et zizania comburet igni inexstinguibili .«  Item Habacuc, cap. III: »In fremitu conculcabis terram, in furore obstupefacies gentes;« quia quis mensus est, »uel quis potest iram tuam dinumerare?«  uel: »quis potest durare cum ardoribus sempiternis?«  Quis nouit potestatem ire tue?  Pro hoc furore et ira amouendis orans Propheta, ait: »Domine, ne in furore tuo,« eterni supplicii, »arguas me,« puniendo; »neque in ira tua,« ignis purgatorii, »corripias me ,« quod minus etiam est purgando. Sed hic ure, hic seca.

Item Sophonias, cap. I: »uox clamoris« a prima »porta,« hoc est, a uisu conscientie iam damnantis eos, »et ululatus« a secunda, hoc est, a porta auditus, audientibus illis hanc uocem terribilem: »Ite,  maledicti .« Et post: »Contritio magna a collibus .« Quia enim non habuerunt uisum et auditum, »fenestras« ad peccandum, strictius et minus peccantes, sed »portas,« dilatando hos sensus ad peccandum; non habebunt [scilicet sensus] illos »fenestras« in pena, ut angustas et modicas patiantur penas, sed »portas,« ut late et ample torqueantur. Item: »Ignis« gehenne »succensus est in furore meo, et ardebit usque ad inferni nouissima .« Item: »Pluet super peccatores laqueos .« ignis in presenti peccata, quibus uelut funibus ligati, »mittentur in tenebras exteriores .« Et »ignis« gehenne »et sulphur,« id est fetor peccatorum, et penarum infernalium erit »pars  calicis« id est, pene »eorum ;« quia in his partialiter punientur, quorum quantitas et qualitas non possunt explicari nisi partialiter, uel punientur partialiter, quia minus quam meruerunt.

Item Parabolarum, cap. XIX: »Parata sunt derisoribus,« id est contemnentibus diuina mandata, »iudicia« damnationis, et »mallei percutientes stultorum corporibus;« quia, ut ferrum candens, ita et in incude malleis uerberabuntur et percutientur. Nunquid ergo deficient in pena? Absit! quia »sicut oues in inferno positi sunt,« quibus, lana attonsa, alia succrescit. »Mors depascet eos .« Crescent enim ad penas, sicut  summitas uirge, uel herbe ab oue depasta nichilominus crescit. Item ad Hebreos, cap. X: »Terribilis autem quedam exspectatio iudicii, et ignis gehenne emulatio, que consumptura est aduersarios Dei.« Item Iob, cap. X: »Quare de uulua eduxisti me? Qui utinam consumptus essem, ne oculus me uideret. Fuissem quasi non essem, de utero translatus ad tumulum. Nunquid non paucitas dierum meorum finietur breui? Dimitte ergo me, ut plangam paululum dolorem meum, antequam uadam, et non reuertar ad terram tenebrosam, et opertam mortis caligine, 328 terram, miserie et tenebrarum, ubi umbra mortis, et nullus ordo, sed sempiternus horror inhabitat.«

Item: Si reum regie maiestatis, quamuis humanis  legibus plecti capite sancitum est, quis finis erit contemnentium diuinam omnipotentiam? »Tangit montes et fumigant ;« et tam timendam maiestatem audet irritare uilis puluiculus, uno leui flatu dispergendus, minimeque reconciliandus uel recolligendus? Ille, ille timendus est, »Qui postquam occiderit corpus, potestatem habet mittere in gehennam .« Paueo gehennam, paueo iudicis uultum ipsis quoque tremendum angelicis potestatibus. Contremisco »ab ira potentis , a facie furoris eius , a fragore ruentis mundi, a conflagratione elementorum , a tempestate ualida , a uoce archangeli , et uerbo aspero .«

 Contremisco a dentibus bestie infernalis, a uentre inferni, »a rugientibus preparatis ad escam .« Horreo uermem rodentem et ignem torrentem, fumum, et ardorem et torporem, »sulphur, et spiritum procellarum .« Horreo »tenebras exteriores .---Quis dabit capiti meo aquam, et oculis meis fontem lacrymarum ?« ut preueniam fletibus fletum et stridorem dentium, et manuum pedumque dura uincula, et pondus catenarum prementium, stringentium, urentium, nec consumentium. Heu! me, mater mea, ut quid me genuisti , filium doloris, filium amaritudinis, et indignationis, et plorationis eterne? »Cur exceptus in genibus, cur lactatus uberibus , natus »in combustionem et cibum ignis?  « Qui sic afficitur, sensum procul dubio recuperauit, timidusque et uerecundus currit ad confessionem, qua omnium peccatorum macule delentur.

Sed dices: Non possum ita ieiunare, flere, silere, continere, et huiusmodi. Cui respondetur: Debes tamen uelis nolis, et de necessitate in inferno ab his abstinebis. Hec ergo preueni, ut manduces panem in regno Dei. Item: Ex picturis, in quibus animaduertere potes peccatis similibus deberi consimiles penas, hominesque in membris puniri in quibus peccauerunt: alium in genitalibus uri, alium in lingua, alium in palato; alii oculos erui, alii pedes truncari, et uinciri, et huiusmodi. Patrem etiam in filios inuolare, eisque exprobrare  se causa eorum peccatorem et feneratorem exstitisse, et ideo in eos insurgere, uultusque eorum dentibus et unguibus lacerare. Et econtrario filios insurgere in patrem, eique sub dialogo exprobrare illum materiam dedisse sibi rapine, et detentionis rei aliene.

Item Beda  de quodam patrefamilias religiosam uitam cum domo sua in Britannia minore ducente: Qui infirmitate corporis tactus, demum primo noctis tempore defunctus est, sed diluculo reuiuiscens, ac repente residens, omnes, qui corpori flentes assederant timore percussos in fugam conuertit preter uxorem, que eum plus ceteris dilexit.  Quam pauidam consolans, ait: Noli timere, quia iam uere surrexi a morte, qua tenebar inter homines, item uiuere permissus, ita tamen, non ut ante, sed multum dissimiliter uiuam. Is statim 329 oratorium petens, et ab oratione deinde rediens in domum, omnem substantiam in tres diuisit portiones, e quibus unam coniugi, alteram filiis tradidit, tertiam sibi reseruans statim pauperibus distribuit. Nec multo post seculi curis absolutus, ad monasterium iuxta flumen situm peruenit, acceptaque tonsura locum secrete mansionis, quam ei preuiderat abbas, intrauit. Ibique usque ad diem mortis in tanta mentis et corporis contritione durauit, ut multa illum, que alios laterent, uel horrenda, uel desideranda uidisse, etiamsi lingua  sileret, uita loqueretur. Narrabat autem sic quod uiderat:

Lucidus, inquiens, aspectu, et clarus erat indumento, qui me ducebat. Cum autem tacite incederemus, deuenimus ad uallem latam, longam et profundam, habentem in una parte ignes feruentissimos, et stridulos; in altera omne genus frigoris niuium, grandinis et pruinarum. Tunc cepi cogitare quod infernus esset. Cui cogitationi mee dux meus respondens: Non est, inquit, hic locus inferni, ut tu putas, sed locus purgatorius, in quo anime purgande, fatigate igne, prosiliunt in medium infesti frigoris, et uice uersa. Cum autem paululum me in interiora duceret, uidi ante me loca tenebrosa, et quasi tenebras palpabiles. Ubi, quasi de quibusdam  puteis, uidi globos fauillarum cum fumo ascendere, et fetore ebulliente, et emisso: item globos illos relabi in profundum uicissim. Cumque pauidus paulisper ibi consisterem, incertus quid agerem, uel quo me uerterem, audio post tergum sonitum immanissimi fletus et eiulatus, simul et cachinnum crepitantem, quasi uulgi indocti captis hostibus insultantis. Consideroque turbam malignorum spirituum cachinnis insultantium, animasque tres ad infernum trahentium: e quibus, ut dignoscere potui, quidam erat attonsus ut clericus, quidam laicus, et quedam femina. Sicque cum eis descenderunt in puteos. Interea spiritus quidam ascenderunt de abysso flammiuoma, habentes oculos flammantes, de ore et naribus ignem putridum efflantes, qui forcipibus igneis  nitebantur me comprehendere, sed non preualuerunt. Apparuit enim mihi dux meus cum fulgore, quasi stelle micantis, semperque crescentis inter tenebras. Eductusque in lucem apertam, uidi ante nos murum permaximum, altum et longum sine termino, non habentem ianuam, uel fenestram, uel ascensum: in cuius summitate, nescio quo ordine, statim fuimus.

Et ecce ibi campus latissimus plenus fragrantia uernantium flosculorum, et splendore lucis inenarrabilis, in quo erant innumera hominum albatorum conuenticula, sedesque plurime, et letantium agmina. Tunc cepi cogitare quod regnum celorum esset, de quo sepe audieram. Cui cogitationi  mee respondens dux meus: Non est hoc, inquit, regnum celorum, ut autumas, sed regio spirituum sanctorum; nondum tamen tante perfectionis, ut in regnum celorum statim mereantur introduci. Puteus autem flammiuomus, quem uidisti, os ipsum est gehenne; in quem qui semel ceciderit, nunquam inde exibit. Tu autem quia 330 nunc ad homines reuerteris, studeas magis in simplicitate et rectitudine uiuere, ut inter hec, que cernis agmina leta in eternum uiuas. Delectatus autem suauitate et loci decore, consortioque sanctorum, multum detestatus sum reuerti ad corpus, nec tamem ductorem aliquid rogare audebam. Sed inter hec, nescio quo ordine, repente me inter homines uiuere cerno.

 Narrabat autem uisiones suas non curiosis et indoctis, sed religiosis, etiam regi Wilfrido [forte Alfrido] uiro religioso, uictitans usque ad diem mortis in pane cribrario, tenuique dieta, intrans flumen quotidie, sepe etiam congelatum ob carnis castigationem, in quo preces et orationes fudit Domino. Cui cum obiiceretur quare tot se miseriis et frigoribus affligeret, respondit: Ut caueam maiora que uidi. Sicque exemplo sancte conuersationis sue multos prouocauit ad penitentiam. Item Hieronymus ad Heliodorum: ueniet, ueniet dies illa, in qua »corruptibile hoc induet incorruptionem, et mortale hoc immortalitatem ;---beatus seruus, quem Dominus inuenerit uigilantem .« Tunc ad uocem tube pauebit terra cum populis,  tu gaudebis. Iudicaturo Domino, lugubre mundus immugiet, tribus ad tribum pectora ferient, potentissimi quondam reges nudo latere palpitabunt. Exhibebitur cum prole sua uere tunc ignitus Iupiter, adducetur et cum suis stultus Plato discipulis; Aristotelis argumenta non proderunt. Tunc rusticanus et pauper exsultabis, ridebis, et dices: Ecce crucifixus Deus meus. Ecce iudex, qui obuolutus pannis in presepio uagiit. Hic est ille operarii, et questuarie filius; hic, qui matris gestatus sinu, hominem Deus fugit in Aegyptum; hic uestitus coccino, sentibus coronatus. Hic magus, demonium habens, et Samarites appellatus a blasphemis. Cerne manus, Iudee, quas fixeras; cerne latus, Romane,  quod foderas. uidete corpus, an idem sit quod dicebatis clam nocte sustulisse discipulos. Ut hec tibi, frater, dicerem, tua me compulit dilectio, et ut te gaudiis his interesse contingat, laborem, qui nunc durus est, aggredere.



CAPUT CLI. De gaudio, et premio beatitudinis eterne.

Hieronymus in fine epistole ad Eustochium describens gaudia et premia beatitudinis eterne, ait : Egredere paulisper, queso, de carcere, et presentis laboris ante oculos tuos pinge mercedem, quam »nec oculus uidit, nec auris audiuit, nec in cor hominis ascendit .« Qualis erit illa dies, cum tibi Maria mater  Domini choris occurret comitata uirgineis, cum post Rubrum mare, submerso cum suo exercitu Pharaone, tympanum tenens, precinet responsuris: »Cantemus Domino, gloriose enim honorificatus est: equum et ascensorem 331 proiecit in mare!«  Tunc Thecla in tuos leta uolabit amplexus; tunc et ipse Sponsus occurret, dicens: »Surge, ueni, proxima mea, sponsa mea, columba mea ;« quia, »ecce hiems transiit, imber abiit, et recessit « sibi. Tunc et angeli mirabuntur, et dicent: »Que est ista prospiciens, quasi diluculo, pulchra ut luna, electa ut sol? uidebunt te filie, et regine laudabunt, et concubine predicabunt .« Hinc et alius castitatis chorus incurret. Sara cum nuptis ueniet, filia Phanuelis  Anna cum uiduis. Erunt in diuersis gregibus carnis et spiritus, matres tue. Letabitur illa quod genuit, exsultabit illa quod docuit. Tunc uere Dominus super asinam ascendet, et celestem ingredietur Ierusalem , tunc paruuli (de quibus in Isaia Saluator effatur: »Ecce ego, et pueri mei, quos mihi dedit Deus ,« palmas uictorie subleuantes, consono ore cantabunt: »Hosanna in excelsis! Benedictus qui uenit in nomine Domini! Hosanna in excelsis.« 

Tunc »centum quadraginta quatuor millia in conspectu throni et seniorum tenebunt citharas, et cantabunt canticum nouum. Et nemo poterit dicere canticum illud ,« nisi numerus diffinitus. »Hi sunt, qui cum mulieribus non sunt coinquinati:  uirgines enim permanserunt. Hi sunt, qui sequuntur Agnum quocunque uadit .« Quotiescunque te uana seculi ambitio delectauerit, quoties in mundo uideris aliquid gloriosum, ad paradisum mente transcende: Hic esse incipe quod futura es, et audies a Sponso tuo: »Pone me sicut« umbraculum »in corde tuo, sicut signaculum in brachio tuo ,« et opere pariter, et mente munita, clamabis et dices: »Aque multe non poterunt exstinguere caritatem, et flumina non cooperient eam .« Item Hieronymus in fine epistole ad Demetriadem [t. II incipit: »Si summo ingenio,« sed non est Hieron]: Considera, queso, magnitudinem premii tui, si tamen considerari potest quidquid immensum est. Post abscessum anime, post interitum  carnis, post fauillas et cinerem, in meliorem statum uirgo reparanda es. Mandatum corpus terre, in celum eleuandum est; mortale tuum immortalitatis honore mutandum est. Post hec, angelorum donanda es consortio, regnum acceptura celorum, et in perpetuum mansura cum Christo.

Quid igitur retribues Domino pro omnibus que retribuit tibi?  Quid remuneratore tanto dignum facies, aut quem laborem putabis durum, cuius tanta sunt premia? Unde Apostolus: »Nulle sunt condigne passiones huius temporis ad futuram gloriam, que reuelabitur in nobis .« Et item: »Hoc momentaneum passionis, eternum glorie pondus operatur in nobis .« Tu ergo, cui aduentus Christi dierum noctiumque meditatio est, cui pro conscientie puritate, Domini est optanda presentia; que consummationem seculi, quasi certum premii tui tempus exspectas, exsultationem de illo die capies, non timorem. Tunc enim tu sanctorum mista choris et sanctis comitata. uirginibus, in amplexus Sponsi obuiam subuolabis, et dices: »Inueni quem quesiuit anima mea .« Nec ullius temporis iam separationem timebis, que semel immortalitatis gloria et incorruptionis splendore donata es, cum Christo semper regnatura, Apostolo dicente: 332 Quoniam et »ipse Dominus in iussu, et in uoce archangeli, et in tuba Dei descendet de celo, et mortui, qui in Christo sunt, resurgent primi: deinde nos qui uiuimus, qui  residui sumus, rapiemur cum illis in nubibus obuiam Christo in era, et sic semper cum Domino erimus ---: heredes quidem Dei, coheredes autem Christi .« Hec sit igitur tua cura semper, hoc studium; hec iugiter in corde uirginis uoluantur; in his totius diei uersetur labor, in his etiam somnus noctis reponatur; in hec anima rursus euigilet. Nullus labor durus, nullum tempus longum uideri debet, quo gloria eternitatis acquiritur.



CAPUT CLII. De iucunditate eterna.

Consistit iucunditas eterna in duobus: In cognitione Dei, et gaudio sanctorum in patria. De cognitione  legimus in Euangelio: »Hec est autem uita eterna, ut cognoscant te uerum Deum, et quem misisti Iesum Christum .« Quid maius, quam uidere Deum facie ad faciem, eumque cognoscere, sicut et cogniti sumus?  De gaudio legimus: »Quia gaudebit cor uestrum, et gaudium uestrum nemo tollet a uobis .«

Hoc gaudium de uisione et societate Dei magnum ualde, admirans Propheta, exclamando ait: »Quid enim mihi est in celo, et a te quid uolui super terram?«  Totus mundus »lenticula rufa« est , habita comparatione ad magnitudinem glorie tue, cuius participes erimus. Tunc implebitur quod alibi ait: »Sicut audiuimus, sic uidimus  in ciuitate Domini uirtutum, in ciuitate Dei nostri, in monte sancto eius. Deus fundauit eam in eternum .« Et alibi: »Exsultabunt sancti in gloria, letabuntur in cubilibus suis , hoc est, in conscientiis, uel mansionibus suis. Hoc gaudium pregustans Psalmista, in alio loco ait: »Hec recordatus sum, et effudi in me spiritum meum; quoniam transibo in locum tabernaculi admirabilis usque ad domum Dei. In uoce exsultationis et confessionis sonus epulantis .« Ubi introducti ad nuptias sponsi et sponse, Agno uescemur immaculato, cum sponsus transiens ministrabit singulis nobis. Quarum nuptiarum et thalami ingressum preuidens Propheta, ait: »Letatus sum in his que dicta sunt mihi: In domum Domini ibimus  .« Ubi, »sicut letantium omnium habitatio est in te .« Tunc implebitur quod legitur in Canticis: »Columba mea in foraminibus petre, in cauernis macerie .« Supplebit enim et restituet Ecclesia cauernam et ruinam angelorum. Nunc dicitur: »Plorabitis et flebitis uos . Et: »Euntes ibant et flebant .« Tunc autem dicetur: »Tristitia uestra conuertetur in gaudium, et gaudebit cor uestrum .---uenientes autem uenient cum exsultatione portantes manipulos suos .«

Et quia ad huius gaudii, quod, »nec oculus uidit, nec auris audiuit ,« explicationem insufficientes  et inualidi sumus, a longe speculantes sanctam matrem 333 nostram Ierusalem celestem, ut mammotrecti: et balbutientes cum sancto Isaia dicamus: »Secretum meum,« de pena eterna, quia rarus est qui eam credat uel quia inexplicabilis est, »mihi .« Et quemadmodum orator depingens dolorem parentum filii patrisfamilias mortui, cum uentum esset ad dolorem patris exprimendum pro filio, defecit non habens plures, uel maiores dolentium affectus predictis depingere, quod potuit fecit, depingens patrem panno inuolutum habentem caput, ut hoc esset signum immensi et inexplicabilis doloris: sic uerbis nostris de gaudio patrie finem imponimus, insinuantes per hoc illud esse immensum et inexplicabile.



CAPUT CLIII. De proprietate monachorum.


Iudas »fur et loculos habens « asportabat res pauperum; qui merito furti et sacrilegii, proditor Christi, suique homicida effectus est. Sic Ananias et Sapphira : qui cum illis, nisi totum quod uouerunt reddant, mentiuntur Spiritui sancto, incurrentes maledictum Petri . Qui cum nec de crepida possint dicecere, mea: quomodo de bursa, litteris, uoce sonora, pecunia et huiusmodi? Hoc possunt, qui non unicam  habent, scilicet animam suam. Unde et monachus dicitur custos unius, scilicet anime sue. Sic et Saul, quia contra preceptum Domini reseruauit Agag regem pinguem, et pinguiora, nec interfecit Amalec, perdidit regnum . Sic et monachi, quibus omnia mundana, sunt anathemata, et quoad possessionem, et quoad communem uitam, nisi occiderint in se carnem, et mundum, et omnia que eius sunt, quibus abrenuntiauerunt, amittent celeste regnum.

Item: Hi cum Achan  interficiuntur a uero Iosue . Hi, non dico similes, sed deteriores sunt sacerdotibus Belis habentibus falsa ostiola , religionem  suam conuertentes in laqueos et retia pecunie. Hi etiam similes sunt Ophni et Phinees, filiis Heli, qui etiam pro frustis carnium occisi sunt . Pro quorum peccato, et pater punitus est, et arca Dei capta . uide quantum est peccatum talium. uix inuenies, quod pro peccatis aliquibus punita fuerit multitudo, nisi pro peccato sacrilego huiusmodi.

Peccante Achan pollutus est populus anathemate . Et item: Erexisti altare sacrilegum, et cras ira Dei deseuiet in populum, hoc est Ephod Gedeonis .

Item, alii fures furantur ex macie, isti ex adipe cum tota Ecclesia ministret eis necessaria. Isti etiam  similes sunt Monedule, que abscondit quod sibi datur, 334 cum non sit ei necessarium. Huiusmodi monachos cum pecunia districte precepit Benedictus sepeliri extra ecclesiam. Item Hieron.  in epist. ad Eustoch. de eremita, qui inuentus est in morte habens centum solidos, qui iudicio aliorum eremitarum ligati sunt ad collum eius, et sepulti cum eo et in hec uerba: »Pecunia tua tecum sit in perditione .« Sic et de monacho Gregorii , qui inuentus est unum aureum habens, factum est. Item in Matth. : »Tunc hi qui in Iudea sunt, fugient ad montes,« id est qui sunt in confessione fidei: »Et qui in tecto est,« id est qui excedit carnem animo, »non descendat tollere quid de  domo,« id est qui omnia reliquerunt et culmen uirtutum altius descenderunt, non redeant ad aliquos »animatus« pristine conuersationis. Monachus »qui est super tectum« et habet propria, »non descendat aliquid tollere de domo sua,« uel alicuius priuati quod esset tolerabilius, sed de domo aliena Christi et pauperum. Et cum sacrilegus sit, etiam laicus, qui tollit rem sacram, et in professione benedictam, tollit de sacro, et contumeliam facit Spiritui sancto expellens ipsum de domo tua, qui membra Christi membra facit pecunie, et »templum Dei speluncam latronis ,« et loculum nummi:

O nummi, nummi, [quis] uobis hunc prestat honorem?  

uos estis dii. O pecunia mihi es [al. est] disciplina!

Item II Mach. XII: »uir fortissimus Iudas, collatione facta, duodecim millia drachmas argenti misit Ierosolymam,« etc. Quid tibi de monacho, qui in cuculla, uel etiam in arca habet aureos sicut idola? Inde habent pitantias proprias in refectorio . Sed quomodo, cum nec, sine speciali licentia, litteras habere possint? Tutius esset eis, quod nichil acciperent, nisi per manum prepositi. Sed de interfectis sub Iuda , quid mirum, si aliqua sibi retinuerunt, unde uiuerent, cum profugi et quotidie in bello, et fame, et morte affecti  essent? Nos autem in pace et sine necessitate querimus superflua.

Item, si Tobias exsul inter gentes , et [qui] propria habere poterat, dixit de agno, quem attulit ei uxor sua: »uide ne furtiuus sit :« quid de monacho dicendum? uide ne fur sit, ne sacrilegus sit. Ubi est abbas Tobie etiam ceco similis, qui audiat pecuniam sub cuculla non balantem, sed trementem, et dicat: uide ne furtiua sit pecunia? Item, quidam religiosi simulant sub obtentu fratrum uel amicorum, quorum, ut aiunt, sunt depositarii, et quasi procuratores, et negotiatoribus tradunt, cum nonnisi ecclesiastica ministeria liceat eis exercere. Item, si Nadab et Abiu  igne consumpti sunt, quia alienum ignem Deo obtulerunt , quid de monacho, qui alienam rem diabolo offert, dum sibi furtiue approbat [f. appropriat] et peior alio raptore non sacrilego, qui priuato aufert  et ideo magis peccat: »Nec dimittitur peccatum, nisi restituatur ablatum « Item, prior quidam fratri cuidam uolenti facere bibliothecam, prohibuit, dicens: Non fiet hoc, ne sit idolum tuum in quo 335 aliquam pro prietatem uindicares et inuideres, si alius acciperet. Modo sustinentur monachi manifeste habentes proprietatem, et etiam rapientes et communicantes, cum prepositis comitis, lucra. Item,  omnibus quodammodo proprietas prohibita est. Unde: »Charitas non querit que sua sunt, sed que Iesu Christi ;« et maxime caritas talium, qui de communi habent omnia necessaria et sine labore, »habentes promissionem uite ,« que nunc est, et future; qui omnia habent contemnendo; unde: »Centuplum accipient, et uitam eternam possidebunt .---Credenti enim nichil deest; auarus etiam obolo indiget .« Item, eremitam de oblatis colligentem pecuniam inuasit lupus, uel sacer ignis, etc.

Monacha etiam in extremis laborans, cum pauculos nummos, quos habebat in arca, extrahi fecisset  et reddi, non potuit animam exhalare, quousque obolus, qui in fundo arce latenter remanserat, eiectus esset. Quo eiecto, in pace migrauit ad Dominum.

Item Hieronymus: Sicut non inueni meliores quam in claustro bene conuersantes; ita nec deteriores quam in claustro male uiuentes, quia uel sunt »ficus bone, bene ualde; uel ficus male, male ualde.« Unde psal. XXX: »Super omnes inimicos meos factus sum opprobrium uicinis meis ualde, et timor notis meis.« Item, tanta in Martino adhuc catechumeno frugalitas fuit, ut potius uideretur monachus quam miles.

Item : »Nemo mittens manum ad aratrum,« etc. Glossa Ambrosii super hunc locum: Si discipulus  Dominum secutus arguitur, etc. Item, celle solebant dici obedientie, quia nonnisi coacti per obedientiam ad eas claustrales accedebant. Modo autem sunt uinditie et emptitie.





336-337 IN uERBUM ABBREuIATUM NOTAE AUCTORE R. P. D. GEORGIO GALOPINO MONASTERII SANCTI GISLENI IN HANNONIA RELIGIOSO.


 uerbum abbreuiatum.] Orditur auctor ab hoc loco Apostoli ad Rom. IX, secundum litteram sumpto, quem in sequentibus ad mysticum sensum tropologicum, seu moralem transfert; ita ut uerbum abbreuiatum, sit excessuum et uitiorum resecatio, ac subinde uirtutum introductio. Et hoc est ex mente B. Augustini. Is enim uno loco ait: uerbum consummans et breuians faciet Dominus super terram; id est, ut compendio fidei per gratiam saluos faciat credentes, non per innumerabiles obseruationes, quibus illa multitudo filiorum Isrel seruiliter onerata premebatur. To. Iu, Lib. I, quest. 2 ad Simplicianum.

Altero: Hoc est uerbum quod breuiauit Deus super terram, inquit, obseruatio duorum preceptorum caritatis. Nam in his tota lex pendet et prophete. To. II, epist. 205 ad Bonifacium paulo post initium.

Incircumscriptilis.] Ut Deus.

uoluit circumscribi.] uerbum iam caro factum. Ioan. I.

 Quod nobis tribuit.] Hoc, amanuensis incuria, uidetur omissum in M. Quomodo, inquit B. Hieron. arrhabo, qui nobis tribuitur etc. In cap. I ad Ephesios.

In arrham et pignus.] Nequaquam in arcam, ut M. Hic audio B. Augustinum de Christo sponso dicentem: Ad hoc arrham det sponsus, ut in arrha sua ipse ametur. Ergo ama, etc., to. IX, tract. 2 in Epist. Ioannis post medium. In quo arrha 338 et pignos differant edocet B. Hieron. loco supra citato.

Deprehenderemus.] C. comprehenderemus.

Breuiter et succincte.] Patent hec. Interea M. Breuiter et securius.

Infinitas est.] Nil melius. Etenim infinitas  tripliciter attenditur: Quoad magnitudinem, numerum et durationem. Hic ad numerum. Ergo perperam M. et C. legunt: Infirmitas est.

Distrahit nos.] Ex Seneca ad Lucilium epist 2 in medio. u. et M. distinguit. Non damno, pro diuidit et separat. At Senece textus biblioth. nostre in membrana  cum Iusto Lipsio: distringit.

Librorum multitudo.] C. Legerat uerborum multitudo, sed correxit.

Satis est habere.] Seneca, epist. 2; idem I De tranq., cap. IX. Quo mihi innumerabiles libros et bibliothecas, quarum Dominus uix tota uita sua indices perlegit? Onerat discentem turba, non instruit. Et infra: Paretur itaque librorum quantum satis sit, nil in apparatum, etc.

Inquinant, non alunt.] Ita censet Aeschylus:

,
Qui fructuosa, non qui multa scit, sapit.

 Illo die decoquas.] Noster textus Senece m. s. concoquas. Equidem bene, ut hereat in re cibi, ait Lipsius.

Aliquid apprehendo.] Probe Lert. in Arist. Ut non ii qui plurimum comedunt et exercentur, melius ualent iis qui modice; ita, non qui plurima, sed qui utilissima legerint docti censendi et studiosi.

Super esset etatis.] Sana Senece lectio epist. 48, C. multum esset etatis.

Temporis egestate.] u. Temporis erumna, sed uitiose Senecam uide.

Scientia rerum.] Stoici retinebant dogma, esse uitia ignorantias illarum rerum, quarum scientie uirtutes sint. Lipsium uide II Manuduct, dissert. I.

Sed et ad amplustre C. Sed ad amplustre. u. sed et aplustre. Utrumque uerbum placet. Festus: Aplustria, inquit, nauium ornamenta, que, quia erant amplius quam essent necessaria usui, etiam amplustria  dicebantur. Iuuenalis:

Amplustre et summo tristis captiuus in arcu.

Dirigit cursum.] u. cursus. C. gressum. uirgil. De certam. Nauali, lib. u.


   Huc dirige cursum
Littus ama.

Cum punctum et minus.] Mendose u. Cum puncto, etc.

Ubicunque benedictum est.] Genuina lectio, mea sententia. Ex quibuslibet enim, etsi profanis auctoribus, licet excerpere quod utile est et bonum, Apostolus Arato peta usus est, Act. XuII, 28, Menandro, I Cor. Xu, 33; Epimenide, Tit. I, 12.

Preterea id edocent licite fieri B. Augustinus, Stephanus Cantuariensis, et infiniti similes, ita tamen, ut resectis unguibus, inquit B. Hieronymus epist. 146, ad Damasum, to. III, et ad Romanum oratorem que incipit: Sebesium nostrum. B. Aug. 339 lib. II De doct. Christ. cap. 4 initio. Stephanus Cant. capite ultimo De uirt. et uitiis.

 Meum est, inquit theologus, etc.] Aptum nempe mihi ac proficuum. u. autem legit: Necessarium est, inquit theologus: Utique placet, si alibi Senecam audierim. Nam epist. 45. Quod bonum est, utique necessarium est. Prefero tamen dictum epist. 16. Quidquid bene dictum est ab ullo, meum est.

In Ecclesia.] Supple Militante. M. omittit ly Ecclesia.

Nimia prolixitas.] Ordo preposterus in u. Cuilibet istorum est inimica prolixitas mater obliuionis et nouerca memorie. M. autem: Cuilibet istorum inimica et nouerca est prolixitas, mater obliuionis et memorie.  Ergone  mater memorie? Nequaquam. Sicut enim stomachus nimia ciborum copia grauatus, non sane digerit; ita memoria prolixitate onerata, non nutritur, sed confunditur.

Et edificio.] Recte u. Duo mendose, edificatio, ob antipathiam casus.

Cui subseruiunt priora.] Nempe lectio et disputatio. u. pro priora, habet prima.

Et dubitabilium.] M. et C. sic: Post lectionem igitur, et disputationem sacre Scripture dubitabilia inquirantur, et non prius predicandum.

Cortina cortinam.] Ordinate et uicissim, seu, ut fidelis infidelem trahat, ut habet Glossa in cap. Cum uenisset, extra de sacra unctione .



CAPUT II.

Item idem.] Hieronymus in cap. XuI Ezechielis ad illud: uestiui te discoloribus  addit: Legis ceremoniis, quarum occupata studio idola derelinqueres.

Item Isaias.] u. addit: Cap. CLXIII. C. et M. in margine; CLXIu. Magna supputati numeri uarietas. In Bibliis nostris ms. in maximo folio, tantum numeraui Isaie capitula CLuIII, uersus autem  1580. Diuisio autem capitum, que nunc est in Bibliis nostris, facta est ab annis 400, ad quam facte sunt Bibliorum concordantie ab Hugone cardinali et Conrado Alberstadio monacho, suffragantibus quingentis diuersorum cenobiorum monachis, ut habet Sixtus Senensis in Bibliotheca Sancta. l. III, Methodo 3. Sed redeamus. Hic locus Isaie incipit: Quare appenditis, u. uero: Quare non appendimus. M. Quare non appenditis.

Argentum uestrum.] u. consequenter: Argentum nostrum.

Non in panibus.] M. et u. quia negationem initio preposuerunt, iam demunt.

Scriba et Phariseus.] Belle, est que glossa interlinealis  in cap. XXXIII Isaie uers. 18, u. male omittit Scriba.

Asteriscos et obelos.] Origenes, et post eum B. Hieronymus his usi sunt. De Origene testatur idem B. Hier. Apologia aduersus Ruffinum lib. II, cap. 8. De B. Hieronymo scribit S. Augustinus epist. 88 ad eumdem. Quid autem asterisci quid obeli 340 sint, queris? Audi B. Hieronymum to. II, epist. 89 ad B. August. cap. 6. Ubicunque uirgule, inquit, id est, obeli sunt, etc. Ubi asterisci, id est stellule prelucentes, etc.

Illuminandis et confodiendis.] Illuminantur genuine et sane lectiones: confodiuntur superflue, aut que non sunt recepte Grece, sagitta Latine.

Preposuerunt.] Non proposuerunt, ut C. quia infra dicitur. Ut hec preponeremus.

A Damaso papa.] Huius epistola cum questionibus ad B. Hieron. et uice uersa, est 124, altera 125.

Totam bibliothecam.] Insignis monachi labor.  Scribantur libri, inquit ille ad Rusticium, ut et manus operetur cibum, et mens lectione saturetur. Item ibidem: Ama scientiam Scripturarum, et carnis uitia non amabis.

Historice, allego.] Paucis excipe.

Littera gesta docet, quid credas allegoria:

Moralis quid agas, quo tendas anagogia. Cupis plura? Consule B. Augustin. libro De utilitate credendi contra Manicheos cap. 3.

Item August. Noli.] M. in margine, ait: forte Gregorius. Is in Pastorali non absimilia legit. Qui ad uere predicationis uerba se preparat, necesse est ut causarum origines e Sacris paginis sumat, ut omne quod loquitur, ad diuine auctoritatis fundamentum reuocet, atque in eo edificium sue locutionis firmet. B. Hieronymus ad Nepotianum epistola, que incipit: Petis a me, sermo presbyteri, inquit, lectione Scripturarum condiatur. Locus est B. Augustini 3, contra Maxim. cap. 14 et in psal. LuII. Nec  absimilia habentur lib. De unita Ecclesie cap. 3, 6, 10 et 16.

uerbis meis.] M. et u. Litteris meis.

Et uetus Testamentum.] M. Et ueterem characterem. u. uel ueterem canonem. Idem aliquando legi in Eusebio Eccles. hist. lib. uI, cap. 18 post Origenem: Non est ignorandum, inquit, uiginti et duos esse libros in canone ueteris Testamenti.

Item ait Apostolus.] Inter theologos puro Apostoli nomine, B. Paulus intelligitur. Hic autem, hocue tantum loco, sanctum Petrum intellige. I. Epist. cap. 4.

Saburra.] Inani et inutili sarcina. Saburra naues onerantur, ut stabiliores sint contra procellam. Unde uirg. 4 Georg.

Ut cymbe instabiles fluctu iactante saburram

Tollunt.

In Legenda S. Martini.] Per Seuerum Sulp. conscripta. Dial. I, cap. 12.

Potius in uerbis.] O quam belle B. Benedictus  cap. uII Regule: Pauca et rationabilia uerba loquatur monachus. B. Gregorius Moral. XXX, cap. 7. Recte scit dicere, qui nouit ordinate tacere. Et Seneca epist. 75: Non delectent uerba nostra, sed prosint.

341 Ex oculis Domini liquitur.] Hoc sensu, non bene liquatur, ut u.

A quo Isaac amouit.] Duo perperam legunt Iacob, Nam de Isaac hoc legitur Gen. XXuI. Rursum  fodit alios puteos, quos foderant serui patris sui Abraham, et quos illo mortuo olim obstruxerant Philisthiim. M. bene tacuit Iacob, sed adhuc melius, si Isaac adiecisset sicut ex textu Scripture correximus.

Sicut otiosi.] Hoc otiosi, abest in M.

Usque faciet.] Usque ad illa uerba, que in eodem psalmo sequuntur: Et omnia quecunque faciet.

Quia est uerbum uite.] u. et C. Quod est uerbum uite. Malui coniunctionem causalem. In Scriptura,  ait Glossa moral. per folia significantur aliquando uerba, que in Christo fuerunt, non defluentia, sed stabilia. Unde Matth. XXIu. uerba autem mea non transibunt.

Sed folia decident.] C. occident.

Textus est umbra.] Si legero uerba pro umbra, ut C. et u. Quis sensus? Glossa interl. super illud psal. XuII: Tenebrosa aqua, ait: Obscura doctrina est in prophetis et omnibus predicatoribus.

uerbum eterne uite.] Recte. uetus, umbra; Nouum Testamentum, ueritas.

Deut. c. XIX. Tria cap. LXXu. Miror tantum numerum capitum Deuteron. cum in Bibliis nostris ms. solummodo nouemdecim uiderim, uersus autem 2600.

Arbor non frondosa.] De qua III Reg. XIu, uers. 23. C. legit fructuosa, sed uitiose; nam feret contradictio cum sequentibus.

Non pampinosa.] Ut eloquentie torcularia, non  uerborum pampinis, sed sensuum, quasi uuarum expressionibus, redundarent. B. Hier. ad Rusticum, que incipit: Nihil Christiano. cap. 2.

Solutus est liber.] Non improbo M. et u. Solutis septem signaculis libri per Christum clauem Dauid, pro quibus, ut soluerentur fleuit Ioannes. Ne cogamus, etc. Fere similia habet B. Hieron. Epist. ad Paulinum, que incipit: Frater Ambr. ante medium.

Pro quibus ut.] Ex M. et u. adieci: Pro quibus, quod ad signacula refertur. C. pro quo.

Aqua nubium.] Ex ps. XuII. Per hec, auctor intelligit prophetarum dicta, que ex se obscura sunt, atque ita interprete indigeant.

Cum tamen Christus.] M. Cum tantum Christus.

Lib. Sap. cap. ultimo.] Hodie 19, olim 45, uel, ut alius codex, 41.

uel intelligit.] u. id omittit.

 Leuit. cap. XXuI.] C. in margine cap. LXXXuII. Hec, usque Caupones. desunt in u.

uetutissima ueterum.] Nota discrimen. C. uetustissima ueterum, ut magister Anselmus, et Gilbertus, comedetis  id est imitabimini; et uetera, id est modum legendi modernorum, qui, etc. M. in margine, nomina Anselmi, Albrici Rem. Roberti, Pulani et Gileberti uidetur uelle reuocari, superpositis 342 tribus punctis, ad illud: Modum legendi modernorum. Nomen uero Simonis, quod etiam in margine habetur, reiicit ad illa: Modum legendi antiquorum.

Imitabimini.] Non immutabimini, ut C.

Caupones tui.] uersio septuaginta Interpretum cap. I Isaie: Caupones tui miscent uinum aqua.

Amurcam.] Fecem olei.

Ad cetera utiliora.] u. ad cetera opera. Sed dixero: Ad cetera utiliora opera.

Et impedimentum.] Id ex solo u. Nec abs re  est, eo quod hi libri magnum capiant locum uixque unius fortissimi uiri uiribus admotis, ad alium transferri ualent.

Ut situs locorum.] Hec ad geographiam.

Numeros annorum.] Ad chronologiam.

Genealogias.] Interminatas, de quibus Apostolus I Tim. I, 4.

Responsiones.] C. rationes.



CAPUT III.

Ephesios cap. Iu.] Tria 19.

Prestant ruinam.] Ruinam omittunt u. et M.

In eodem uI capite.] Tria uIII.

uerumtamen.] C. uersutum: Si bene; profecto talem disperdet Deus, quia uir uersutus odiosus est. Prou. XuII. Sed plane repugnat textui psalmi.

Sunt enim qui tales.] Glossa Cassiodori.

Sit altare concauum.] Iussum est Exod. XXuII. uideatur Glossa.

 Celum ferreum.] Auctor hic imitatur LXX, Interpretes, alioquin uersio S. Hieronymi, Sicut ferrum.

In eodem cap. XXuI.] Tria 87.

Id est diuinam Scripturam.] C. diuinam non legit. Glossa in hunc locum per terram eneam, non Scripturam, sed terram siccam et infructuosam intelligit, qui est sensus litteralis.

Imbrem, id est Doct.] Ita B. Hieron. in cap. Lu Isaie.

Germina uirtutum] Non genimina ut C.

Nihil subtilius.] Hoc Senecam redolet epist. 82. Ibi enim: Nihil est acutius arista, etc.

Obest utilitati.] M. et C. subtilitati.

Non garrire.] Seneca non dicere.

Non linguose loqui.] Omittit u.

Non est populare.] Seneca epist. 16. u. uero: Non in populare.

In gyris Meandrinis.] Idem Seneca epist. 104,  al. 105, ante medium. C. In uigiliis Meandrinis.

Et cauillarum edibus.] Ex solo u. adieci.

343 Quid mihi uerba.] Seneca epist. 48. Tu mihi uerba, etc.

uaferrimas.] Sic duo exemp. cum Seneca. u. male, ferrugineas.

Senes ludimus.] Fateor me ex Seneca in textu reposuisse Senes: alioquin C. Serie. M. et u. Series. Ex notariorum abusu.

Aduocatus es.] Ex Seneca epist. 48. C. uocatus es. u. Aduocandus.

Intente securi.] Nouellus super intente, in C. scripsit; sublate.

Pestes Erebi.] Cacodemones.

Aduersus mortem tutam.] Restitui Senece uerba ex epist. 82, alias 83, in fine. Nam C. Tantam mortem minuta. u. et M. Totam mortem minuta.

Tam minuta iacula.] C. Diminutiue: Iacilla.

De Palemone.] C. De Polemone, uel Philemone. Historiam uideto apud ual. Max. lib. uI, cap. 11, et  S. Hieron. in cap. I Osee; S. Aug. ep. 130.

uite perditissime.] M. uite probatissime. Ironice, bene. Nam ille luxurie maxime deditus erat.

Insignia luxurie.] Recenset ea Isaias c. III, 19.

uerba captiosa.] Ita et Seneca epist. 82. C. uerba captionis.

Contra uitia susceptam.] Aciem nempe. Non penitus reiicio. C. Contra uitia suscepta armatur subula leui, etc. M. in margine: contra uitia suscipiunt armaturam subula, id est leui, etc.

Cauillatio eripuit.] Non concauillatio, ut C. Cauillationes argutie sunt et dicteria.

uerborum significationem.] A Seneca deflectit u. scribens: uerborum designationem.

Quasi nobis uacet.] Seneca epist. 45. Tantum nobis uacat? iam uiuere, iam mori scimus? His damnatur C. Quasi uerbis uacet.

Et infra.] Epist. 45 ante medium.

uocum dissimilitudines.] Seneca: uocum similitudines  distinguis.

Ut frontem suam tentet.] Id fecit Diogenes Cynicus, ait Lipsius in Senecam.

Sic ista sine noxa.] M. male: Sic ista sine noxia.

Prestig. acetabula.] Nequaquam acceptacula, ut C. Hunc ludum, etiam hodie non infrequentem, describit Lipsius in Sen. epist. 45.

Pigmeorum.] Hoc non habetur in Seneca. Si queris Pigmeos, inuenies apud B. Hieronymum in cap. XXuII Ezechielis, et S. Aug. l. XuI De ciuit. Postremo audias facetosum Iuuenalem, sat. 13:

Ad subitas Thracum uolucres nubemque sonoram,
Pigmeus paruis currit bellator in armis.
Mox impar hosti, raptusque per era, curuis
Unguibus a seua fertur grue. Si uideas hoc
Gentibus in nostris, risu quatieris; et illic
Quanquam eadem assidue spectentur prelia, ridet
Nemo, ubi tota cohors pede non est altior uno.
 344 Hec ex ms. nostro Iuuenali desumpsi. In impressis uersus quintus sic legebat: Risu quatiere, sed illic.

Fallacia delectat.] Sic Seneca. Ergo non, Fabula delectat, ut C.

Non uaco aduersus istas.] M. et C. Non uaco ad istas. Potest tolerari, pro non ex professo agito.

Consilium clare dat.] C. consilium clare dant.

Non ergo clamandum.] Audite, theologi; quidni et uos, philosophi? Audite uirum  Senecam epist. 52. Quid turpius philosophia captante clamores? Item idem epist. 75. Etiamsi disputarem, inquit, nec supploderem pedem, nec manum iactarem, nec attollerem uocem, etc.

De utraque pudicitia.] M. de utraque prudentia.

Calliditas animi.] uarietas hic est. C. calliditas animi conatibus. M. et u. calliditas animi, magna conantibus. Pretuli Senecam, etsi talis sit tolerabilis: Calliditas, animis magna conantibus.

 Declamationis acute.] u. Delirationis; M. paulo melius: deliberationis.

Et uano.] Seu et inani, ut u. et M.

Studeas non uerbis.] Id edocet Seneca epist. 45 et 115.

In te et in aliis.] Ita M. at C. Ad mores uite in alios exemplo tui reformandos referas. u. autem: Ad mores in te et in alios exemplo tui formandos, sed recenti manu prefixum est in, ut legatur informandos. Annon luculente Seneca epist. 52? Eos, inquit, qui uita docent eligamus, etc. B. Aug. Multi quidem, ait, multis prosunt dicendo que non faciunt, sed longe pluribus prodessent faciendo que dicunt. Lib. Iu De doct. Christ. c. 27, et plura uidebuntur, c. 29.

Puta in te.] C. uitiose: Puta uite, prout liquet ex Seneca epist. 89, paulo ante finem.

Tuas uexa.] C. necte, pro uexa.

Idololatriam.] Tria, sicut in omnibus mss. uidi, idololatriam.

 Superfluis et uanis.] C. omisso, in, superfluis tantum aliud abest.



CAPUT Iu.

uespis et pugion.] Margines M. et C. hec habent: Dominus dilacerata facie cuidam religioso  apparuit. Legitur Dominus apparuisse leprosus martyrio monacho, hom. 40, B. Gregorii in Euangelia.

Ieremie cap. Xu.] Tria LXI.

Alia littera.] Non alia lietera, sed Glossa ipsa est interlin. que sic: uel qui iudicor. C. appropinquat: uel qui iudicem.

Iob cap. XIX.] Tria tum in textu cum margine legunt, cap. XIu: Nec mirum. Liber enim Iobi, olim tantum diuidebatur in XXXuI capita, hodie uero in XLII.

Ecclesiasticus cap. XuI.] Tria XLIu.

345 Assimilantur] Non assimulantur, ut C.

 Libro Eccli., c. XuI.] C. et u. Libro Sap., cap. XLu. M. Paulo quidem melius, sed adhuc indefinite: Libro Salomonis, XLu.

Minoratur.] C. immoratur.

Id est, dist. per multa.] Hec desumpsi ex textu u. et marg. C.

Modo de humanitate.] An fuerit uerus homo. M. mendose: de humilitate.

Ut similiter.] C. nisi similiter.

uel fundunt.] Hoc caret C.

Unius moris.] Unanimes unum sentientes, inquit B. Aug. in hunc locum.

Ierem, c. XXIII.] Tria LXXXu.

uir ebrius.] Margines duo: Id est, non intelligens.

Madidus uino.] Digere unum quo mades. I Reg. I. C. madidus in uino, Iere. hoc loco: Madidus a uino.

Et ideo quia.] M. omittebat Et ideo, sed aliena  manu resarcitum est inter lineas.

Si ergo a facie.] M. ante Si ergo, premittit M. quod est, Magister, ut colligo ex sequentibus.

Et discrete.] Fallitur C. et discite.

Infra triginta annos.] Huius, testis est B. Hieron. Prefatione in Ezech. ad Eustochium. C. et M. Infra uiginti annos. uitiose.

Et ita non possumus.] M. et u. Et non possumus, omisso ita.

Os non comminuetis.] Ad hec margines C. et M. Non hic ex hoc esse medullam extrahemus, quantumlibet elaborauerimus ad hoc.

M. non infra.] Per M. Magistrum intellige. Sic enim infra per M. Magister Anselmus, Magister Sentent. etc.

Supra uolantes.] u. et C. Sic uolantes.

Cum Martino.] Hic: Oculis ac manibus in celum semper intentus, inuictum ab oratione spiritum non relaxabat. Ex uita eiusdem per Seuerum Sulp., to.  uI. Surii.

Item: Horrendum.] M. super Horrendum legit M. Forte Magister.

Philosophus: Qui.] Hec in Seneca  nondum uidi, at bene in Plauto Mostell. actu u, scena I, initio.

Nauci non est.] M. in latere, id est, insipiens et inutilis

Quod sine periculo.] C. Quod non sine periculo scitur. Ex B. Hier. epist. ad Eustoch. De custodia uirginitatis.

Qui ambulat simpliciter.] Hoc est, non duabus uiis, uti Eccli. II.

Stultitie cognata.] Prudentia absque simplicitate malitia est et simplicitas absque ratione stultitia nominatur. B. Hier. in cap. uII Osee. At B. August. in illud I. Tim. III Oportet episcopum esse prudentem, ait, ne ita sit simplex quod stultus.

346 Existente sine plica.] u. et M. Ente sine  plica. Ens pro existens, familiare est auctori in hoc opere.

Curiositatis et.] u. curiose et famose inquisitionis. M. curiose et fame inquisitionis.

Geniti infantes.] M. omittebat in textu infantes, at in marg. recuperat: Paruuli scilicet.

Rationabiles.] Hec est communis lectio, sed in editione Romana per Sixtum u et Clementem uIII, correcta, ut iam legatur rationabile, quod coheret cum dictione lac: Et sic habent Greca, Syriaca, Biblia regia, Beda et 4. ms. Louaniensium.

Maledocendo.] Non maledicendo, ut C.

uel per superbam.] Emendaui ex u. Nam. C. uel superbam et curiosam. M. uel per superbiam.

Et inexplicabile.] Seu ineffabile. ut u. Ideo autem inexplicabile, quia, ut habet paraphrasis Chaldaica, arcanum est.

M. Si ergo.] In margine M. Magister Anselmus.

Hieronymus: Non.] Audi M. in ora laterali. Quid igitur de relationibus, que assumuntur esse persone,  quod non?

Sic et Christus.] Discerne. u. Sic et Christus Patres posuit terminos in monte et circa montem S. Scripture, quos non debemus transgredi, etc. M. autem, Terminos posuerunt in montem, Cetera ut in textu.

Et superfluam.] Id omittit u.

Parab. c. XXu.] C. XLIII, M. XLuIII.

Ultra uires querendo.] Seu inquirendo, ut C. In u. hec absunt, que et Glosse interl. et ipsius B. Hier. sunt.

Melle intinge.] Male a Bibliis sacris deflectit C. Melle inunge.

Et exhilarab. oculi.] Exhilarabuntur oculi mei, inquit C. et bene persequeris hostes  tuos, quia declaratio sermonum tuorum illuminat me, etc.

Ut curiosa inquisitio.] C. Non inuoluit curiosa inquisitione.

 Non eris curiosus.] C. Ne fueris curiosus, ut est in Bibliis.

Ecclesiastes.] C. in latere c. XIu. Nostra ms. c. Xu.

Que sunt sub sole.] Absit ut hic audiam u? Que sunt, inquit, supra solem, Super omnia: Que fiunt sub sole, uti Eccle. uIII.

Et qui curiose.] Sic M. et u. at C. Et qui incuriose: Super et, uideo M. quod est Magister, ut in margine exponitur.

Cum de diis loquimur.] Ex Aristotele, Seneca l. uII. Natur., q. c. 30, initio.

M. Multo magis.] Iterum M pro magistro, inter lineas M. et C. in textu.



347 CAPUT u.

Eloquium meum.] C. et M. tuum pro meum.

II. Reg., c. XXII.] u. et C. XCIu. M. XCIII.

II. Tim. II.] u. II. Tim. Iu.

 Ut obstrepat.] In M. et C. additur Glossa. Forte auctoris nostri, aut alterius antiquioris eo, cuius etiam post eos meminit Nicolaus de Lira in hunc locum.

Defendat hiatu.] Clamose et capitose se defendere. Redolent hec petam Horatium de Arte petica.

II Tim. II] Tria II Tim. Iu.

Contentio nichil potest.] Glossa Augustini, aiunt margines duo. Ipsa interlinealis est hodie.

Pronuntiatio ordinata.] uerba Senece etsi nonnichil leuigata epist. 40. A uerbo pronuntiatio, usque ad: Item: Philosophus, deficiunt u. et M.

Ad summam.] Ex Seneca in fine epist. 40, quam legisse iuuat. C. ad summam totius philosophie. At Seneca: Summa summarum est.

Caput enim mouere.] Id abhorret Seneca ep. 75.

Item Isaias.] u. addit c. LXXIII. C. in marg. LXIII.

Item: Sicut turpe.] u. hoc prefert.: Item Parab., ca. XuI. Sicut turpe, etc. Ne quidem in tota S. Scriptura hec putem posse inueniri.

 Turpe est et peric.] Et turpius multo, aliquem ad palinodie cantum cogi, super prolatis uel euolatis, pre nimia precipitatione, sermonibus.

Qui interrogationem.] C. et M. in latere subaudiunt: Respondens scilicet.

Soluendo scilicet.] u. solum in textu, duo alibi.

Parabit uerbum.] M. Parabit illum.

Et sic deprecatus.] C. et si sic deprecatur et exaudietur.

In eodem, c. XXXII.] Tria, LXXXIu.

Non disperdet.] M. non disperget. u, non perdet.

Item, c. XXXuII.] u. XCuIII. M. et C. XCuII. Hoc: Fili in omnibus, abest in M. incipitque. Corboni, etc.

Tibi aliud plus.] Tibi, in solo; u. est Eccli. XXXuII. Aliud pluris illo.

Cap. XXXuII. Ante.] Tria, XCIX.

Consilium stabile.] C. consilium statue. Post stabile, margines C. et M. hec uolunt legi: Item, Iob  cap. XXuI . uerumtamen miraculum non te terreat, etc.

Item: Labia.] u. c. LX. Locum notaui in margine textus.

Nisi deliberatione.] C. etiam sapit: Nisi cum deliberatione.

Cum enim in questione.] C. cum questio mouetur super, etc.

Terrula uel recula.] Prius a terra, posterius a re diminutiuum est.

348 Si tanta.] In solo C. uidi, Si.

Demum in sententie.] Seu deinde, ut M. et C.

Etiam facilem.] Ly etiam, uim habet. Ergo perperam omittunt C. et M.

Nisi datis induciis.] Mos inoleuit  nunquam responderi ad propositas a magistro questiones, uel ad solutiones ab argumentante exactas, cum in theologicis tum philosophicis, ni prius data respondenti mora in repetendo et meditando. Non enim  precipitandum est: ait Seneca, epist. 40.

In cuius solutione.] Hec absunt a C. quorum loco habet: uictus cum deficeret.

Ait ei Aristoteles.] Apud auctores probatos magna huius historie uarietas inuenitur. uolaterranus Antropologie l. XX, post Suidam, sic inquit: Theopompus Chius, et Ephorus historici, discipuli Isocratis, alter freno, alter calcaribus indigebat. Lertius non Theopompo, neue Aristoteli, sed Platoni in schola discipulos docenti hec attribuit, e quorum numero erant Aristoteles et Xenocrates. Itaque Plato Aristoteli precipitanti: Opus est tibi freno; Xenocrati autem moroso nimium: Calcari.

Interea scio Theophrastum  Aristotelis discipulum fuisse et schole successorem, teste Seneca Natural. quest. l. uI, ca. 13, et uolaterrano loco citato, Eudemum autem nondum legi eius discipulum.

Eudemo.] u. Eudemio. M. Eudonio. Forte Eudoxo  Aristotelis condiscipulo sub Platone, cuius meminit libertus Fromondus  in notis ad Senecam Natur. q. l. uII, c. 3. uel forte Eudemus, seu ut Plutarchus, Eodemus orator. uide eum tom. I. De uiris illust. in Philopemene.

Qui cum nimis morose.] M. Qui nimis morose. C. Eudenio morose et non nisi, etc. Hoc: Qui cum nimis, ibidem deest.

uenam tamen ingenii.] Illi uenam diuitem habent, qui ab artis sue fonte  ampliorem scientiam imbiberunt, uel uno nomine, qui sunt ingeniosi.



CAPUT uI.

Omnes laudationes.] C. omnes auditiones.

Scilicet eruditionis.] Doctorum, correctionis malorum, ut resipiscant; exhortationis bonorum, ut in  melius proficiant, inquit B. Benedictus in Regula, excitationis pigrorum, consolationis pusillanimorum, sustentationis, aut  consustentationis deficientium.

Tribus predictis.] Nempe, lectioni, disputationi et predicationi de quibus cap. 1.

349 Serenate conscientie.] Unde Salomon, Prou. Xu. Secura mens quasi iuge conuiuium. Talis.

Integer uite scelerisque purus. 
Non male C. uox exsultationis serenitas conscientie.

Et pro amouendis.] Quidam puncto posito sub et, illud uoluit in u. expungere, similiter in sequent. Et pro conferendis, cum tamen non sit superfluum. Ita scilicet: Confitebimur tibi, Deus, peccata, commissa ut indulgeas, et pro amouendis malis, hoc sensu, et ne nos inducas in tentationem, sed, etc.

 Opera creationis.] C. Creatoris, nec addit, recreationis.

Nociua.] Peccantes humores, ut loquuntur medici.

Dominus ad idem loquens.] M. Dominus addit loquens.

uita enim bona.] Glossa Moral. seu ordin. in cap. u Matth., uers. 13 et 14, que sic habet: Prius sal quam lux, quia prius uita quam doctrina. uita ducit ad scientiam ueritatis. Qui Deum timet scientia non caret. Scientia rerum. Senecam audi: Quid ergo bonum est? Rerum scientia. Quid malum? rerum imperitia. Et infra: Huc et illud accedat ut perfecta uirtus sit equalitas ac tenor uite, per omnia consonans sibi: quod non potest esse, nisi rerum scientia contingat, et ars per quam diuina et humana noscantur. Sic ille, epist. 31, in medio.

Qui autem diligit.] Ex u. collegi hec: alioquin C. Hec est enim scientia rerum, quam qui ante diligit illa non caret. M. uero Hec est enim scientia,  qui ante diligit illa non caret. Omnia suo sensu tolerabilia. Postremo addam ex Glossa in c. u Matthei: uos estis sal terre: Qui Deum timet, scientia non caret.

Item Salomon: fili, C. Fili, concupisce. u. Fili concupisti sapientiam? serua, etc. quomodo legit Aug. l. XXII contra Faustum, cap. 53. Locus est Eccli. c. I. Cuius libri auctor est iehsu filius Sirach. Sed a Patribus nomine Salomonis citari solet, quia multas continet sententias Salomonis.

Et dicit-Glossa.] Hic deficiunt M. et u. usque: Intellectus bonus. Sic autem habet Glossa, que est B. Augustini. Quia nisi per obedientiam mandatorum non peruenitur ad sapientiam occultorum. Nec damnes, lector, me loco ministeriorum restituisse mysteriorum. Ex prefata enim Glossa, ita innotescit.

Facient. Eum primo.] u. male omittit primo.

Primo disciplinam.] His quoque duobus uerbis, et  sequentibus duobus caret u.

Testimonia eius.] M. post eius addit inter lineas postea. Quasi diceret: Primo; Beati immaculati in uia, qui ambulant in lege Domini; postea: Beati qui scrutantur testimonia eius, que ad scientiam pertinent. Plura uideantur apud B. Amb. in ps. CXuIII, uers. 2.

Attende tibi et doct.] Clarius exponit M. in margine, hoc modo: Attende tibi, primo; et doctrine postea. Hoc est: Attende tibi, qualiter uiuas; et doctrine, qualiter doceas. Cepit enim iehsu facere et docere post. Act. I.

In doctore uita.] Apostolus, enumeratis iis, que ad episcopi et doctoris rectam 350 uiuendi normam conducunt, ultimo monet: Ut potens sit exhortari in doctrina sana, etc. M. et u. sic habent: Ultimo id quod ad doctrinam, inquiens doctorem quasi uita bona precedat, etc. Diserte B. Greg. Hom. 11 in Ezech. Ille loqui ueraciter nouit, qui prius bene facere didicit.

 u. et M. uita uilipenditur.

Superhumerali.] De indumentis sacerdotum legalium fuse tractat. B. Greg. l. I, ep. 24; ex qua apparet nostrum auctorem sua desumpsisse.

Denotatur.] u. intelligitur.

Et tintinnabula.] C. Et cui tintinnabula.

Obmutescit enim.] Ubi, inquit B. Greg. conscientiam mordet reatus criminis, linguam ligat timor confusionis. Rursus, idem uII Moral: Ille bene loquendi facundiam percipit, qui sinum cordis per recte uiuendi studia extendit; nec loquentem conscientia prepedit, cum uita linguam antecedit.

Item ex uirtutibus.] u. et M. sic legunt: Euangelizantibus uirtute multa dabit Dominus uerbum in uirtute multa. Ad utrumque enim, etc. uerborum transpositio est. Per illud, In uirtute multa, intellige sanctitatem uite, et opera meritoria, ut suggerunt margines C. et M.

Non accendit.] O quam belle B. Leo, serm. De S. Laurentio martyre: Sit eloquentia facilis ad exhortandum,  sit ratio efficax ad persuadendum; ualidiora tamen sunt exempla quam uerba, et plus est opere docere quam uoce.

Sepe enim Deus u. deficit, usque: Item philosophus.

M. Nos autem.] Per M. Magister intelligitur.

uerbum Dei.] u. uerbum fidei.

Aorasia.] Tria aurisia, sed incorrecte. Sic enim Geneseos, cap. XIX. , .

Ostium inuenire.] u. et M. sic: Sed percussi aurisia intrare non potuerunt.

Qui minus diligimus.] C. Quo minus, etc.

uecordia.] Nequaquam uerecundia, ut C.

De Origene.] uidi hec de Origene apud Eusebium eccl. Hist. l. uI, c. 3; sed nondum apud B. Gregorium.



CAPUT uII.

 Sola u. et M. caput nouum inchoant, et hoc cum aliquo discrimine. M. enim hunc prefert titulum: De hypocritis; incipitque caput: Hypocrite proferunt quidem uerbum, etc. u. ut in textu.

Basilio magno pred.] Apud Surium to. I. Interea illo legente sacros codices, uidit sanctus Ephrem, linguam igneam loquentem per os eius.

Os meum patet.] Tria sic habent; at II Cor. uI: Os nostrum, etc.

Charitate cor meum.] Iterum II Cor. uI, cor nostrum. Tria, meum. Hoc uerbum 351 caritate, omiserat M. cum C. sed manu recenti reposuit inter lineas.

Aliter non patet.] Super aliter, uidi M. in M. quod est magister.

Dilatatum est.] Ita tria. In ps. Xu: Letatum est.

Lamentatio.] Seu, Lamentum, ut duo.

Carmen iustificatorum.] In M. et u. uarietas est. Sic enim: Carmen, Lamentum, et ue, impenitentium  ex proposito et reproborum. Sanius censui quod in textu reposui, id mihi suggerente B. Hieronymo, epist. ad Rusticum, que incipit: Nihil Christiano, ante medium: et B. Greg. hom. in Ezechielem.

Penitentia.] Perperam hoc omiserat C. Nam magnus ille preco, uox clamantis: ait: Penitentiam agite, etc. Matth. III.

Dulciter et suauissime.] Plus proficit, inquit B. Gregorius, ad predicandum sancti amoris conscientia, quam sermonis exercitata scientia.

Cum tu opere.] Ex Cassiodoro. u. his omissis, ait: Quare tu enarras iustitias meas sermone communi de maiestate loquendo, et assumis, etc.

Predicare publice.] u. utrumque uerbum omittit, et eorum loco, laudare. M. similiter, sed in margine subnotauit que in textu sunt.

Legerim priuate] Restitui priuate ex marg. M. et C.

 Tabernaculum.] C. hic et paulo ante, pro tabernaculum habet templum.

Tabernaculum uiderent.] Recte ut patet ex Glossa tum ordinaria cum morali in c. XXXuIII, Exod. u. 8. M. et u. Et egressuri tabernaculum, mundabant et abstergebant lacrymas, si quas in se esse uiderint.

M. Ad hoc.] Forte Magister Petrus Cantor auctor noster u. non legit M. sicque: Ad hec nota, quia est predic., etc. Ad hoc solummodo, hoc est, non ad curiositatem, aut speciei uultus complacentiam, uel industriosam illius compositionem, quibus ad libidinem prouocet circumstantes.

Gloriam querens.] Ex solo u. addidi.

Priuatus scilicet.] u. Priuatus de caritate et non, etc.

Hieronymus.] Epist. 1 ad Heliodorum De laude uite solitarie, citantur uerba eiusdem II, q. 7: Non omnes.

Talis enim commune.] Restitui ex marginibus M.  et C. monitus tamen textu u. C. enim horum loco legebat: Et si cecus cecum ducat, ambo in foueam cadunt. Matth. Xu.

Ex sequendo mort. peccat.] Quomodo peccat mortaliter, cum predicare non sit secundum se actus alicuius sacramenti? Fateor interim predicationem a Christo institutam hoc facto inhonorari, et quasi uilipendi, quia non tantum uerbo, sed et exemplo predicandum est.

Fauum de ore leonis.] Glossa moralis hic, per fauum mellifluam doctrinam B. Pauli intelligit. Sed M. et C. in marginibus per fauum, doctrinam; per os leonis, Scripturam interpretantur.

Abcdarius in uita.] Fusius explicant M. et u. Abcdarius uita  Abcdarius scientia, Abcdarius facundia, seu eloquentia, Glossa est interlinealis in II Tim. c. II, u. 2.

352 Probabilem exhibere.] C. probabilem scilicet exhibe, primo, etc. u. omittit primo, consequenter  post.

Inde sciens C. unicum habet inde.

A mouentibus facetias.] Duo margines uariant textus ordinem. C. a mouentibus  facetias  animalia glebe. M. pro cheres, habet in marg. chieres.

Fractis lagunculis.] Glossam hic inter lineas M. talem uidi: Fractis lagunculis, id est primo domita ceruice: et ad lucernas accensas, superaddit: operibus. Hec obscura sunt, sed illustrat. B. Gregorius, hom. 13 in Euang. Lucernas quippe ardentes in manibus tenemus, cum per bona opera proximis nostris lucis exempla monstramus.

Muri Iericho.] Exponit M. in ora laterali: Mundus et omnis concupiscentia eius.

Predic. itaque primo.] u. populo pro primo. Equidem sensus bonus est, sed a proposito alienus.



CAPUT uIII.

C. Precedens caput continuat.

 Disputator.] Hoc uitiose omiserat C. ut patet ex cap. 1.

Magnificas uoces.] Sic Seneca epist. 108. C. magicas uoces, sed forte per abbreuiationem.

Circulatoribus.] Ioculatoribus, ait C. in margine.

uerbum Dei.] Solum C. Dei.

Qui uix stare.] C. Qui attonitus, etc., interposita non habet.

Regere ualens.] ualet C.

Sed inquies.] Duo inquiens preter u.

Philo et alii.] Alios enumerat Seneca in fine epist. 108. u. pro Philo, legit philosophi et alii.

Fac quod loqueris.] Multis locis id inculcat Seneca. Sic autem epist. 20. Maximum hoc est officium sapientie et indicium, ut uerbis opera concordent, etc. Plura uide epist. 24 et 75, initio. Tullius: Caput artis est docere quod facis.

Pluteum cedit.] Hic furioso potius assimilatur quam uiro bono. Ita M. in margine.

 Nisi aut dicere.] Act. XuII. Ergo male C. Nisi addiscere et audire.

Non ut crederent.] Glossa interlinealis in hunc locum.

Fiat fides.] Hec lectio mihi uisa est sincera, ut ex Glossa didici, etiamsi C. Fiant fideles, dixerit.

ueritas autem angulos.] uerba B. Hieron. epist. ad Rusticum monachum, que incipit: Nihil Christiano: sub finem.

353 Et stibio Iezabel.] uisus est amanuensis ignorasse hunc locum Scripture. Nam C. studio Iezabel. M. cum u. propinquius collimauit: Tibio Iezabel.

Inescare.] Sic Terentius Adelph. actu II, scena II: Abi, inquit, nescis inescare homines, hoc est, allicere. Ergo non audienda duo scilicet M. et C. Inuiscare.

Pusillis deditus.] Non pusillus, ut C. Seneca eadem epist. Non est ornamentum uirile, concinnitas.

 Capite complutos.] Tria sic, pro, onustos promissa cesarie. Interea Seneca aliter: Nosti complures iuuenes barba et coma nitidos, etc. Ad sensum textus nostri cecinit Tibullus, l. III, elegia Iu.

Intonsi crines longa ceruice fluebant.

Capsula totos.] Id est, ornatos uestibus recenter eductis ex arcula suaue olenti.

A tota oratione.] C. a tota cortice.

Cum cornicula.] De qua Horatius, l. I, ep. 3.


. . . . . . Moueat cornicula risum.
Furtiuis nudata coloribus.

Filiarum eius.] Tria filiorum, sed uitiose, ut ex epistola B. Hieronymi innotescit.

Officii uoluntatem.] u. Officii uocem.

Extemporalis est epist.] Hic non declinaui a textu B. Hieronymi, quanquam tria uelint temporalis, que inter se toto celo differunt.

De oratore.] Non de oratione, ut u.

Et abire cupienti] Iterum deflectunt tria a sano textu B. Hieronymi. C. Habere cupienti. M. Habere  concipienti. u. Habere cupienti, quod ego ingero ingressum, pro ingestum, etc.

Ingestum uiaticum.] Quasi, aiunt margines, ego ingero uianti uiaticum, non prurienti oblectamentum.

uiua uoce.] C. adimit uiua.

M. Talis ergo.] Per M. magistrum intellige, ut supra dixi.

Aduentantibus.] C. legerat audientibus, sed sese in marg. correxit.

Quibus non nutritur.] C. Quibus non utuntur.

Hieronymus in supradicta.] Non legi in supradicta, que consolatoria est ad Iulianum super filiarum morte: Neque ea que adduntur illi epistole in editione anni 1508. uideantur scholia Erasmi.

Restit. tibi filius] Si ex prefata epist. hec desumpta sunt, profecto non filius, sed filia legendam est.

Expellam nunc.] u. A corde tuo repellas, ut reuiuiscas  et consolationem recipias. M. in ora inferiori huius pagine ea habet, que alio referenda, ut patebit. Hec sunt autem: Alexander papa, cum a quodam commendaretur, ait: Bonus essem papa si scirem penitentiam 354 dare, iudicare, predicare; et si prius fontem, scilicet caritatem, haberem, ex quibus  ista procedunt.



CAPUT IX.

Ne quidem hic caput diuidit C.

Talis debet esse oratio.] Seneca, epist. 114, initio, post Solonem et Platonem. Lipsius hoc loco in notis uideatur.

Non polita.] C. non polluta.

Sed tantum sensus.] M. tantos sensus. C. totos sensus.

Simplici sermone.] Consule epist. 40 Senece.

Item: Cur cor.] Hec quoque Senecam redolent epist. 75.

 Ne talia uolutet.] u. ne talia os uolutet, uel auris auscultet.

Cor tuum.] Huius non meminit M.

Periculosa enim.] Quidni cum u. et M. Perniciosa enim, etc.?

Item idem.] Senece epist. 75.

Et formosum.] Deest in u.

Compositum.] Cur incompositum u. et M.?

Et compositum in sermone.] Attende uarietatem. u. primo sic: Et compositum in sermone, humilem habitu, mediocrem in statura breui, ne, etc. C. Et compositum in sermone et habitu humili, statura, mediocri, ne, etc. M. in margine hec legit: Sicut nec nauis formosum gubernatorem, sed regere scientem.

Samgar sexcentos.] Restitui ex Iudic. III. Tria: Quingentos Philistheos eadem, cum olim impressis, non Samgar sed Sangar habent.

Occides.] ex u. solo adieci.

 Quam gladio Ciceronis.] Hoc est: Citius sermone simplici uilia destrues, uirtutesque plantabis, quam Ciceronis eloquentia.

uel testis.] Id non uidi in u.

Humilia sectemur.] Seu Humiles, ut u.

Sesquipedalia.] Ex Horatio de Arte pet. Hoc est, uerba affectata et longiuscale protracta.

Defendit hiatu.] etiam hec Horatium redolent de Arte petica.

Philosophus amico.] uersus sunt Horatii, l. I, ep, 1; sed nonnichil immutati. Sic enim ille pro uersu 2.


. . . . . et magnam morbi deponere partem.

Per barbam Dauid.] Glossa hoc loco addit: Quomodo enim in saliuis infirmitas, sic uirtus ostenditur in barba. In I Reg. XXI, 13.

Item Gregorius.] M. sententiam hanc omisit, nomine quoque suppresso Gregorii.

Et quod patet.] M. Et quod patet in eloquio diuini sermonis, reliqua absunt.

 355 Predicationis.] Male deerat in C.

Non sufficiunt.] u. suppetunt.



CAPUT X.

Et quia non potest.] C. Sed quod non.

Nisi cognitum prius.] Solum C. omittit nisi, et solum recipit prius.

A sugillatione.] Tria a iugulatione superbie, at margo C. corrigit, sugillatione.

Omnium malorum.] u. et M. omnis mali et peccati. Scio id haberi Eccli. X, sed cum auctor utatur hic S. Augustino, eius quoque seruaui in uerba psal. XuIII, to. uIII.

Recedentibus primum.] Ita B. August. in psal. XuIII, 14.

Ut quos inuenit.] u. et M. Et quos inuenit.

Iusti et rite.] M. et C. Iuste et rite.

Non fecit taliter.] Hec omittit u.

 Prius non reputatum.] Iterumque omisit prius.

Celi incole.] Ex Glossa B. Amb. sicut ex M. et u. colligo: Celi incola relinquit.

Ut libido Gastrim.] Hucusque Glossa B. Amb. in psal. CXuIII: Tria cum omnibus, mss. legunt castri margia.

Id est ceruicosos.] Glossa ordin. que et B. Aug.

Ceruix erecta.] Sicut in malis ceruix superbiam, ita in bonis libertatis erectionem signat, B. Greg., Moral. XIII, cap. 6.

Id est superbia.] B. Aug. in psal XuIII.

Superba affectio.] Idem in psal. XXXu. Ergo non bene u. Superbie affectio.

Impingunt se in.] M. omittit se. Similiter C. sed pro impingunt habet compingunt.

Fornicantur abs te.] Id est, qui fornicantur recedunt abs te. Ita C. in margine.

Ingrassantur.] C. cursantur.

Frangit Deus omno superbum.] Hemistichium  Prudentii Psychomachia Iu, quam iuuabit legisse. Sepe enim Dominus, ait idem margo, fulminat superbos, quasi per se puniens sine ministerio angelorum uel hominum.

uitia abominatur.] Supple Deus. C. uitia abominantur a Deo.

Item idem: Superbia.] F. B. Hieronymus, ut infra ex notis colligo.

Item Hieronymus.] Epist. ad Abigaum to. l. M. Item idem: Ergo immediate supra etiam B. Hieronymus.

Contumel. humilitatem.] M. et C. humanitatem, uitiose.

Aduersetur.] Subnotant duo margines: Superbus Deum et proximum odit.

Eccli., cap. X.] C. et M. XXXIII.

Et exsecrabilis.] M. male audit: Inexsecrabilis,

Unde non restat.] Est superbia, inquiunt u. et M.  ut non restet grauius et ulterius peccare, scilicet quam per superbiam.

356 Ergo nec ad Deum.] u. Usque ad proximum et inimicum, ergo nec ad Deum, ad quem deberet extendi.

Item Greg.] Moral. uIII, c. 30. Distinctius tamen. l. XXXIu, c. 18. Ibi enim: Ira patientiam, gastrimargia abstinentiam, libido continentiam expugnat; at superbia, quam radicem uitiorum diximus, nequaquam unius uirtutis exstinctione contenta, contra cuncta anime membra se erigit, etc.

In porta religionis.] In baptismo.

Renuntiat diabolo.] M. abrenuntiabit. Hec uidentur desumpta ex epist. B. Hier. ad Demetriadem, que incipit: Inter omnes materias. Ad illud diabolo, ait M. in marg. Ut principio et auctori malorum.

Pompis eius.] Pompe diaboli mendacia sunt, et temporalia quibus utimur, Margines duo.

 Manifestius patent.] Sic puto legendum. Alias manifestis.

Et apparatu uestium.] u. et M. appetitu uestium. Sed audiamus hic Senecam De tranq., cap. 9. Assuescamus a nobis remouere pompam, et usu rerum ornamenta metiri, etc.

Et limites quos.] Horatium redolent:

Est modus in rebus, sunt certi denique fines,
Quos ultra citraque nequit consistere rectum.
uariant exemplaria. C. certusque modus, quos et limites non licet excedere. M. certusque modus, quos et limites, etc.

Ut Apostolus.] C. Ut apostoli.

Sicut hodie fit.] Unicum C. id legit. Si tua etate, etiam hac nostra, Petre Cantor, luxus uestium maxime reprehensibilis est. Tanta enim in eorum pretiositate et uarietate curiositas est, ut non modo ignobilem a nobili, sed neque aut uix saltem ab adolescentula adolescentem distinguere ualeamus. Ordo peruersus est.

 Ignobiles et plebeii ornatu corporis exquisito, nobilitatem generis induisse uidentur, econtra nobiles simplici indumento, honesto tamen, contenti sunt. Cur ita? dicam. Eis uirtus et morum probitas inest. Nam, ut Iuuenalis, sal. 8:

Nobilitas animi sola est atque unica uirtus.
uel: Summa apud Deum est nobilitas, clarum esse uirtutibus. Sic B. Hieron. ad Celantiam matronam. Betium quoque uideto De consol. philos., lib. III, prosa et metro 6.

Desiit esse peccatum?] Non tamen mortale, nisi in quibusdam casibus, uidelicet ad concitandam libidinosam concupiscentiam, uel alium finem mortalem; sic docet S. Thomas 2-2, q. 169, art. 2, ad 2 et 3; Caietanus in summula uerbo ornatus et in sanctum Thomam loco cit.; Graffiis, p. 1, l. II, c. 77; Lessius, l. Iu, De iustitia. c. 4, dub. 14, et sexcenti similes.

Ita ut his.] Nempe, consuetudinibus et modis uiuendi, uestiendiue. C. nec male: Ita 357 ut hi,  ut scilicet, non studeant occasione, etc.

De qua dicitur u. De qua intelligenda est auctoritas. M. de qua et cuiusmodi intelligenda est auctoritas. Sumitur auctoritas ex illo loco Apost. I Tim. II, uers. 9. Similiter et mulieres in habitu ornato. Item ibidem: Ornantes se. Sed qui tale producunt argumentum, queso, attendant solutionem B. Aug. tom., X. De uerbis apost. serm. 18, in fine. Et lib. III. De doct. Christ., cap. 10. Item, distinct. 41: Quisquis.

Consuetudini uestiendi se.] u. potest tolerari: Tum scilicet consuetudine se uestiendi, hac aut illa innouata et introducta.

Ortus eius.] Seu origo, ut u. Ortus superbie multiplex est. Quandoque enim oritur a dono fortune, ab habitu interiori, et diuitiis exteriori; a dono nature; a generis nobilitate; a pulchritudine; a dono gratie; a potestatibus cupitis; a dignitatibus habitis. Ita margines.

 Abundantia panis.] uel iuxta LXX Interp. deliciarum luxurieque opulentia. Ezech. XuI.

Iniquitas eorum.] uariant hic exemplaria. C. Iniquitas eorum, et cum habitu etiam exteriori, etc. . Ab habitu etiam exteriori procedit quandoque superbia, ut est uestitus, etc. M. Ab habitu exteriori et exteriorum; non improbo hoc sensu. Ab habitu exteriori, in se nempe, ut in uestitu corporis. Et exteriorum, ad se pertinentium, u. g. in equis, mulis et reliqua supellectili.

Ita et philosophus.] Seneca, ep. 87.

Solo motu.] u. Solo motui. Non sapit.

Ad humilitatem et cor.] C. ad cor suum, reliqua excludit.

Modicitatem meam.] u. omittit meam negans.

Excusans.] Ly abest a C.

Sordido erubescit.] Subaudi uehiculo. uide Senecam, epist. 87.

Nonnunquam.] u. nunquam.

Unde Benedictus Rome.] C. Unde Benedictus ratione.  Nil audio.

Timens monstrum.] u. uitans monstrum.

A generis etiam nobil.] Contra B. Hieron. Nulli te unquam de generis nobilitate preponas, epist. ad Celantiam.

In publicis conuentibus uidi ego humiliores ueros nobiles, quam falsos. Hos dico falsos, qui se inter nobiles genere, uolunt dici nobiles, cum tamen appensi in statera genealogie, aut paterne extractionis, inueniantur minus habentes. Diserte de uera nobilitate Betius De consol. philosoph, lib. III, prosa et metro 6.

Tolle Hannibalem.] Ex Iuuenali, sat. 6.

Incumbere fame.] Ex eadem, sat. 8.

Nobilitas animi.] Ex eadem sat.

358 Simillimus Herme.] id est Mercurii, ait C. in textu, M. in marg.

Fastus inest.] Ouid. Fast. l. II.

Sub cinere et cilicio.] Multo deformior est illa superbia, que sub quibusdam humilitatis signis  latet; et infra: Quid prodest tenuari abstinentia corpus, si animus intumescat superbia? Ita B. Hieronymus, uel  Paulinus ad Celantiam.

Subacta putaris.] C. peracta putaris. In ora marginali addit: Sic peccauit Zozimas. Eius uita liabetur apud Sur., to. II.

Que plus infestat.] u. que magis.

Quibus non profuit.] u. In quibus non, etc. uide expos. B. August. in psal. CXuIII, uers. 69.

Cum humilitati obuient.] Cum humilitati, addit M. inter lineas: Christo scilicet in ea.

A potentat. et dignit.] Que modo adueniunt, modo recedunt. Ab his odiosam oriri superbiam comperies, si attente Betium legeris initio prose 6, lib. III. De cons. philos. Sed cum potentes quandoque degradari contingat, ideoque modico contentos esse magis deceat, libet Senece uersus recitare:

Felix alius magnusque uolet,
 Me nulla uocet turba potentem.
Stringat tenuis littora puppis,
Nec magna meos aura phaselos
Iubeat medium scindere pontum. 

Adiuncta sunt.] Preter uener. Bedam testatur etiam B. Bernardus, serm. 37, ad sororem.

Et stercus sup.] u. omittit et stercus.

Boum lapidantia.] Huius sententie non meminit C.

Deut. c. uII.] Tria XXXu.

Septem populos.] Id est capitalia crimina septem. Ita margines duo. Si plura cupias uideto Glossam de Lyra in hunc locum.

Emplastro sepe curia.] Ut auaritiam deprehensa Simonia, superbiam libidine propalata. Aliquando, Dei permissu, ruit aliquis in luxuriam, ut fiat alienus a superbia. Id edocet B. Aug. De ciuit l. XIu, B. Thomas 2-2, q. 162, a 6 ad 3.

Ibi curaberis.] ibi, omittit u. uidentur hec dicta  per antiphrasim ex illo Iere. 51. Curauimus Babylonem, et non est sanata. uers. 9.

Unde Gregorius.] u. Unde legitur in uitas Patrum de quodam:

uidens ciues.] C. uidit ciues.

Horripiliones.] Horripilo, quasi horridiore pilo frutico. Illi sunt horripiliones, qui eo magis intumescunt, quo plus honorantur. Nomen horripilationis legitur in Ecclesiastici XXuII, uers. 15.

359 Superbia oriretur.] C. oreretur, Male, nisi forte ureretur, quia post, refrigerii causa, in flumen ruit.

Quasi furiosum.] u. et M. quasi fatuum. De hoc eremita leguntur hec in marg. C. Ego sum Deus, et non immutor, ciuitatem non ingredior, ita nec eremita uoluit.

Semicinctiis. Que medium hominem cingunt.

Lantfrancus.] Hic fuit archiepiscopus Cantuariensis, uir sanctus et doctus. In concilio Romano sub Nicolao II pontifice, anno 1059, disputauit cum Berengario  heresiarcha, eumque ita conuicit, ut Berengarius librum suum uulcano dederit deuorandum. Eo autem ad uomitum redeunte, prefatus Lantfrancus scripsit de ueritate corporis et sanguinis Domini in Eucaristia, to. III Conc. p. 3; Bellarm., De Script. Eccl. ad annum supra notatum; Baron., t. XI, anno 1088, liber eiusdem De sacramento altaris exstat to. uI Bibliothece Patrum, 2 editionis.

Subtiliter.] Non sublimiter, ut C. et M.

In Turonensi conc.] Iussu uictoris papa II per legationem missam contra Berengarium habito. Illius meminit Lantfrancus in libro suo contra eumdem; Baron., to. XI ad annum 1055.

Nimius iuuat.] Non minus, ut C. quia uitiose, et contra originalem textum Claudiani.

Opposuisti nubem.] u. opposita est nubes, sed contra textum Scripture sacre.

Superbia cordis.] C. est enim superbia cordis, oris, cordis, totius corporis et operis. Cur bis repetit  cordis? Superbias multiplices audi: Superbia cordis, oris, oculorum, frontis, manuum, pedum. Ita marg.

Et frons domicilium.] C. non male explicat: et super os domicilium est frons scilicet.

Signum uerecunde.] Hoc modo distinguit M. Et signum uerecundie, humilitatis, uel impudentis elationis.

Et Iob uel Sap.] C. simpliciter: Et sapientia, per quam accipe Ecclesiasticum c. XXIII; Iob fere eadem habet, c. uII et XXXI.

Extollentiam.] Excellentiam M. et C. uitiose.

Nares minaces.] u. et M. Nares minas et iniurias spirantes.

Humeri iactantes.] uel iactabiles, inquiunt M. et u.

Schemata ridentia.] u. pro explicatione et nota addit: uerba formata et gestus homines mouentia ad risum  sunt forte.

Membra loquantur.] C. membra mouentur.

Qua ratione tacet.] M. et u. cum ratione tacet.

 Gastrimargia.] Tria cum omnibus fere manuscriptis ut dixi supra ad c. 10, legunt castrimargia, sed uitiose.

Quasi arcuati.] uentris superficie aute conuexa, retro concaua; quibus quandoque 360 etiam accedit incessus testudineus cum grauitate corporis adeo affectata, ut si preconem tuba sonantem talibus premiseris, statim compositam prefecturam incedere putes.

Affixo palo.] u. affixo talo, non sapit. Describit hec Prudentius peta Psychomachia 4.

Dominum et regnum.] u. et M. Domicilium et regnum.

Alterius uitii.] Nempe Gastrimargie, ut subnotant C. et M.

Num propter.] Cur tria non? uideatur Seneca l. c.

Qua cetera animalia.] u. Que cetera, etc. non placet.

Ingluuiem exsaturandam?] u. ingl. exstinguendam?  Hoc est, complendam?

Frangit Deus omne] Hemistichium Prudentii Psychom. 4.

Nec in incessu.] Glossa interlinealis est.

Incompositio corporis.] Recte. Male ergo M. et u. incompositio mentis.

Iob. XuIII.] Tria, Iob. XIu. Olim minor capitum numerus erat quam hodie, ut supra notaui.

Primogenita mors.] u. primocreata mors. Potest tolerari.

Que inter uitia prius.] u. que inter uitia prima  primam creaturam.

Item Cassiodorus.] Hic lacuna est in M. usque ad finem capitis.

Meditatio cordis.] C. cogitatio.

Qui intus]. C. qui iustus uides.



CAPUT XI.

Suffocata matre.] Ex B. Aug. De uerbis Domini super Mattheum.

 Quam retinuit.] Hec, usque: Huius inuidia, omittit u.

In effectum et forte.] C. in affectum et in effectum inuidiam scilicet. Hic subnotabo ea, que ex quodam codice ms. monasterii Camberonensis collegi, in quo, inter opera Stephani Cantuariensis, habentur aliquot capitula de uerbo abbreuiato Petri Cantoris. Inuidia primum peccatum fuit post superbiam, et per eam de angelo factus est Satan; eam autem amisit in effectu, nescio utrum in affectu; inuidiam autem retinet in effectu et affectu. Inuidet enim nobis quod amisit: unde primos parentes nostros, eis inuidendo, decepit; et nescio, utrum damnati et reprobi purificentur demonibus in inuidia, ut post mortem inuideant bonis, et ita sit falsum quod dicitur.


Pascitur in uiuis liuor, post fata quiescit. 

Nisus est ut.] Consule B. Aug. to. uIII, in psal. LuIII, Conc. II, in medio. Item in psal. CXXXIX, initio.

 Fraternum odium.] C. parit enim semper odium. De his S. Tho. 2-2, q. 34, a 6, in corp.

Qui dicunt.] u. que dicunt, etiam bene, facta relatione ad auctoritates.

Sunt reddita etiam.] Ex solo C. tria hec uerba collegi.

Quod maxime.] u. et M. quod etiam tunc.

361 Et tunc hoc uitium.] M. et circa hoc uitium, scilicet odium fraternum.

Causam habet imp.] M. curam habet impulsiuam, etc.

Regnatura sit post.] Quod non aliud peccatum, ait margo M. et C.

Aliud persequor.] u. aliud persequitur, sic quoque in immediate sequentibus.

Ipsum datorem.] u. ipsum Spiritum sanctum.

Exstinguere conor.] Dicendo  propter hypocrisim facit, et huiusmodi.

In gaudio et dolore.] In gaudio, quia male accidit  proximo. In dolore, quia prospere.

Insultare malis.] Statius peta 2 Thebaidos.

Macrescit] C. et M. Marcescit. uide Horat. I, ep. 2. In inuidum hoc epigramma iactat Waudreus nostras, in ede S. Germani Montibus canonicus.


Inuide, quis credat? rebus macrescis opimis,
   Atque saginatas fit macer inter oues.
Inuidia tantum possis cum uiuere, restat,
   Illa qua tu uis uiuere, parte mori. 

Semper abest risus.] Ouidius II Metamorp. sic:

Risus abest, nisi quem uisi fecere dolores.

O dulces uisure.] Inuidus pro prosperis inimici dolet. Sequitur: Intrature tenebras, letatur pro aduersis.

Interficit superbia.] Codex biblicus: Interficit iracundia.

Munditia uel uita.] C. uel uita, omittit.

Sanitas carnium.] Carnalium concupiscentiarum,  ait margo C.

Putredo ossium.] Hec explicant duo margines: uirtutum omnium, quas facit, putrescere. Talis est etiam Glossa Lirani.

Ignem ardoris.] Inuidie, inquit Glossa interlinealis.

Parietis stipulam.] uanitatem, seu opera inania. Glossa eadem.

Iustius inuidia.] Sic B. Hier. in c. u ad Galatas: Pulchre, ait, quidam de Neotericis Grecum uersum transferens, elegiaco metro de inuidia lusit, dicens:

Iustius inuidia nichil est, que protinus ipsum
   Auctorem rodit, excruciatque animum:
Sed subdamus que in margine M. uidimus: Quasi per illum. Unde:

Infelix primus imbuit auctor opus.

Perpetua anxietas.] Hic uersus et sequentes sunt Iuuenalis sat. 14 et 15.

Sumit utrumque.] Idem sat. 9.

Et tremorem capitis.] u. Et tremorem corporis.  Dicunt quidam Deum tale dedisse cornu in nare Cain, et oculos ita scintillantes, ut uisu, terribilior appareret quam unicornis. Lib. III, hom. 6, c. 2. uidue Sareptane, quam superioribus annis in lucem emisimus.

Hic est spiritus.] Etiam tolero u. Hec est  spi., etc.

362 Eo quod etiam audisset.] u. uidisset.

Coram propsallente.] u. et M. coram quo  psallente. Sapit utique.

Ad lyram.] Cur u. et M. ad litteram?

Inuidia filia.] C. Inuidia filius.

A bonis prosperis.] C. a bonis propriis hominis oritur, ita hec a bonis proximi et alterius et melioribus.

Si ex toto.] C. Sed ex toto delere non potest.

Si non alicui.] u. et M. Si non aliqua nocuisset.

Ne comedas.] Cibos spirituales uel materiales, ait fragmentum Camberonense, de quo dixi supra in  notis ad hoc caput.

Et perdes pulchros.] Item idem. Quasi diceret: Nullo modo inuidum placare poteris.

Quod oritur a bonis.] M. que oritur, uitiose.

In Prologo Isaie.] Ego magis specificabo locum. In prologo B. Hieronymi in librum XI Commentariorum in Isaiam ad Eustochium.

Despiciunt et.] Quibus quadrat hic uersus ex marg. C. et M. collectus:

Carmina que nescit, dicit spernenda caletes.
M. pro carmina legit omnia. C. pro caletes, habet zelotes.

Item, si oritur.] M. Sortitur inuidia. Abusus est.

Sancta imitatio.] C. Sancta inuitatio. u. Sancta superbia. Quidni sancta emulatio? Aemulor enim uos Dei emulatione, inquit Apost. II Cor. XI. Dixi sancta, alioquin peruersam aduerto emulationem Prou. XXIu: Ne emuleris uiros malos. Bifariam  accipi emulationem, pro laude et uitio docet Cicero in Rhetor.

Prophetant hic.] Illi erant Medad et Eldad. Num. XI, 26 et 27.

Que interpretationi.] C. qui interpretationi.



CAPUT XII.

In titulo fallitur. C. contra traditionem, pro detractionem.

Dens pessimus.] Aliter M. Et Deo pessima est detractio. Hoc est Deo odibilis est ipsa detractio. Cassiodorus in ps. III sic ait: Dentes dicti sunt a demendo. Et ideo pulchre nimis lingue detrahentium dentes uocantur; quia sicut illi ciborum partes demunt, ita et isti opiniones hominum adhibita detractione corrodunt.

Romanos cap. I.] Tria u.

Contentione.] De hac abunde dictum est supra cap. u.

 Quasi in hoc eis.] Deficit u. usque, item epistola.

Ad Galatas u.] Tria II.

Inuicem mordetis.] Derogando in parte, inquiunt margines duo.

363 Consumamini.] Abrogando in toto. Iidem marg. C. et M.

Scissa scilicet.] M. consumamini scilicet unitate fidei. C. consumamini schisma scilicet unitate fidei. Hoc forte uolunt quod habet Glossa. ord. in hunc locum. Nempe: Consumamini: Per schisma Christiane religionis.

In ps. c.] u et M. in ps. XCIX. Male.

Id est detrahens.] u. et M. sic habent: Non adhesit mihi cor prauum, etc. Detrahentem proximo suo, etc. Superbo oculo, etc. Omnia ex eod. ps.

Superbo oculo.] Pro inuidia, aiunt margines C. et M. Sed clarius Fragmentum Camberon. Superbo oculo, superbia. Insatiabili corde, inuidia. Detrahentem, etc. detractio.

Parab. c. Iu.] Tria XIu Biblia nostra olim c. XII.

 Item c. XXIu.] Tria XLu. Prefata Biblia XLIu.

Cogitatio stulti.] M. cogitatio stulta. Super hec inter lineas, id legi: et tota uita eius.

Id est, absenti non.] Hoc Leuit. XIX. Non maledices surdo, Exponit eodem modo et sensu B. Gregorius Pastoral. p. 3. Admonit. 36.

Qui detrahit proximo.] Addit. C. Deo et proximo et homini.

u. et M. non repetunt: Et proximo, quia satis patet, eo se illi obstringi quo detrahit.

Sed et homini.] Ly sed solum C. habet. Interim posset abesse, etiam non mutato sensu.

Dicendo humiliter.] M. dicendo humiliatus. u. Humiliatus dicens.

ueniens, non tantum.] Utinam pro ueniens legeretur, uade prius, etc. Abunde enim, tum ex Glossa ordinaria, cum ex illa Lirant, colligitur sic legi oportere. Ibi bifariam exponitur uade. Primo pedibus corporis; 2 mentis. Mentis dico, ubi habet propositum  satisfaciendi loco et tempore competenti. Prius enim iniurie satisfaciendum, subinde Deo immortali sacrificandum, ipsumque sic, placato antea fratre, placandum scias.

Detrahere enim est.] Audi uarietatem. C. detrahere enim, est de aliquo, et de plenitudine alicuius aliquid tollere. M. detrahere enim, est de aliquo plenitudinem alicuius aliquid tollere. Sed M. sic non sapit. Fragm. Camberon. ita definit: Detractio, est de aliquo tractio.

Questio est.] Hec uerba poterant subaudiri ex interrogatione facta, at cum u. haberet in textu, nequaquam a textu excludere potuimus. Interea, multorum doctrina monitus, dicerem ego talem de tractorem debere, et prebendam restituere, et famam apud prelatum laceratam resarcire. Ipsi autem prelati fauentes delatoribus, facile credentes accusatoribus, ac detractoribus arrectam aurem commodantes, a peccato minime excusantur. Nam B. Augustin.  tom. uIII in psalm. CuIII, uers. 4, inquit: Si hilari uultu detractorem audieris, das illi fomitem detrahendi, 364 etc. Plura uide 6 q. 1. Ex merito et 11 q. 3. Non solum.

Sumenda sunt alimenta.] Hec legi aliquando apud eumdem B. Aug. l. 10 Confess. c. 31.

Indignam nouerit.] M. Indignam iudicet esse sibi. Habetur hoc epigramma to. X, Serm. 26 ad Fratres in eremo.

Epist. canonica c. 4.] Tria c. 9. Apud antiquos auctores, non canonica, sed Catholica uocatur. Origenes apud Eusebium Eccles. hist. l. uI, c. 19. Dionysius Alex. ibid. l. uII, c. 10. B. Hier. de Script. Eccles. in Iacobo. Ideo autem Catholica dicta est, cum epistolis B. Petri et aliorum, quia non ad unam aliquam ciuitatem, ut Epistola ad Romanos, non ad unam priuatam personam, ut eiusdem ad Timotheum; sed generatim ad fideles dispersos missa sit, ut ex cap. I, patet. Dicitur quoque canonica eo quod canones  et precepta instituende uite Christiane contineat, seu quia, eque ut Pauline, ad canonem librorum pertineat.

Qui peccatum occultum.] M. nil. determinat, eoque male legit: Qui peccatorem publice, etc. Publice peccantes, publice pro exemplo corrigendi sunt. Sic. uen. Beda in c. uIII Luce: Publica noxa, publico eget remedio. 

Parab. XXIu.] exemp. XLuI.

Sed nunquid minus.] C. allucinatur: Sed nunquid falsum testimonium minus detrahit dicendo uerum demonium de aliquid.

uel uirtute.] Solum C.

uerba adulatorum.] Nequaquam, uerba detractorum, ut C. Patet enim ex Glossa interl. que et B. August. est.

Cuiusdam Sapientis.] Glossam uide.

Uni commembro leso.] u. compat. omnia uno membro leso.

Obseruanda.] C. conseruanda.

 Ignobiliora membra.] Fragm. Camberon. Inhonesta membra.

Exemplo etiam matris.] Hic, usque, exemplo etiam Patrisfamilias, etc., deficit u.

Iuniorem.] C. minorem. Sapit utique, si etatis minoritatem intelligas, non molis tantum. Sic legit fragm. Camberon. Debiliorem filium maiori diligentia fouet.

Filium prodigum.] Post exemplum filii prodigi, recte subdit Fragm. Camberon. Quia, qui hodie est malus, cras bonus erit: et ideo nulli est detrabendum.

Quidam enim inuenit.] Tria conueniunt, at Fragm. Camb. clarius effert sic: Quidam enim inuenit detractionem sine aliqua materia uel cum aliqua, quia nemo est cuius pes non lubricet aliquando, de quo potest dici illud peticum:

Quelibet in quemuis opprobria fingere seuus.
Quidam audit, ut referat, et de illo dici potest:

 Quelibet in quemuis opprobria dicere seuus.
Margines C et M. Rarus enim est cuius pes quandoque non labatur.  C. ut lubricet.

365 Fingere seuus.] Horatii uersus I, epist. 15, C. dicere seuus.

Dissipat pluuias.] Adulationis et detractionis, inquiunt margines prefati.

Facies tristis.] Scilicet increpans, ait M. inter lineas. uel indicans se tanquam fetorem putridum horrere detractionem idque naribus contractis, aut rugata fronte, aut supercilio adducto.

Ad Nepotianum.] To. I De uita clericorum circa finem. Incipit epistola: Petis a me. Nec absimilia leguntur in epist. ad Rusticum eodem tomo, que incipit: Nihil Christiano, post medium.

Non in petra.] Mallem ipse in petram, ab impetu; idque ex Hieronymiano textu. Ait enim: Sagitta in lapidem nunquam figitur. u. hic uariat sic: Nulli enim inuito loqueris, ut in petra figatur sagitta, sed resiliens, etc.

 Contemptum alia littera.] Tria hic non audiunt. Non enim alia littera. sed Glossa, que est Cassiodori in hunc locum. Nam ille ibi derisum a contemptu distinguit. Contemptus, inquit, est abiecta uilitas.

Exstinguit uel perimit.] Ly, uel perimit, omittit C. M. autem: exstinguit uel punit. Non placet. B. Bernardus eadem homilia: Necat funditus et exstinguit. Illam legisse plurimum proderit.

Duo autem sunt genera.] Fuse edisserit idem ibidem.

Dicens sic: Per me.] Fere eadem B. Hieronymus ad Rusticum epistola. Nihil Christiano. Sed dices, inquit, ipse non detraho; aliis loquentibus, quid facere possum? Ad excusandas excusationes in peccatis ista pretendimus, etc.

Capitulo clericus.] Ita ibi: Clericus maledicus ad postulandam ueniam cogatur, et si noluerit deponatur, et non nisi cum maxima satisfactione reuocetur  ad officium suum.

Oculata fide.] Manifesta et aperta. M. et C. male, occulta fide.

Quotidie uidemus.] Patet, inquit Fragm. Camberon. quia multi detractores et causidici officio lingue priuati sunt.

In uenalibus in lingua.] Per uenales in lingua intellige illos aduocatos, causidicos, et similes eiusdem praxis, qui in duplicatis aut triplicatis responsionibus, tum in testes, cum in aduersam partem conuitia iactant, calumnias nequaquam ad propositum facientes, ex malignitate et uindicta animi interserunt. Proh pudor! Consiliarios in tales detractores et facto, et uerbo, et scripto notos et deprehensos, non animaduertere, non uia facti in eos sententiam ferre, aut amotione ab officio per annum, aut inhabilitate continua ad illud obeundum feriendo, damnando. u. et M. In uenalibus in lingua magniloqua. C. in uenalibus in lingua et uaniloqua. Audi hic Lucanum l. X Pharsalici belli:

 Nulla fides pietasque uiris, qui castra sequuntur,
uenalesque manus, ibi [al. ubi] fas, ubi maxima merces.

Pena etiam futuri.] uide 6, q. I. Deteriores. De Penit, dist. I. Homicidium uero.



366 CAPUT XIII.

uita primo.] C. uita post intrauit. Illo sensu, de quo hic, non potest tolerari.

Primo accedimus.] Iterumque C. Post accedimus. Ly post per talem abbreuiationem scribitur, qua fere inducar legere prius, sicque non damnarem lectionem hanc neue priorem.

Adeo quod de ea.] Apparet auctorem hec desumpsisse ex B. Aug. t. X, serm. 2, in uigilia Pentecostes, C. illud aduerbium adeo, in duo uerba a Deo distinguit, sed male.

 Humiliauerit se.] Per naturam. Aiunt margines C. et M.

Sicut paruulus iste.] Per gratiam. Iidem.

Muliercule eidem.] Primum mulierculis apparuit, inquit B. Hier. C. omisso muliercule, solum legit eidem. u. et M. econtra.

Ex textu infertur Mariam Magdalenam  esse eamdem cum Maria peccatrice. Contrarie opinionis est Guillelmus Estius Orationum theologicarum 14, et in notis in hunc locum.

Primo prelatus stille.] u. omittit primo. Ad illud stille, aiunt margines post B. Hieronymum, id est gentili populo, uili et idololatre.

Primas sibi cathedras.] Non pe simas, ut C. uide epist. B. Hieron, ad Antonium monachum.

Quam precum.] Iterum male idem: quam pretii.

Nec nutum facere.] u. nec mutum facere. M. mutumque te facere cogas, et Domino, etc. C. Mutum te facere cogas. Restitui nutum ex B. Hieron.

Nisi styli uerecundia.] Margines C. et M. uerbum  prolatum auolat, scriptum permanet. Unde et stylo scribendi maxima debetur reuerentia, ne quid nisi honestum et utile scribatur. u. hec habet in textu post illa uerba. Rescribere uel iratus. Sed iudicaui recentiores illa subnotasse , ideoque a textu expungi.

uidisse in ere mundum.] C. uidisse erem plenum, etc. Sed M. uidisse mundum  plenum laqueis, etc. Dicta sunt hec de S. Antonio, ut legitur in uita eiusdem per S. Athanasium conscripta.

Incauta humilitas.] Fragm. Camber. legit hec: Quia nimia humilitas cognata est stultitie. Recte: Nam humilitas absque ratione stultitia creditur.

Cognata stultitie.] M. cognata iustitie. Insipide.

Et conseruande:] u. et obseruande.

Timeas ruinam.] Iuxta illud I Cor. X: Qui stat, uideat ne cadat.

Item ps. CI.] C. et M. deficiunt una linea, usque:  Item idem.

Exaltatione superbie.] M. elatione superbie.

Glorie collatione.] Seu ut C. collatione premiorum.

367 Primo Reg. c. Xu.] u. et M. determinant caput XXuI.

II Reg. cap. uI.] Tria LXu.

Hodie et heri.] Solum C. habet. Et heri, nec est in textu Scripture.

De post fetantes.] Hec non uidi in textu B. Gregorii, neque in u.

Minimis exequando.] C. Minimus exsequendo. u. Minus exsequendo. M. Minimis exsequendo. In textu obseruaui textum B. Gregorii.

Debilia et extrema.] B. Gregorius: Egit uilia et extrema, ut illa, etc. C. egit debilia et extrema ualde. His significatur Dauidis profunda humilitas et dignatio.

Humiliatum despexit.] Hucusque B. Gregorius.



CAPUT XIu.


Cinerem et fauillam.] Hoc est, ut inquiunt margines M. et C. Se esse uiles. uideatur hic B. Gregorius Moral. XXuII, cap. 27.

Se esse fatentur.] Fallitur C. Se esse non fatentur.

In oculis cordis.] u. in oculis meis.

Est enim duplex humilitas culpe.] Fateor me hec uerba quatuor in contextum reposuisse, que sole margines C. et M. legebant.

Ex seruili timore.] Ait Fragm. Camberon.: Et humilitati cognata est humilitas seruilis timoris; quia quidam solo timore se humiliant, cum non audeant deseuire in alios, quod tamen appetunt.

Dicit peta.] Claudianus II in Eutropium.

Humiliabitur, confusione.] Ps. CXuIII. Confundantur superbi, etc. C. pro confusione male legit confessione.

Parab. c. XXIX.] Tria LIu in fine.

 Esau uero uenantem.] Gen. XXu. u. et M. uenatorem.

De post asinas.] C. asinos. Scriptura sacra habet asinos.

In Apostolum.] Seu ut u. et C. in discipulum.

Infirma mundi.] Hoc est humilia. Unde M. et u. Infima mundi.

Queque confundat.] u. queque confringeret.

Cum Rome.] Hec, usque Fabri filio, restitui in textu, ex marg. C. et fragm. Camberonensi tantum.

Successorem.] u. Successores.

Propter quadraturam.] De his uirtutibus, cornibus quatuor altaris, dicitur Sap. uIII. Sobrietatem et prudentiam docet et iustitiam et uirtutem, quibus utilius nichil est in uita hominis. Plura cupis? percurre Glossam in c. XXuII Exod. uer. 1.

Questuarie.] Uti Prou. XXXI. Quesiuit lanam et linum, etc. Absit ergo, ut Deiparam dicas questionariam ut C. Puto interim notarii errore hoc subrepsisse. Nam infra c. XuI. habet questuariam. Sic eam  uocat B. Hier. in fine epist. ad Heliodorum: Quanto amore.

368 Pernoctantibus.] Addit margo C. Unde pastoribus apparent uisiones, et simplicitate paruulorum, effectum habent incantationes, gladii et huiusmodi.

Secreta natiuitatis.] u. Secreta sacramenta natiuitatis. Ademi sacramenta, eo quod superfluum iudicarim. Nam hic idem est quod secretum et mysterium. Ut Tobie XII. Sacramentum regis abscondere, bonum est.

Paruo lacte.] Ex hymno Natiuitatis Domini.

Humilia et hum.] C. Quia humilia humilibus predicauit.

In sepulcro alieno.] Quod erat Iosephi ab Argmathia. Matth. XXuII.

Humilitatis responsorium.] Hoc est scutum et antidotum.

Hyssopo.] Fragm. Camberon. Hyssopo, id est  humilitate per totum corpus.

Monemur in psalmo.] u. Ob hoc etiam monentur pueri in psalmis laudare: Laudate pueri, M. mouentur pro monentur. Non sapit.

Animal humile.] B. Ioan. Chrysost. in cap. XXI, Matth. Est enim animal hoc immundum, et ceteris pene iumentis irrationabile, et stultum, et infirmum, et ignobile, et oneriferum magis.

Opera nostra.] C. tempora nostra.

Epist. Canonica cap. Iu.] Tria cap. uIII. Cur canonica, diximus in notis ad c. XII.

Sed magis time.] C. omittit magis, uitiose.

Superbia ibi ruina.] Sic comminatur Ieremias cap. L. Cadet superbus et corruet, et non erit qui suscitet eum. Fragm. Camberon. Ubi superbia ibi contumelia.

Humiliari cum humil.] uersio S. Hieronymi: Humiliari cum mitibus: at LXX Interpr. Melior mansuetus corde cum humilitate. Chaldaice paraphrasis  translatio sic: Melior est humilis spiritu et mansuetus, etc. Ni tria conuenissent in lectione, obseruassem S. Hieronymi uersionem. Postremo Fragm. Camber. legebat: Melius est humiliari cum diuitibus, sed male.

Item Gregorius.] Hec duo uerba omittit C. Multis autem locis de hypocritis tractat ille, presertim 18. Moral. cap. uII et Xu, c. 2. 3. 4.

Qui humilitatem non.] Contradicit M. hoc modo: Qui humilitatem non habet, hypocrita non est. Posset tolerari hoc sensu: Qui humilitatem non habet, hoc est, qui non nouit exterius simulare humilitatem; non potest dici simulator uirtutis, aut hypocrita.

Iob ait.] Tria tum in textu cum in margine, cap. Xu. Olim erant pauciora capita numero, in Iobo, quam hodie.

Si ascenderit in celum.] Subdunt margines duo: Tu illic es. ex psal. CXXXuIII.

Sacerdotium cupere.] C. capere.

De cupid. laudis.] Subnotant margines C. et M.  ex Philip. III. Omnia ista reputaui, ut stercora, ut Christum lucrifacerem.

Et quasi de.] Hec sunt ab auctore superaddita textui B. Hier. usque, interpretamur.

369 In gloriam conuertunt.] Margines prefate: Gloriam redarguentes. Quam belle Seneca, ep. 113 in fin. Qui uirtutem suam publicari uult, non uirtuti laborat, sed glorie. Itaque qui libellos suo studio et industria faciunt publicos, Dei honorem et proximi utilitatem spectent, non aure popularis fauorem. Dicant cum Domino: Gloriam meam non quero , etc. Si supersint obtrectatores appellas ipsorum despicientes et deprimentes, humiliter et benigne respondeant: Dexteram tuam sic notam fac, et eruditos corde in sapientia .

Et fame in populos.] Margines duo: Fama ad proximum utilis est. Ita est. Nam: Fama bona impinguat ossa .

Cymbalum concrepans.] uerba sunt B. Hier.; I Cor. XIII, tinniens.

 Athleticum scomma.] Sic restitui, alioquin Tria; Athalanticum scamma accipitur pro arte certandi. Unde , athleta, luctator uero est cauillum, calumnia, captendula. Tales cauillantur et iactant conuitia fucata et adumbrata lenociniis. Et in margine C. ad hec lego: Ad cachinnum, Dei sermone, inuicem prouocant.

Glorie cupidi.] An non iuste et uere idem margo clamat:

Unde superbit homo, cuius conceptio culpa,
   Nasci pena, labor uita ecesse mori?

Philip. II.] Tria, III.

II Cor Iu.] Tria, XI.

Ut sublimitas.] C. Ut subtilitas sublimitas sit.

Et corruptibile.] C. coniungit cum immediate sequenti: Et corruptibilis saccus stercorum.

Agnosce dignitatem.] Luculenter C. in laterali ora: Magnus et felix fuisset homo, si permansisset in eo quod creatus est; sed maior et felicior, si in eo  permansisset, quo creatus est. Iterumque subdit: et, o Christiane, in quo restauratus es.

Quam gloriosus enim.] C. quam gloriosa enim arbor martyrii inerat, etc. De Mauritio et Thebeis agit Sigebertus Gemblac. De uiris illust. c. 159; Marbodus episc. Redonensis passionem Thebeorum metrice conscripsit. uideatur preterea Sur. tom. u.

Redarguens ait, c. XIII.] Tria, XL.

Ad Titum II.] Tria, Iu.

Ait Hieronymus.] Sic restitui, prout citatur uIII, q. 1.

Qualis enim.] Tria: Ait Augustinus.

Corripiens c. XIX.] Tria, LIu.

Illud Gregorii.] In explanatione 3 psalmi penit. ad illud: Non est sanitas in carne mea. Tria: Illud Hieronymi

Septenam scalam.] C. Septena oracula, hoc est beatitudines.

Humilitatem quasi fundamentum.] Hec inuenies in Glossa ad illud Matth. u: Beati pauperes spiritu.



370 CAPUT Xu.


Circa quod bonum est.] u. circa quam, scilicet humilitatem, tolero.

Conterminam et uicinam.] u. continuam, uel contiguam, et uicinam.

Mansuetus.] u. manui assuetus.

Iniurias etiam proprias.] Post hec legendum est exemplum quod ex solo margine C. collegi. Tale est: Unde querenti de quodam religioso, qui multas habebat gratias, quare non promoueretur; responsum est a monachis. Quia in gratiis non est gratiosus. Non enim est mansuetus, non est satis tractabilis.

Exemplo Andree.] De quo sic in Ecclesia canitur: uir iste in populo suo mitissimus apparuit, etc.

Mites uias suas.] Subdit u. Et psal. LXXu, 5, 9 . Cum exsurgeret Deus in iudicium, ut saluos faceret omnes mansuetos terre. Et Apostolus: Argue cum mansuetudine. Et paulo post: Psalmista : Propter ueritatem et mansuetudinem,  etc. Quoniam superuenit mansuetudo et corripiemur . Peta etiam hanc approbat: Non cadit, etc. Perficio.

Non cadit in mores feritas inamabilis istos,
   Nec minus a studiis dissidet ista suis. 
uerba apostoli: Argue, etc., colliguntur ex I Cor. Iu, uel I Tim. uI. C. super hec, etiam addit in laterali margine: Et exaltauit mansuetos in salutem .

A studiis gentilis.] u. Si a natura dissidet gentilis.

I Paral., cap. XuIII] M. Item Paral. LXuI, in fine. u. In Paral., lib. II, cap. XuI, in fine.



CAPUT XuI

Regimen celestis.] Hoc capite multum dissentit ab aliis u. sicque primum orditur: Regimini celestis doctrine sue in scala Iacob post humilitatem et mansuetudinem adiunxit Dominus tertium, non uirtutem  sed conseruantiam et augmentum uirtutum, paupertatem. De quo uerbo et exemplo regit scholas, quia, etc. M. sic inchoat caput: Regimini celestis doctrine sue de humilitate, etc.

Quod potest saluare.] Hanc sententiam omisit M.

Fuisse dicitur.] Hec in solo C. leguntur.

Beati pauperes.] Secundum Lucam non additur, Spiritu.

Sed exemplo.] u. Sed etiam commendauit exemplo, ut ad appetitum eius inuitaret populum, sibique eam etc.

Paupercule et questuarie.] Ly paupercule, ex u. adieci. B. Hieronymus in fine epist. ad Heliodorum: Quanto amore: uirginem Deiparam uocat questuariam.

Presepiolum.] Non presepilium ut M.

371 Cuidam adolescenti.] Sana lectio est. C. et M. Cuidam possidenti diuitias.

Utrum tamen.] Utrum autem u.

 uerbum possibilitatis.] C. uerbis possibilitatis.

Cum negatiua.] C. Cum non negatiua particula.

uel facilitatem.] u. et M. uel facultatem.

uel quia uitiose.] Hec, usque, Item Hier., solum u. habet in textu; duo autem in margine. Ubi legendum uidetur ita pro iterum, tametsi B. Hieronymus nonnisi primam rationem adducat cur diuitie uocentur mammona iniquitatis.

Superbire faciunt.] Post hec subdunt margines C. et M. Non expauit Apostolus dicens scilicet mors ex.

Exigui paruique lares.] Lucanus impressus:

Pauperis angustique lares.

O munera.] u. et M. O numina.

Intellecta Deum.] C. intellecta Deo.

Hoc contingere muris.] Impressa:

. . . Hoc contingere templis
Aut muris potuit.

Predam ciuibus.] Hoc hemistichium cum sequenti  ex eodem Lucano desumptum est, et superiora immediate precedit hoc modo:

Securus belli predam ciuilibus armis
Scit non esse casas. O uite tuta facultas, etc.

Item in eodem.] Lucano nempe, non tamen quinto sed primo libro De bello Pharsulico.

Non uiros.] Hoc omisit u. Subiicio uersus Iuuenalis, sat. uI, in ora laterali C. stylo tenuissimo expressos:

Prima peregrinos obscena pecunia mores
Intulit, et turpi fregerunt secula luxu.

Item Hieronymus secundum.] Percurre epist. 146 ad Damasum: Beatitudinis tue, et alteram ad Demetriadem.

uersibus petarum.] M. uersibus pematum tantum. u. Petarum tantum. In notis ad c. 1 plura de hac re comperies.

Spoliatis Aegyptiis Hebreisque ditatis.] Hec uerba forte erant a textu expungenda tanquam note addite, eo quod solum C. legat in margine, et u. in  contextu, iudicet lector ex iis que habentur in notis ad c. 97 desumpta sunt autem hec, ex benedictione cerei paschalis.

Crinibus puelle.] Allusio est ad mulierem in numero captiuorum uisam, de qua Deut. XXI.

Iuuen. Cantabit.] Sat. X. Hic, usque: Item Hieronymus, deficiunt M. et C.

Claudianus.] In Ruffinum lib. I. Primus uersus uariat cum impressis Claudiani. Sic enim:

372 . . . Natura beatis
Omnibus esse dedit, etc.

Cato: Paupert] Quidni eiusdem uersum precedentem recensuit? Facit ad propositum, ergo repetendus:

Infantem nudum cum te natura creauit,
Paupertatis, etc.

Item Seneca ad commend.] Senecam restitui, ex epistola 42, quam quoque margo C. citabat. In textu tria legebant Hieronymus pro Seneca.

 Hoc itaque.] u. Hoc utique.

Ad que magno labore.] u. ac magno labore. Intermittit alia.

Magno labore.] Scilicet diuitias et redditus, aiunt due marginales ore.

Inspicere debemus.] Cum nobis offeruntur. Ita eedem cum u.

Non prouidemus.] Genuina Senece lectio, epist. 42. u. tamen cum M. Non peruidemus.

Gratuita uocamus.] u. Gratuita putamus.

Quanti deferatur.] u. differatur. Quod sequitur, pretii omittit.

Sepe maximi pretii.] M. et C. hic obseruaui: quanquam u. cum impresso Seneca legat: Sepe maximum pretium est.

Lipsius enim lectionem textus nostri auctoris, asserit a quibusdam fuisse receptam.

Quid stultius.] Hec, usque, Item: Uxor Tobie duo legunt in margine laterali; u. uero in textu hoc modo: Hieronymus. Quid stultius, etc.

 Item Hieronymus.] In breuiario suo super psalmos, inquiunt duo margines cum u. uerum in commentario, qui eius nomine existit, non habentur.

Iuxta uerbum Sap.] Similia uidi Eccle. u et Iob XX.

Sepius sincerius.] u. Sepius securius. Placet utique.

Ut altum dormiret.] Margines duo cum u. secure. Hoc est: et profundo somno dormiret et non laborioso.

Hic monendus es, lector, u. multum a duobus aliis exemplaribus differe, non tantum ordine uerborum transposito, sed et copia. Quare consulto duxi uerbotenus describere ab hoc loco: Item Hieronymus: Ob hoc ampliori, etc., usque ad Senece uerba: Memini Attalum, etc., sed prius notanda est uarietas C. et M. usque ad predicta Senece uerba.

Nudi nudum.] uide B. Hieronym. in fine epistol. ad Rusticum: Nihil Christiano.

 Abundantia panis.] Margines C. et M. Per panem quelibet necessaria bona accipiuntur. B. Hier. in c. XuI Euseb. Abundantiam panis, inquit, uerterunt LXX deliciarum et luxurie opulentiam. Recte per panem delicie intelliguntur; nam ad omne obsonium semper aptus est panis et proficuus.

373 Item Hieronymus.] Post Senecam, epist. 20 in medio.

Item idem. Hoc unum.] Tom. Iu in c. XXXIu Ezech. initio; et iterum post Senecam uI, De Beneficiis, c. 30.

uel in consulendo.] M. uel ei consulendo.

Fructus penitentie.] M. omittit ly penitentie, sed male.

Exemplo Xerxis.] De hoc Seneca uI De benef., c. 31.

Demaratus.] Non Demoratus, ut M. Huius meminit B. Hier Apol. aduersus Ruffinum, c. 2.

A teipso uinceris.] M. in margine subdit: uiso  exercitu, pre timore fugient hostes et huiusmodi. Item idem: uictus eris antequam sentias. Hanc et sequentes notas marginales u. legit in textu, ut infra uidebis.

Et obruet. C. Inuoluet nos et obuoluet.

Item Ieremias. Nabuzardan rex coquorum.] Iste Nabuzardan erat princeps militie siue exercitus Nabuchodonosoris regis Babyloniorum. Ierem. LII et Iu Reg. XXu de eo ibidem dicitur: Muros Ierusalem in circuitu destruxit omnis exercitus Chaldeorum, qui erat cum principe militum. Idem repetitur Ieremie LII uers. 14. Quibus locis apud LXX interpretes semper uocatur princeps coquorum, ut quater uel quinquies dicto c. 25, l. Iu Reg. Et Ieremie LII sic habent Septuaginta: Nabuzardan princeps coquorum, qui stabant ante faciem regis Babylonis, etc., omnem murum Ierusalem destruxit uirtus Chaldeorum, que cum principe coquorum. Quem locum citans B. Gregorius pulchre mystico sensu explanat  parte III Cure pastor., admon 20, his uerbis: »Quia gule deditos luxuria sequitur, propheta testatur, qui dum aperta narrat, occulta denuntiat, dicens: Princeps coquorum destruxit muros Ierusalem. Princeps namque coquorum uenter est cui magna cura obsequium a coquis impenditur, ut ipse delectabiliter cibis impleatur. Muri autem Ierusalem uirtutes sunt anime, ad desiderium superne pacis eleuate. Coquorum igitur princeps muros Ierusalem deiicit, quia dum uenter ingluuie extenditur, uirtutes anime per luxuriam destruuntur.« Sic ille.

Hieronymus: In hoc.] uideatur Glossa in hunc locum Psalmi.

Electos suos.] Tria sic habent. Psal. LXuIII. uinctos suos, etc.

Compedes nature.] Quibus etiam, aiunt margines C. et M., uinciuntur diuites uelint nolint, ut sitis, esuries et huiusmodi. Plura uideto apud B. Aug. in psal LXuIII post medium, tom. uIII.

Compedes gratie.] C. in latere. Sed he duplices.  Quedam precepti. Unde: Fili, iniice pedem tuum in compedes eius . uinctos his compedibus exaudit Dominus .

Has nimis onerat.] M. Has nimis honorat.

Item philosophus. Memini.] Seneca epist. 110, sub finem. Nunc describam ex u.  ab illo loco, quo destiti subnotare. Hic est ex Iuuenali. Altum dormiret. Post hec uerba sequitur in u.:

374 Ad hoc ualet, quod Dominus uoluntarios pauperes secum sessuros in iudicio, dicit: uos qui reliquistis omnia, et secuti estis me, sedebitis , etc. Ibi enim erunt oppressuri suos oppressores, et eos cum Domino iudicabunt. Dominus enim paupertatem in domo sua dedicauit. Non negandum tamen, quin diuites, id est inter diuitias pauperes sint.

Ad idem facit quod piscatores, relictis retibus et naui et uoluntate omnia possidendi, nudi nudum secuti sunt crucifixum . Ad hoc facit,  quod adolescens relicta sindone nudus aufugit . Hoc est quod Ioseph Aegyptiace meretrici , id est luxurie mundane pallium, quo ab ea trahebatur, euadens reliquit. Hoc est quod Apostolus dicit in I Epist. ad Cor., c. IX. [al. cap. X.] Sic currite, ut comprehendatis. Omnis enim qui in agone contendit, ab omnibus se abstinet, offendiculis et sarcinulis. Per suum contrarium commendanda est paupertas. uitium enim Sodomorum adinuenit abundantia panis , id est quarumlibet copia diuitiarum et superbia uite. Inde etiam subsecuta est otiositas, cui ipsa natura displicet et uertitur in fastidium. Unde illud: uide quid faciat otium et cibus alienus. Iuuenalis :

Prestabat castas humilis fortuna Latinas.

Gregorius paupertatem commendat dicens: Sepe quos morum infirmitas uulnerat, paupertatis medicina curat. B. Bernardus quesiuit a quodam abbate  sibi subdito, qualiter se haberet domus sua. Qui respondit: Adhuc peroptime est nobis, quia adhuc pauperes sumus. Hieronymus : Ob hoc amanda est paupertas, quia a quo ameris, ostendit. Hoc unum deest omnia habenti, quod non est qui uerum dicat ei, omnes adulantur ei, etiam confessores, aulici, secretarii. Diues etiam a nemine diligitur. Unde Lucanus:

Felix se nescit amari.

: Quomodo credet se diligi, qui nullum diligit? Quod autem habenti desit qui uerum dicat, patet per Xerxem. Qui cum tot et tanta fecisset, cum per mare siccis pedibus iuisset, cum per terram nauigio cucurrisset, infinitum congregauit exercitum contra Lacedemones et Athenienses, habens triginta millia equitum, et infinitorum peditum multitudinem. Cum autem quereret utrum sufficerent ad confutandum hostes, ab omnibus una uoce responsum est, erem non sufficere  ad capiendum telorum multitudinem. Et etiam, audito nomine regis, omnes conuerti in fugam acclamabant. Sed Demaratus alienigena et exsul, aliis omnibus adulando mentientibus, solus dicit ei uerum. Prius, inquit, uictus eris quam sentias. Moles enim ista dissona est et non apta bello, sed de facili in casum ruitura, et sese oppressura pre multitudine. Et ita contingit.

Ad idem pertinet quod Nabuchodonosor per principem Nabuzardam pauperes agricolas dimisit et uinitores in terram promissionis, et Nabuzardan eis Godoliam prefecit, diuites secum in captiuitate traxit et potentes . Dauid 375 paupertatem commendans, ait: Exaudiuit pauperes Dominus, et uinctos suos non despexit . Hieronymus: In hoc multum commendanda est paupertas quod uinctos eius exaudiuit Dominus et soluit. Sunt autem compedes nature ut sitis, esuries et huiusmodi. Sunt et compedes fortune, paupertas scilicet,  et illi adherentia. Sunt et compedes gratie, sed he duplices. Quedam enim sunt precepti. Unde: Fili, iniice pedem tuum in compedes . Quedam gratie perfectioris et consilii, ut in claustralibus. Unde dicuntur uiri compediti. Compedes autem nature hodie nimis aggrauantur. De quibus ait Augustinus: Has nimis onerat, qui supra necessarias accumulat. uinctos his compedibus exaudit Dominus. Sunt etiam compedes culpe. Unde: Funes peccatorum circumplexi sunt me . Item philosophus : Memini Attalum, etc.

Subsequuntur note aliquantisper intermisse.

Imposuere diuitie.] M. inter lineas, uult: decepere.

Sed in quodam apparatu.] De gradu alto, forte ubi erat, inquiunt margines M. et C. Ad illud apparatu, subnotat C. in ora laterali; forte ludi. Ludus hic, ut apparet, fuit Circensis. Eius enim pompam  et ordinem describit Seneca. De quo fuse Tertullianus, libro De spectac. c. 7. uarietas lectionis talis est. C. legebat: Si quodam apparatu. M autem: Sed quodam appar. Ego ex Seneca restitui locum.

Urbis opes celatas.] Urbis scilicet Romane. Celatas cum diphthongo iuxta Senece textum scripsi. M. indicat debere abesse. Nam inter lineas, celatas exponit hoc uerbo absconditas. u. pro celatas, habet collatas.

In his que pretium.] Ut manubie et quecunque pretiosa spolia. Ita margines M. et C.

Et alia que.] u. et alie.

Incitatas.] u. uitiatas.

Isthinc effero.] Non offero, ut u.

Ab effectu.] Nec in Seneca, nec in u. id uidi.

Lente.] C. inter lineas, Leniter. Seneca lentus. Audi margines C. et M. Merces lente cum exponuntur uenum, ad ordinem locantur, ut magis reluceant ex se mutuo; collectarum autem insimul, transit decor et pulchritudo earum, ita et diuitiarum.

 Hoc totam uitam.] Hoc totum uitam. u non placet.

Occupabit. Ita Seneca. Tria, occupauit, etiam excluso interrog. signo, in fine sententie.

Calonibus.] M. et u. coloribus. Male.

Habeamus aquam.] uerba Epicuri.

Remedium inopie?] M. et C. preponunt signum interrogationis ipsi uerbo inopie. Sic enim. Queris quod sit remedium? Inopie famem, etc.

Tolle querelas.] Hemistichium hoc, cum sequentibus uersibus, Horatii est l. I, ep. 12. Ex 376 ora inferiori M. Hec ex Seneca subnoto. Et quid interest, quis dixerit? Omnibus dixit. Qui eget diuitiis, timet pro illis. Nemo autem sollicito bono fruitur. Adiicere illis aliquid studet, dum de incremento cogitat; oblitus est usus, rationes accipit, forum conterit, Kalendarium uersat, fit ex Domino procurator, ep. 14, in fine. Ad hec uide notas Lipsii.

 Et alienis hortulis.] Nempe Epicuri.

Humanitatem pati.] Non humilitatem, ut u.

Togam conterunt.] Iterum u a sensu deflectit. Totam uitam conterunt.

Item idem.] Ante hec Senece uerba, M et C. legebant: Cui cum paupertate bene conuenit, diues est. Sed cum paulo eadem repeterentur, iudicaui absona, monitus lectione u, que hic placuit. uideatur Seneca, ep. 2.

Quod necesse est.] Quod natura exigit, et ut uiuere possis. Lipsius.

Quod sat est.] u. subdit, scilicet satietatem. Lipsius. Quod humanitas requirit, et ut commode uiuere possis. Item: Cui quod satis est, satis non est; nil ei satis erit.

Is satietatem habet.] Consule Senecam, epist. 60 et 119.

Contenta est necessit.] M. Contenta est obolo. Econtra, Infidelis etiam obolo indiget. Beatus Hieronymus,  epist. ad Paulinum, que incipit: Frater Ambrosius.



CAPUT XuII.

Augustinus.] Tom. X, l. L hom. 13 in medio.

Item Hieronymus.] Tom. IX, in regula monachorum, titulo De paupertate. uide preterea tom. III, ep. ad Hebidiam, quest. I sub finem. B. Gregorius simile habet Moral. Xu, c. 12. Postremo referam uerba B. Fulgentii super illud Matthei: Omnis arbor. Quid recipiet qui aliena tulit, si semper ardebit qui sua non dedit?

Augustinus.] Tom. X, hom. 8, t. L hom. Item Serm. 205 De Tempore.

Contra uero.] Hoc, usque Diuitias abest in M.

Sed occasionem.] u. clarius: Sed occasionem eius, furtum scilicet. Sequitur: Occasione namque paupertatis incipit quis furari.

Sed morbum.] u. Imo tantum morbum earum. Restrictius est.



CAPUT XuIII.


Titulum. De mediocritate ex u. solo desumpsi, et nouo capite distinxi.

Ait Augustinus.] Tom. uIII, in Psal. XXIX, exposit. 2 in fine.

Seneca ait.] Epist. 95, 98 et 104, post ual. Max., l. uII, c. 5, et post Cicero de Murena.

Conuiuis.] Ita Seneca, ep. 95, in fine. Tria interim, conuiuiis.

377 Quid aliud preter.] Solum u. addit preter. Hec sententia a Seneca deflectit. uide eum.

Ut nullum factum.] Supple, preter hoc, ut suggerere uidentur margines C. et M. Ut inter deos computaretur, contra per hoc habita est et consecrata inter deas. u. pro, Ut nullum factum, legit, et si nullum factum.

Unius tantum.] Margines: Scilicet Tuberonis.

Aliorum aurum.] Seneca ep. 95: Illorum aurum.

Argentumque.] u. Argentum quia fractum est.

 Et contrectandum.] Hoc omittit C.

Item idem.] In u. abest idem, sed infra Seneca nominatur.

Quam Augustinus.] C. quam Augustinus ait, in cuius, etc.

Pro modulo persone.] C. aliter, sic: uidetur latere, tum autem pro modulo persone.

uiuendum est.] u. In qua tibi uiuendum est, sed Seneca magis determinate ait: Illud, etc. Hic citat Senecam ex nomine, quem duo tacite et cum suppositione, sic: Item idem.

Illud te admoneo.] uerba Senece ep. 5, in que scholia Iusti Lipsii uidisse iuuat.

Ambitionem peruersa.] Maxime uariat C. Et quidquid aliud ambitione peruersa, uia sequitur curta.

Hominum consuetudini.] C. consuetudinem. u. Consuetudine. Ad hec margines C. et M. Non prorsus quidem debemus nos conformare huic seculo,  nec prorsus in modo uiuendi ab hominibus dissidere .

Humanitatem.] Non humilitatem, ut u.

Concretis et horridis.] C. et M. Certis et horridis. Seneca: Tetris et horridis.

Delicatas res.] C. absolute, delicias.

Non magno parabiles.] Rationabile sit obsequium uestrum, aiunt margines C. et M. Ex c. XII. ad Rom.

Non incompta.] C. Non incomposita.

uitam nostram.] C. et M. uestram.

Sed non agnoscant.] Tria sic eaque expono. Suscipiant omnes uitam nostram, hoc est actiones, ad extra, bonas et exemplares. Sed non agnoscant, id est per scrutationem interiorum, quo scilicet animo fiant, sed omnia in bonam partem interpretentur. Seneca affirmatiue: Sed et agnoscant, seu : Sed agnoscant.

Attali magni.] Seneca ep. 110 sub finem. Nequaquam  uice Attali, legas Demetrii, ut u.

Habendas permisit.] Duo sic finiunt caput. u. uero addit in textu margines C. et M. scilicet: Diuitie si affluant, nolite cor apponere. Ps. LXI.



378 CAPUT XIX.

Sicut spiritualis.] Duo ita inchoant caput; at u. repetit ea, que in calce cap. 14 habentur. Hec sunt: Dominus collectis discipulis, usque, sicut spiritualis.

I ad Tim. c. uI.] Duo c. 8, u. 10.

Non ait sunt.] Placet etiam u. hic: Non qui sunt, sed qui uolunt.

Diuites fieri.] uoluntate, ait margo M.

In interitum.] Hec exponunt tenuissimi characteres interlineales M. hoc modo: In interitum, temporalem; et perditionem, eternam.



CAPUT XX.

Ex u. in summario capitis adieci ly: Et auaritiam.

 Que est plus habendi.] uerba B. Aug. tom. I, l. III De lib. arbitr. c. 17.

Quidlibet.] Nempe, ut margines C. et M. pecuniam, honorem, sublimitatem, scientiam, escam, uestem, et huiusmodi. Plura B. Aug. in Psal. CXuIII, Concio. 11.

Ergo cupiditas.] M. Ergo peccatum hoc, scilicet cupiditas. Contra hanc cupiditatem B. Hieron. epist. exhortatoria ad Pammachium et Oceanum, que incipit: Qui Aethiopem inuitat.

Secundum hoc.] Omittit M.

Que specialiter.] Non spiritualiter, ut M.

Amor pecunie.] Id sonat Syriaca interpretatio I Tim uI, 10. Audi interim margines C. et M. Pecuniam uoco quelibet temporalia citra dignitates, honores et huiusmodi.

Cupiditatis Gregorius.] u. inter cupiditatis et Gregorius, hec interponit: Pecuniam uoco, etc., ut in proxime precedenti nota ex marginibus collegi sed  post huiusmodi, addit. II: Libro Sentent. . uerum, ut dicam quod censeo, male in contextum hunc marginem reponit u. eo quod ille, sicut et alii quamplurimi, a Scholasticis expositionis gratia ad latus ipsius textus additi sint, ut colligitur ex notis ad cap. 97, ad illa uerba: Non gratie, sed uanitatis.

Inter hec.] Nempe cupiditatem et auaritiam, de quibus Horat. l. I, ep. 1:

Feruet auaritia miseraque cupidine pectus.

Non distinguit.] Magna hic oppositio, u. et C. sic: Inter hec uidetur distinguere dicens, etc. sed perperam. Nam initio capitis sequentis euidenter patet contrarium his uerbis: Auaritiam speciem cupiditatis, licet Gregorius inter speciem et genus non distinguat, etc. Hic autem tria exemplaria conueniunt. Interea ut facilius hec capias, consule B. Aug. Psal. CXuIII, conc. 11.

379 Die comederitis.] Post hec uerba, u. addit in textu quod duo in margine, scilicet: Sed quomodo,  cum pruritum in gustu non haberent ante peccatum? Tantum forte in esce oblatione, M. obliuione, pro oblatione.

Sed et altitudinis.] C. Sed et altitudine scientie, non placet, quia declinat a B. Greg. hom. 16 in Euang.

Imo et quecunque res.] Hoc desumptum est ex B. Aug. t. I, l. III De libero arb. c. 17. Unde infra citatur idem in fine periodi, sic: Secundum Augustinum. u. maxime hic discordat. Primum, pro secundum legit Sed Augustinus, finitaque et puncto distincta precedenti periodo, subsequentem inchoat hoc modo: Sed Augustinus hanc dubitationem contrarietatis soluit, Glossa super Ecclesiasticum cap. X , cuius finis est: Caueamus cupiditatem et superbiam que sunt unum malum, a quo omnia mala oriuntur. C. hec quoque habet in margine: Hanc dubitationem et contrarietatem soluit Augustinus, Glossa, etc. ut supra. Glossa est in c. X Eccli, uer.  15, que etiam redolet doctrinam B. Aug. t. IX, tr. 8 in epist. I Ioan. c. Iu.

Item philosophus.] u. paulo fusius sic: Ad iugulandam cupiditatem sufficere debet quod ait philosophus. Epist. 16.

Congeratur in te.] Genuina lectio, que et Senece. At u. Omnes diuitie Cresi congregentur in te. Laudo, quia nota est, quam M. legit in margine.

Ut terram marmoribus.] Ita Seneca. Tria interim: Et terram, etc.

Ars ultra luxurie.] Ly ultra pro excessu est. uerum Seneca non ultra, sed ulla luxurie, legit.

uia eunti.] M. ex Seneca. Duo uiam eunti. Ex ep. 16.

Cecam cupiditatem.] Hic attende Lipsii notas.

Parab. c. XXX.] M. et C. cap. LuI. u. omittit. Parabolas scito esse Prouerbia Salom.

Sanguisuge.] Que non pleno, sed potius impregnato uentre uix contente sunt. Horat. ultimo uersu De arte pet.


 Non missura cutem nisi plena cruoris hirudo.

Dumque sitim sedare.] Idem Metam. 3. Fab. 6. O insatiabilis cupiditas, cuius desiderium uadit in infinitum, ut ait Aristot. 1 Politic. Unde aperte Seneca, Hercul. Oct:

Cupit hic gazis implere famem,
Nec tamen omnis plaga gemmiferi
Suffit Istri, nec tota sitim
Lydia uincit, nec que zephyro
Subdita tellus, stupet aurato
Flumine clarum radiare Tagum:
Nec si totus seruiat Hebrus,
Ruraque diues cingat Hydaspes,
380 Intraque suos currere fines
Spectet toto flumine Gangem.



CAPUT XXI.

u. Nouum hic inchoat caput, pefigitque titutum  De auaritia, duobus caput precedens continuantibus.

Auaritiam speciem.] uide B. Aug. t. uIII in Ps. CXuIII, conc. 11.

Eccli. cap. X.] C. c. XXXIu. Duo nichil.

uenalem habet.] Hec C. et M. notant ad latus: Diabolo in causa iusta si eget, et in causa iniusta etiamsi egeat.

Inuidia.] Omittit u.

Impiger extremos.] Horat. l. I, ep. 1. Tale in Perum iaculatur epigramma Wadreus de quo in notis ad c. 11: Cui dat opes, dat opus fortuna, fatentur habentes.

Querit opus per opus, quisquis opes per opes. Ne per opes, uel opes, uel opus, Pere, querito, nullus]

Queritur a sana mente labore labor.

Item Hieronymus.] uide eum in ep. ad Paulinum, que incipit: Frater Ambrosius, paulo ante finem.

Quam eo quod habet.] Idem post Quintil. l. 7.

 Nihil esse sordidius.] Iuuabit, reor, hic Horatium producere, I, Sat. 1:

At bona pars hominum decepta cupidine falso
Nil satis est, inquit; quia tanti quantum habeas, fis.]
Quid facias illi? Iubeas miserum esse libenter
Quatenus id facit, ut quidam memoratur Athenis]
Sordidus ac diues, populi contemnere uoces
Sic solitus: Populus sibilat, at mihi plaudo
Ipse domi simul ac nummos complector in arca.

Unde Iuuenalis.] In Iuuenali non uidi: Usque ad talum sordidus, forte: Usque ad talum candidus

Centucuplatas.] M. et C. centuplatas.

Eas habeo et conspicio.] u. Meas habeo, etc.

Quod mihi conseruatur.] Solum u. Nam duo: Unde sine sollicitudine.

Appositionis custo.] M. appositus cust.

Eo uiso pascam.] M. Ex uiso pascam.

 Tibi collate sunt.] Non collocate, ut u.

Si uis fenerare.] Respicitur ad Illud Prou. XIX: Feneratur Domino qui miseretur pauperis.

Quas dederis sola.] Solum u.

Ait c. 14.] M. et C. 41. uerba precedentia, scilicet: 381 Auaritie uitium sugillans, u. unicum habet.

uiro cupido et tenaci.] Magna hic uarietas lectionis. C. et M. ita conueniunt: uiro cupido et tenaci sine ratione per fas et nefas, si poteris recte , si non quocunque modo rem. Est ergo substantia: Homini liuido ad quid aurum?

Et non ideo.] Ideo abest in u. et M.

Dauid: Thesaurizat.] Hoc. usque, Diuitias suas, in textu omittit. C. cum M. Illud autem: Et relinquent, etc. in latere est.

Quid sibi inuidet.] Usque, malitie ipsius, inclusiue, non legit u. et horum loco hec habet: Ecclesiasticus infra [cap. XIu]: Etsi bene fecerit, etc. Ad hec uerba subnotandus est margo C. et M. Pre  auaritia non ferens ad usus necessarios res suas expendere. Glossa est ad illud Eccli. XIu: Qui sibi inuidet, etc.

Arefaciens.] Semper sitibundus inquiunt note C. et M.

Item: Iuxta quemdam.] Quoniam laboriosum est hic ad inuicem conferre omnes sententias et uerba prepostere composita, subnotabo uerbotenus dissonantiam u. Itaque primo hoc omittit: Item: Iuxta quemdam, et immediate post illa uerba animam suam arefaciens, sic habet: Hoc autem potest. M. orare inimicus ut diu uiuat, uiuensque anxius appetitu ampliori et liuore se ipsum excruciet et torqueat. Hoc idem uitium detestatur Apostolus in epist. ad Rom. cap. I [al. u]. Repletos omni iniquitate, malitia, fornicatione, auaritia, etc., de quibus dicit in fine eiusdem: Quoniam qui talia agunt digni sunt morte; non solum qui ea faciunt, sed etiam qui consentiunt facientibus. Glossa: Consentire est,  tacere cum possis arguere, uel errorem fouere. Ad Galatas. u [al. X.]

Manifesta sunt autem opera carnis, que sunt fornicatio, immunditia, luxuria, idolorum seruitus, etc., qui talia agunt, regnum Dei non consequentur. Idolorum seruitutem uocat ubique auaritiam. Ad Ephesios u [al. 21]: Fornicatio autem, aut omnis immunditia aut auaritia, nec nominetur in uobis. Et in eadem infra [cap. u]: Omnis fornicator, aut immundus, aut auarus  non habet hereditatem in regno Christi et Dei. Ad Coloss. III [al. uIII]: Mortificate ergo membra uestra que sunt super terram, fornicationem, immunditiam, libidinem, concupiscentiam malam et auaritiam, que est simulacrorum seruitus. Hieronymus ad Heliodorum [al. Rusticum] monachum: Errat, qui iudicat illum idololatram, qui timore, uel coactione, uel alia causa forsan idolo thurificat et non potius illum qui diuitiis incumbit, qui dominum  nummum pro Deo adorat, qui creature honorem exhibet pro Creatore. Unde:

O nummi, nummi, uobis hunc prestat honorem. 
Et alibi:

Et genus et mores regina pecunia donat. 

382 Unde habes:

Ne me querit, sed, oportet habere.

Item Dominus in Euangelio, etc., hic concordat cum aliis.

Augustinus etiam.] Percurre lib. Iu De bapt. contra Donatistas cap. 4, et exposit. Ps. XCuI.

Hieron. ad Heliodorum] Restitui locum. Tria enim ad Rusticum. ep. ad Heliod., sic incipit: Quanto amore. u. in textu redolet quidem doctrinam B. Hieronymi hac epistola, magis tamen Commentario in c. u, ad Ephesios.

Pariunt et fouent.] Ergo nequaquam perimunt,  ut C.

Diuitiis male acquisitis.] u. Diuitiis mundanis. Hec habes in ep. B. Hieron. ad Eustoch. de Cust. uirg. c. 14.

I Cor. u.] C. cap. XXXu. M. 25.

Si quis frater nominatur.] Per sententiam, uel notam infamie, aiunt margines C. et M. Sequitur ibi: Sepulture, corporis Christi et huiusmodi, nempe, non licet fieri participes, quod tacite innuunt.

Ergo uitandi.] u. hec omittit et eorum uice id habet: Et per simile, non talibus impenitentibus in exitu uite communem sepulturam communicare, sicut contigit de quodam usurario apud S. Dionysium  apud quem laborantem in extremis, cum uenisset sacerdos cum Eucaristia, inuenit eum impotem, ita innuentem ei, quod a familiari demone constringebatur  per fauces, nec permittebatur restituere rapta, uel diuidere turpiter congregata, uel confiteri peccata, uel suscipere Eucaristiam; et sic miser de hac uita misera raptus est ad miseriam interminabilem; sed a quibusdam monachis clanculo sepultus est. Quo comperto, extractum est fetens cadauer de tumulo et ad cautelam et terrorem aliorum publice retractum in sterquilinium. Quod uidetur forsitan fieri de omnibus in fine impenitentibus, ut de militibus qui decimas fatentur se publice retinere. Quomodo ergo dabitur eis Eucaristia, uel communis in morte sepultura? In eadem: »Nolite errare, neque fornicarii, neque idolis seruientes, neque adulteri, neque ebriosi, neque maledici, neque rapaces regnum Dei possidebunt .« In Euangelio Luce : »Cauete ab omni auaritia, etc.«

Ex his que possidet.] Ex his, restitui. Nam tria omittebant.

 Possessio enim eius.] u. hoc modo: est aliqua possessio, gratie et glorie est amissio. M. et C. ad latus sic notant: Ex possessione non est uita, sed sepe amissio eius. Post illud est amissio, addit u. Illi autem  dicitur a Domino: »Stulte, hac nocte repetam animam tuam a te, que autem parasti, cuius erunt?«  In Parabolis: »Conturbat domum, etc. .«

uir autem qui festinat.] Precedentia habentur in u. sed ordine prepostero; sequentia 383 autem, usque, Item Hieronymus, absunt.

Ecclesiaste u.] C. et M. 12.

Auarus non implebitur.] C. et M. habent in latere ex Claudiano peta l. I in Ruffinum:

. . . Nimiumque elatus, auaro.

Pascitur intuitu.

uel liberior sit] Horatius impressus:

. . . Quo liberior sit auarus.

 Non uideo.] Hec uerba mediate tantum carmen precedens sequuntur, quia aliud interponitur. Item Hieronymus.] Consule Comment. in c. XXX, Prou.

Insatiabilis enim est.] Margo C. et M. post Claud., I in Ruffinum:

Semper inops quicunque cupit; contentus honesto
Fabricius paruo, spernebat munera regum.
Subdo ex Horatio, II Serm. Sat. 3.
   . . . Quid auarus?
Stultus et insanus. Quid si quis non sit auarus?
Continuo sanus.
Quidni et Cornelium Gallum non minus diserte auarum describentem in medium produxero? Audi ipsum Eleg. 1:

Quid mihi diuitie, quarum si demeris usum,
   Quamuis largus opum, semper egenus ero.
Imo etiam pena est partis incumbere rebus,
   Quas cum possideas, est uiolare nefas.
 Non aliter sitiens uicinas Tantalus undas
   Captat, et appositis abstinet ora cibis.
Efficior custos rerum magis ipse mearum,
   Conseruans aliis que periere mihi.
Et paulo post: Querere que nequeo, semper retinere laboro,

Et retinens semper, nil tenuisse puto.

Item idem.] Horat. l. I, ep. 2. Et ibid. 1 ait: Feruet auaritia, miseraque cupidine pectus.

Item idem: Cum.] Hic B. Hieronymum scias citari Comm. in c. XXX. Prou. et lib. I adu. Iouinianum c. 15.

Quid neruos.] u. Quid nummos secuisse. Hic uersus extra ordinem est. uide Claudianum.

Largitatem.] Abest a textu u.

Comitatur auaritia.] Affirmat Seneca Iu De Beneficiis cap. 27: Ne prodigum quidem auaritia liberamus. Et B. Hier. in Reg. Monach. titulo De paupertate ait: 384 Et postquam hoc fuerint consecuti   uides tradere se luxurie, et uoluptatibus, et omni iniquitati, ut quod auaritia congregat, luxuria consumat.

Peta Claudianus.] De bello Gildonico.

Quomodo ergo sunt contraria.] M. in marg. pro contraria habet communia.

Item Genesis XXXI.] u. aliter: item, ad detestationem auaritie ualet, ut ait Hieronymus, historia illa que est in Genesi de Iacob: quomodo aufugit a facie Laban cum uxoribus, et liberis, et rebus multis. Inter quas fuerat furata Rachel idola patris aurea et argentea. Que cum pater, eos persequens, quereret, Rachel in fimo et sub stramento camelorum abscondit, et fingens se pati menstrua, desuper sedit, et sic patri querenti deos suos, non assurgens, eum delusit. Postea Iacob et Laban confederatis, Iacob ex preceptis Domini, iussit alienos deos abiici, et idola Laban, scilicet aurea, cum omnibus phylacteriis abscondit sub terebintho .  Per Laban mundus. per idola auaritia; per Rachel, que interpretatur ouis, molliter penitens, que sub fimo abscondit idola, id est auaritiam, sed non omnino relinquit, sed supersedit, iuxta illud Horatii :

Et mihi res non me rebus subiungere conor.

Iacob luctator, qui sub terebintho odorifera cum phylacteriis et appendiciis, id est sub ligno crucis Dominice, auaritiam et eius appendicia abscondit, iuxta Apostolum: »Omnia reputaui ut stercora, ut Christum lucrifacerem, et Crucifixum nudum nudus sequerer .«

Hoc idem Agatha, Agnes, que munera ab amatoribus oblata pro crucifixo respuebant. Hoc idem uitium detestatus est Dominus in Euangelio: »uenit princeps mundi huius, et in me non habet quidquam, quia nichil mundanum, nichil inter nos caducum appetiit .« Item: Ioseph uitium  auaritie detestatus est; qui, cum per pallium ab Aegyptiaca meretrice, id est mundana concupiscentia traheretur, donec rumperet laciniam, uel scinderet, exspectare noluit; sed pallio cum laciniis relicto citius aufugit, iuxta Apostolum: »Omnis qui in agone contendit, ab omnibus se abstinet .« Item, adolescens qui relicta sindone nudus aufugit. Item Hieronymus: Ad sugillandam auaritiam sufficere debet historia, que est in Exodo  de uitulo conflatili et aureo, quem Moyses combussit et contriuit, pulueremque in aquam dispersit, et filiis Isrel ad bibendum dedit, ut sic fine [f. fimo].« uilissimi stercoris idololatriam detestarentur, per quam auaritia designatur. Item, mouere nos debet exemplum ethnici, quod ponit Hieronymus c. 12, q. 2: Gloria episcopi [al. Christi] est pauperibus omnibus prouidere. De Socrate  qui cum Athenas tenderet ad philosophandum, et dediscendum [al. discendum] uitium auaritie  magnum pondus auri proiecit putans se non simul posse possidere diuitias et uirtutes. Ad idem facit Diogenes, qui tam spe uacuus quam timoris expers, tutam, dolio contentus, transegit paupertatem. Cui, cum uidisset 385 lauantem olera, fertur dixisse Aristippus aulicus cuiusdam principis: Si mihi credidisses, modo olera non lauares, sed in aula summi principis maneres. Cui ille: Si mihi credidisses, in aula principis adulator et palpo non esses. Hic etiam cum uidisset quemdam bibentem cum manu ad fontem, dixit: Nesciebam naturam dedisse mihi scyphum. Et mox paruulum scyphum, cum quo bibere solebat, ad lapidem confregit. Hec ex uedastino codice m. s.

Rachel fugiens.] Historiam hanc exponit B. Gregorius, lib. XXX. Moral., cap. 16. Si B. Hieronymus alicubi explicauerit non uidi, interea u. asseuerat. Cesarius, Hist. sue l. Iu, c. 57. hec transfert ad religiosorum auaritiam.

 Cum immunditiam.] Duplex G. deprehendi in C. Reor esse Gregorius: Cum immunditiam, etc. In precedenti nota citaui locum.

Supponere conor.] u. atque M. Subiungere conor: at Horatius, cuius uersus est, submittere. Lib. I, ep. I, initio.

Laciniam.] Nequaquam Lasciuiam, ut M. et C.

Mundane uoluptati.] C. uoluntati.

Fimo immundissimorum.] M. et u. fine pro fimo.

Item Hieronymus.] Post Lertium, epist. ad Paulinum De institut. monachi, que incipit: Bonus homo. Eadem refert, l. II aduersus Iouin an, c. 7, et ep. ad Iulianum: Filius meus. Preterea uide 12, q. 2: Gloria episcopi.

Sarcinati auro.] Textus B. Hieronymi: Suffarcinati auro.

Diogenis in dolio.] De hoc idem tom. II, adu Iouinianum l. I, c. 9. Margines C. et M. hec subnotant: Non sperauit fauorem alicuius, nullum mundane  timuit.

Cum mundaret et lau.] M. Cum commendaret et laudaret olera sua. Non sonant secundum scripta ualerii Max., l. Iu, c. 3 in fine.

Non lauares.] M. consequenter legit: Non laudares.

Qui me notat.] C. in ora inferiori sic habet: Qui me uocat, es Diogenes. At in margine laterali ad caput sequens, reuocat hoc modo: Qui me notat, id est Diogenes.



CAPUT XXII.

Non tantum exemplis.] Hoc caput aliter inchoat u., in medio deficit in locis sacre Scripture, sed abundat exemplis quorum unum C. et M. in marginibus suis resarciunt. Describam modo ex u. quoadusque cum aliis concordet, postmodum notas C. et M. hic intermissas repetam.

Itaque u. pro titulo legit: Contra acceptionem munerum. Incipit: Positis ethnicorum exemplis,  qui auaritiam detestantur, ponenda sunt maiorum ueteris et noui Testamenti exempla eamdem supplodentium. Genesi, cap. XIu: 376 Rex Sodomorum cum offerret munera Abrahe redeunti de uictoria habita de hostibus, id est quinque regibus, qui patriam Loth deuastauerant, respondit: Leuo manum meam ad Deum excelsum possessorem celi et terre, quod a filo subtegminis usque ad corrigiam calige non accipiam ex omnibus que tua sunt, ne dicas: Ditaui Abraham; dicebat enim ei rex: Da mihi animas, cetera tolle tibi . Idem uitium damnauit B. Thomas Cantuariensis archiepiscopus, qui cum cancellariam dedisset cuidam, inhibuit ne imaginem uenderet, nec etiam arcanum uel cultellum acciperet, ne in manubrio aurum uel argentum sub pretextu [al. protextu] quocunque misceretur. Nota autem quod reprobi fiunt, qui munera accipiunt, quod patet per Ephron, cuius nomen mutatum est in signum spiritualis  mutationis; quia pro agro suo ad sepeliendum Saram, sumpsit pecuniam ab Abraham licet coactus. Nolebat enim gratis Abraham agrum accipere: et in hoc facto Abraham excusatur, Ephron accusatur . Sed nonne si feneratorem uel Simoniacum cogerem accipere [addendum pecuniam], cum gratis Ecclesiam uel mutuum uellet mihi dare, magis illo, uel illo peccarem? Sic uidetur Abraham magis peccasse Ephron; Abraham tamen excusatur a sanctis; sed nomen Ephron mutatum est propter munus acceptum, et dictus est Ephrem. Cetera habentur in aliis duobus, sed ordine prepostero. Redeo ad notas dilatas.

Acceptionem munerum.] C. acceptionem nummorum. Non placet, quia determinat acceptionem, que de qualicunque dono, munere, et re pretio estimabili intelligenda est.

Rex Sodomorum.] In margine C. et M. Gen. XXII. C. addit in fine. Hodie, Genes. XIu.

 Cetera tolle tibi.] Margines C. et M. Omnia spolia preter homines. uide Glossam hoc loco.

Exceptis his que.] Audi quod ibidem uidi: Iuri et partibus suis renuntiare potuit, non sociorum.

Item Gen. XXIII.] C. et M. Gen. XLIII.

Appendit pecuniam Abraham.] Ad hec addo, quod in marginibus C. et M. deprehendi. Sed nonne si Simoniacum uel feneratorem cogerem accipere pecuniam, cum gratis Ecclesiam uel mutuum uellet mihi dare, magis illo uel illo peccarem? Sic uidetur Abram magis peccasse quam Ephron; Abram tamen excusatur a sanctis; sed nomen Ephron mutatum est propter munus acceptum et dictum est Effrem: melius Ephrem.

Item Gen. XXXIII.] C. et M. in marg. Gen. LuIII.

Quasi uiderem uultum Dei.] Margines predicti legunt hic: Quia ualde eum timuit.

Mente deuota.] Iidem margines habent: Ita et pro templo construendo.

 Item Num. c. XuI.] M. et C. XLI.

387 Dare tibi.] Textus Biblicus, dabo tibi.

Balac prebens.] C. et M. Balac presens et offerens. Restitui ex textu Biblico.

uerumtamen pergens.] E regione ad marginem deprehendi in C. et M. quod et subdo hic: Similes sunt Balac, qui, datis aliquibus muneribus, ut benedicant uel maledicant: quorum benedictio conuertitur in maledictionem, et uice uersa. Sequitur alius margo ad proxime sequentia: Beneficium spirituale conferendo. Item ad illud idem: Dabo tibi consilium, lego quod habet Glossa hoc loco. Etiam per mulieres pulchras eis , dando eas. Unde sequitur immediate Apocalypsis sententia.

In Apocalypsi.] M. et C. notant, cap. IX; hodie II.

I Reg. XII.] C. atque M. c. LXXIII.

Loquimini de me.] Margines prefati inquiunt:  Me excusando, si in aliquo deliqui uel commisi.

Scilicet Saule.] Hoc, solum M. legit.

Et contemnam illud.] Inter lineas M. Id est reddam.

Item exemplo Dauid, II Reg.] Hec absunt in C. usque: Item exemplo Dauid, III Reg. XIII.

Holocausta gratuita.] Post hec, M. proponit in margine dubium, illudque soluit. Sic ergo: Queritur, quare Ephron accusatur de pretio , uendens locum sepulture, et non Ornan  uendens locum ubi edificetur domus Domino?  Solutio: Quia Ephron uendidit sepulturam, locum scilicet deputatum sepulcris, ubi Adam, et Eua sepulti erant.

Item exemplo Addo prophete.] Restitui Addo pro Dauid ex M.

Neque bibam aquam.] Genuina sacre Scripture lectio; quare, summe miror, cur C. omiserit aquam, et cur M. uirgula expunxerit et obelo trucidarit.

 II Esdre u.] M. et C. II Esdre XXI. M. in margine addit Nehemias. Recte. Nam ille concionem magnam aduersum eos  congregat, ibidem.

Item Act. apost. XX.] M. c. XLuIII. C. ultimo. In ultimo abusus.

Epist. Iude.] Duo c. II.

II Cor. XI.] Duo II Cor. XXu.

Gratis euangelizaui.] Margines duo: Cum stipendium possem accipere, quia dignus est operarius mercede sua .

Gloriatio.] Duo glorificatio, sed u. melius sicque, gloriatio, et addit: Non accipiendi, quod etiam in contextum reposui, qui glossam redolet hoc loco.

Occas. predicandi eis.] Margines C. et M. tales exprimere uidentur, hoc modo: Propter curiosos, et alias causas.

Ezechielis c. XXII.] M. et C. c. LIII.

Super auaritiam tuam.] Margines supradicti sic  exponunt: Sacerdotum, quasi 388 uix credibile est mihi super tantam auaritiam uestram; sed descendam et uidebo utrum opere compleuerint.

Act. apost. XX.] C. et M. XLII.

Usque ad canipulum.] Canipulus, quasi canicapulus, est ensis, pugio, uel culter, in capula ferens figuram capitis canini. Unde Gallice Bracquemar, nomen a canis specie obtinet. C. legebat: Usque ad clipunum, M. clinipulum. Talem cultellum dicimus Gallice, Caniuet. Hoc uocabulo utitur Cant. l. I Apum, c. 16, n. 2 et l. II, cap. XXIX, n. 21.

Eccli. XX. Exenia.] M. et C. Eccli. LuII.

Et quasi mutus.] Iuuat hoc loco uidisse Glossam.

Correptiones eorum.] C. correctiones. Sed prior lectio conuenit textui Scripture.

Obmutescunt.] Non penitus reiicio. C. Obmitescunt.

Item Isaias.] C. notat caput XCIu. M. XCIII.

 Nota uerbum excuss.] Deficit u. usque Item Strabus.

Sed Minima. Margo M. Ut annulus et huiusmodi.

Est ranunculus. Eadem uidere est in Ecclesiastici c. XX, ad illa uerba: Et quasi mutus.

Quod si prius uiderint.] Ita B. Ambrosius Hexam. l. uI, c. 4. uulgare est illud a similitudine deductum: Lupus in fabula, quando inopinato superuenit tertius, adstatque duobus, de se, colloquentibus male. Unde statim illi obmutescunt, aut sermones in id, quod primo in buccam uenit, conueriunt, ut hoc inuolucro tertium deludant, nolentes se ipsos prodere detrahentes, aut male de illo sentientes.

Item Iob Xu.] M. et C. XIu. Nec mirum, quia olim minor capitum Iobi numerus quam hodie.

Item Iu Reg. u.] M. et C. c. LXuII. Biblia nostra antiqua legunt c. XXIu. Et hoc caput continet tantum quatuor lineas. Incipit: Nunc igitur accepisti, etc.  Finit inclusiue: Leprosus quasi nix.

Accipias benedictionem.] M. super benedictionem inter tineas addit, scilicet munus. C. in margine: Eius munus.

uiuit Dominus.] Quasi necessitate compulsus est iurare, ut iuramento magis exsecraretur auaritiam. Ita M. et C. in margine. u. in textu.

Inuoluit caput lana.] Duo in margine: Simulans se egrotare. Hec de Demosthene desunt in u.

Synanchen etenim.] Latini aliis nominibus hec referunt uocantque, anginam et argentanginam.

Illi autem argyranche, siue argentangina laborare dicuntur, qui pecunia muti redditi sunt, eaque supprimunt, que ex reipublice usu esse nouerunt.

Exemplo Cyriaci.] Remitto lectorem ad uitam S. Marcelli pape, qua hoc exemplum continetur. Surius, t. I.

Saporis regis Persarum.] M. et C. Saponis.

389 Nec matrona casta est.] Hec sententia  sancti Hieronymi. abest in u. cum sequentibus usque ad, item Hieronymus scribens. Super hoc: Casta, dicunt margines: Casta est quam nemo rogauit.

Signa sunt corrupt.] uide II, q. 3. Pauper, et: Qui rector.

Item Ieremie c. uI.] M. et C. cap. XXu.

A propheta usque] C. in marg. A planta pedis, etc. Isaie I.

Item Exodi XXIII.] Duo eadem, LXXXI.

De quodam oratore.] Simile legitur in Gellio, Noctium Attic. l. u, c. 10.

Diuiti matrone.] C. Diuiti in commune.

Super ingratitudine.] Duo eadem in margine: Leges Romane ingratos puniebant. Patet ex ualerio, Max. l. u, c. 3.

Familiaritatem principum.] C. famam principum.

Mendicandi, familiaritatem.] Iterum C. famam potentum  acquirendi in margine.



CAPUT XXIII.

u. Prefert alium titulum: Contra multiplicem acceptionem munerum, maxime a spiritualibus iudicibus.

Causa iniusta acceptorum.] Ita C. Duo alia: Pro nulla causa imminente acceptorum.

Periculosa tamen.] M. perniciosa tamen.

Citra stipendium.] C. legebat circa, sed correctum contra. Neutrum placet.

Cum aliquis digno prop.] u. Cum aliis digne proposuerit dare beneficium ecclesiasticum, etiam magis crudelitas est, etc.

Etsi in pias causas.] Quia bonus usus non iustificat male acquisita. 14, q. 5. Neque enim.

Grangie.] Gallicum est, granges. Cesarius dicit esse predia, uillas, etc.

Pro iustitia facta.] Nota uarietatem. Ego ex u. et  C. desumpsi, quod in contextum reposui M. Pro iustitia facta ac omissa, uel pro iniustitia facienda.

Hi non sunt pastores. u. et C. prosequuntur periodum, qui non sunt pastores, etc.

Sed tonsores.] C. quondam legit, sed tortores. Pudeat similes, iam non pastores, sed lupos.

Excoriatores.] Dicebat magnus ille Tiberius Cesar: Boni Pastoris tondere est, sed non deglubere.

In primo lib. Reg. XXu.] M. XLI.

Quasi uindicaturus in eum.] Non bene C. iudicaturus.

uade pacifice.] C. uade in pace.

Depilatores sunt.] In marginibus M. et C. Non tondebis, etc. Deut., c. Xu.

390 uenales lenocinio. In C. abest uenales. Circa hec noto margines iudices ipsos contingentes. Mediocribus esse iudicibus, non dii, non homines, non  conco, sicut nec diuitibus, quo moles rerum mediocriter bonos uel malos esse non sinit. Perfecti ergo sint et:

Inter Socraticos notissima fossa cynedos.
Id est auaritie, inquit M. inter lineas.

Ii scilicet qui, et quia.] Nolui omittere coniunctionem causalem, et quia, etiamsi M. et u. omiserint. Nam uim habet.

Quotidiana rapina.] Panes quotidianos , supple deuorant.

Ut simplices Christianos.] u. cum quotidiana rapina simplices Christianos absorbent.

Existentes.] u. et C. entes, ut supra adhuc notaui.

Cum Aod.] Tria, cum Aioth.

Pre auaritia.] C. pro auaritia.

Sed leua manus eius.] Hoc, usque, qui non habent, deest, in u.

Cum agnis a dextris.] C. cum agnis dextris.

 Zacarie u.] M. et C. uIII. Ab hinc, usque, Unde Hieronymus: Iudex, etc., desunt in u.

Misit massam plum.] Omnis auarus impius; quasi diceret: Aurum sitisti, aurum bibe. Ita M. et C. pro nota.

Aurea nunc uere.] Ex Propertio, l. III, cleg. 11. Subdo uersum precedentem:

Aurum omnes uicta iam pietate colunt.

uenit honos.] Ne displiceat, si subsequentes uersus ad propositum conducentes etiam ex eodem adiecero:

. . . . . Auro conciliatur amor.
Auro pulsa fides, auro uenalia iura:
Aurum lex sequitur, mox sine lege pudor.

Item Arator.] Huius auctoritate usus est uenerabilis Beda in Acta apostol., cap. Iu, 5, et aliis, C. pro Arator, legit Aratus, sed male, quia diuersi sunt.

Quo sistat auare.] Iudex auarus, aiunt ore C.  et M. similis est magistro puerorum minis  intonanti quousque a pueris munusculum ei offeratur. Quod respiciens, demittit uocem, et suauius eis comminatur; qui licet munus prius uerbotenus spernat, post tamen illud quasi inuitus accipit et remittit iram, pueris impunitis.

Custodis angelus.] Ut idola Laban. Duo marg. ex Gen. XXXI.

Unde Hieronymus] Hec sententia redolet eius expositionem in cap. XI Prou.; in hac autem exemplaria maxime uariant. Nam C. et M. omittunt negationem non, in hoc: Iudex non debet esse, etc.

Minus iuste.] Scilicet iniuste, ait M. inter lineas.

Unde Salomon.] C. ad latus Prou. XXu, M. XXXu.

391 Et appendiciis.] Appendicia iudicii sunt, supercilium graue, dilatio cause, prestatio aduocati, et huiusmodi. Margines C. et M.

 Item Deut., cap. XXu.] Duo cap. XXXuI.

Augustinus dicit.] Gregorius autem fere similia habet l. IX Mor., c. 17, in medio. uide preterea I, q. I. Sunt nulli. u. omittit Augustinus in textu.

Misertus eius.] u. et M. misericors eius.

Percutit cor.] C. percutit pectus.

Oderunt eum.] Post hec uerba erat in u. Item in Parabolis: Nec iudex iustus, iudex nec agnoscens. Sed cum non saperet hec sententia eam ad notas reuocaui prout in marginibus C. et M. deprehenderam. Sic est: Iudex iustus nec uidens, nec agnoscens, seu ut metius u. in ora superiore: Iudex non uidens munus, nec agnoscens personam, iustus. Recte, ut sit iustitia ceca.

Ieremie XLuIII.] M. et C. 57.

Gregorius: Pro.] Causa breuitatis te remitto, lector, ad l. IX Moral., c. 17, ubi fuse munera discernuntur, sicut apud B. Hier., tom. uII, in Psal. XXu, ad illud: Dextera eorum repleta est muneribus.

 Ne possit cernere uerum.] Ita Arist., I. Rhetor. Amor, odium, proprium commodum, sepe faciunt iudicem non cognoscere uerum.

Item Exod. XuIII.] Duo XXXIII. Hec et sequentia, usque: Item in Sallustio Cato, absunt. in u.

Multitudinem negotiorum.] Margines: Utilium etiam et honestorum. Quia Iuuenal. sat. 6:

Imponit finem sapiens et rebus honestis.

uiros nobiles.] Nam diuitum terror ipse sibi exigit honorem, inquit B. Benedictus Reg. c. LIII. In marg. C. M. id uidi: Deut. II. Ibi enim hoc idem repetitur. Notaui locum ad textum.

Oleum additur camino] Prouerbium est quo utitur Horatius, l. II Serm., satyra 3 in fine. Significat autem malo fomentum et alimoniam suppeditare, quo magis ac magis augeatur. Utitur eodem Hieronymus in ep. ad Eustochium. uinum, inquit, et adolescentia duplex incendium uoluptatis. Quid oleum flamme adiicimus?

 Et decanos.] Auaritia prelatorum induxit ne unus sacerdos modo paucis presit, ut inter eos iudicet. Ita margines duo.

Audite illos,] scilicet populum. C. inter lineas textus.

Distantia personarum.] Acceptio. Margines.

Paruum audietis.] Iidem: Pauperem. Sicut magnum: Diuitem.

Deut., cap. XuI, C. LXXIu, M. LXXII.

Immobiles.] Glossa interl. hoc habet. Sed querunt margines: Quare ergo firmarii, singulis annis amouendi, populo preficiuntur propter auaritiam?

In omnibus portis.] Hoc est, singulis, ut M. inter lineas. Sed denuo questio: 392 Quare ergo unus duos episcopatus, et iudicium duarum ciuitatum sibi usurpat, ut ipse cecus, ex auaritia absorbeat mare? Tales moueantur exemplis mirabilibus Cesarii, l. II, c. 28, 29, et aliis seq.

Iusto iudicio.] Diuine legis, C. inter lineas, M. autem, ordine legis.

 Alteram partem decli.] Scilicet prece uel pretio, amore priuato, uel odio. C. ad latus. M. inter lineas.

Excecant oculos.] M. ibid. uertunt auctoritatem. Hoc ex B. Amb. in ep. II ad Cor. c. uIII sub initium. Ibi enim: uim auctoritatis inclinant.

Sapientum.] Mundo, scilicet, non Deo. C. in marg. M. inter lin.

uerba iustorum.] Prius, ait M. ibid.

Exsequeris.] Biblia S. Persequeris. C. exsequaris. Ad illud margines: Nec prece, nec pretio, nec durius equo, nec remissius.

In Sallustio Cato.] eadem uidebis apud Ciceron. De oratore, et B. Anselmum, De similit. Mundi. Hic enim: Quatuor modis, iudicium peruertitur: Timore, cupiditate, odio, amore.

Tullius in Officiis.] Lib. III ante medium.

Et non tribuere.] C. et nondum tribuere, addit M. uere.

 Hec amicitie.] Ita Cicero. C uel amicitie.

Deponit enim personam.] Cicero: Ponit, etc, u. Deponit enim personam amici, et quia cum personam iudicis induit.

Et ut exorande litis.] Cicero: Perorande liti tempus. C. sic habet, sed ordine peruerso: Exorande litis quoad tempus, licet per legem accommodet.

Nescio uos.] Hic tacet u. usque: Item: Audite uerbum hoc.

Item Amos.] Margines, c. XIX.

In absinthium.] Latera, in amaritudinem.

Et depopulantem uel.] Tria hec omittit C.

Super potentem affert.] Extendit manum suam in retribuendo, et retribuet abundanter facient. sup. Margines ex Psal. XXX.

Perfecte abominati sunt.] Margines: De tali dictum est: Cum corriperet uitiosos satyram fecit non sermonem.

Hostes iusti et iniusti.] Nouellus quidam scripsit  in C. Hostes iniusti et iniusti.

In porta iudicium.] Subaudiunt margines: Iustum. Non est enim iudicium nisi iustum. Si nobis iniqui saltem proximis simus equi. Iuste iudicate, filii hominum. Hoc, Iuste, Glossa est interl. in c. IX Leuit.

Que conterunt.] In Bibliis ad homines iniustos: Qui conterunt.

Pignoratis.] M. pigneratis.

Item idem c. III.] Duo XII.

Idem c. Iu.] Iidem Xu.

uacce pingues.] Margines: Effeminationem et lasciuiam exprimit eorum, per femininum genus.

393 Que estis in monte.] C. Que estis effeminate in monte Samarie.

Samarie.] M. inter lineas: Id est superbie.

Officialibus uestris,] In Bibliis: Dominis uestris.

Et bibemus.] De preda pauperum ablata. Margines.

 In Arnon.] C. uernon. M. Ernon. C. et M. inter lineas: Id est in exsilium. Ex nunc deficit u. usque: Item Amos.

Item idem c. uI.] C. 25.

Capita populorum.] C. Philosophorum.

In Chalanne.] Duo in Calagne

Facinorosa.] C. Facinora.

Apud idololatras.] Hoc noto in omnibus fere m. ss. corrigendum ubi idolatras.

Item Iel cap. III.] Duo IX.

In prostibulo.] In Bibliis: In prostibulum.

Demollientes.] Glossa interl. est u. demulcentes.

Item Osee.] M. II hodie Iu.

Oblita legis.] Duo obliti.

Oblata pro peccatis.] Glossa est interlinealis, que ad sacerdotes maxime dirigitur.

Item idem: Audite.] Duo tum in textu cum margine, c. 14.

Et domus Regis ausc.] Ut nullus excipiatur. Margines.

 Et rete expansum.] Seu extensum ut C.

Super Thabor.] Montem, ait M. inter lineas.

Item Amos] Duo ad latus, c. XXuII.

In nichil.] C. Letamini nichilo.

Qui dicitis.] C. et M. Quid dicitis?

In fortitudine.] Margines C. et M. In nobilitate generis et potentia.

Nobis cornua] Iterum deficit u. usque ad illud Michee uI: Numquid iustificabo.

Item Osee: Si fornic.] M. et C. notant c. XIII in marg.

Item Malachie.] Duo II. Breuitatis causa Lectorem remitto ad Glossam super hec loca S. Scripture.

Nonne malum illud est.] C in me malum est.

Non est mihi uoluntas.] M. non est nisi uoluntas in his.

Sed ego exsufflaui.] Aliter textus Biblicus Malach. I, 13.

Item idem c. 2.] C. c. 4. M. 3.

 Et armum dextrum.] Forte, ut habet Glossa, id est, armum animalis dextrum.

Altare Domini lacrymis.] Non penitentie, sed pecunie rapte, lacrymis pauperum acquisite. Ita margines duo.

Item Michee II.] M. uII. C. uI.

364 In luce matutina.] Id est: Mane impletis, quod nocte in uerbis tractatis. Percurre Glossam in erl. hoc loco.

Contra Deum est manus.] C. comparatio contraria, sed inconcinne, unde melius M. contraria operatio, Deo scilicet; estque id ex Glossa interlineali desumptum.

Item idem: Nonne.] C. in textu et M. in margine, c. 7.

In aduersarium consurrexit.] Margines duo: Contra me surrexit cum aduersariis meis, C. suis.

Tulistis laudem meam.] Cum iugiter per uos nomen  meum blasphematur. Margines collaterales ex Isaia c. LII.

Item c. 3. Audite.] Duo c. 9. Audite, uos scilicet episcopi, sacerdotes, diaconi, inquiunt iidem.

Tollitis pelles eorum.] Id est, exteriora, inquit margo C. estque Glossa interl., at M. inuerso ordine legit Glossam in textu  et textum inter lineas uidelicet, pelles eorum. Sequitur ibidem: Et carnes eorum, id est, interiora, C. ibidem.

In medio olle.] Margines: Sic miserabilem plebem affligunt in Ecclesia.

Item idem: Hoc dicit Dom.] C. et M. c. IX, hodie III.

Sanctificant super eum.] Auctoritate sua, quia sancta affirmant et monent. Ore collaterales C. et M.

Item idem: Audite.] Duo notant c. 2, hodie 3.

Quia edificatis.] Textus Biblicus: Qui edificatis.

 In sanguinibus.] Margines addunt: Peccati, et carnalis affectus.

In medio nostrum?] Quasi diceret: Quia auctoritatem ligandi et soluendi, et sacramenta conferendi habemus. Ita margines.

Item c. 6. Audite.] Duo c. 17.

Et quis approbabit.] C. appellabit.

Adhuc ignis.] Inter lineas M. Concupiscentie, et superbie.

Mensura minor.] Duo, uindicta Dei, pro mensura etc.

Item cap. 7.] Duo, 18.

Rectus cum hominibus non est.] Pre auaritia et libidine, aiunt duo.

In sanguine insidiantur.] Ut fraudulenter, et cum peccato subditos sibi dare cogant. Ita margines duo.

Iudex in reddendo est.] Iidem: Mutuo se fauore, et obsequiis et remissione defendent: quia sicut ab  aliis iudicari uolunt, sic alios iudicant.

Amos cap. uIII] Tria, XXXII.

Malachias cap. II.] Tria, Iu.

Ad Laodic. c. I.] u. 3. C. 4. Hec epistola, ait Bellarminus, inter apocrypha reiicitur. De Script. Ecclesiasticis. Eam uidere est l. II Bibliothece sancte Sixti Senensis in dictione Paulus apostolus, et alibi.



395 CAPUT XXIu.

Fascinulas, ostia.] Tria hostia, uitiose.

Piscatores pecuniarum.] Cesores, imo nouacula bursarum pauperum. C. ad latus.

I Reg. C. II.] C. cap. uI. Duo omittunt numerum.

Officialium tria sunt gen.] Tria in oris sic: Officialis, confessor, questor, uel  tortor, prepositus. Hoc uerbum tortor uix scribere audebam, eo quod male et dissone audiat apud episcopi  subditos, unde hodie promotor  dicitur. De officialibus tam ecclesiasticis quam secularibus uideatur quid dicat B. Aug., to. II, ep. 54 ad Maced. sub finem.

Confessor.] Hic est Penitentiarius.

Per fas et nefas.] Hodie non sic, saltem in Belgio nostro.

Prepositus ruralis.] Is est decanus Christianitatis.

Rara consultatio.] C. Raro consultatio. Cum tamen . In sanandis necessaria est morborum manifestatio, ut curentur. Sic Hippocrates: Non curatur morbus nisi cognitus.

Bursas pauperum.] Solum u. addit pauperum.

Pecunie, rapine.] Ly pecunie abest in u. et M.

Proprie pecunie.] u. proprie substantie.

Undecunque proficere.] C. in latere uidebat legi unicuique pro undecunque.

Cepit se deuotare.] Maledicere scilicet per furorem,  et sanctis deuotionem auferre. Unde Prou. XX: Ruina est homini deuotare sanctos. C. male denotare.

Super omnem peccatorem.] Tremulus hoc exemplum in textu scribebam, ueritus ne quidam nebulones in episcoporum officiales nostri temporis retorqueant, cum hec omnia de malis ministris dicantur. M. contra omnem peccatorem.

Occidit rex Cyrus.] Restitui ex fine cap. XIu. Danielis. u. enim: Rex Darius. C. et M. Rex Nabuchodonosor.

Augustinus: Crimen.] Considera locum et proderit, tom. X, in appendice, serm. 3 in fine, de diuersis sermonibus.

Item Hieronymus.] Nec ausus sum hic auctorem abusus incusare. Dicam interim me nondum legisse hanc sententiam apud B. Hier., sed apud S. Aug. loco in nota immediate precedenti citato, et apud uenerab. Bedam in c. III Luce.

 Predo grassetur.] Hic tacet u. usque: Item, et quod exsecrabilius est.

Mercede sua.] M. cibo suo, ut Matth. X,

Per uicarium.] Quid hoc in M. Priuicarnium?

Anathema Ierichontinum.] M. Anathemata Ierichontium.

In Iosue uI capite.] Duo XIII capite.

396 Propter Achan.] Non propter Achor, ut M. et C. Nam Achor nomen uallis est, Iosue uII.

Est spirituale.] M. est speciale. Non sapit. Itaque, absolutionem uendere, cum sit quid spirituale, Simonia est. Sic et de administratione sacramentorum dicendum ut patet ex 1, q. 1. Nullus episcopus. Et: Quidquid inuisibilis.

In penam pecuniariam.] Seu mulctam. M. in penam peccati.

Quoad pene illationem.] Est enim Simonia exigere aliquid pro absolutione ab excommunicatione, quasi pretium absolutionis, non tamen quasi penam  aut muletam pro culpa. Ita censet B. Thomas 2-2, quest. 110 a. 2, 3

Communie alicui.] Hoc est communitati.

Que hodie uenalis propo.] Usque adeo hoc inoleuit malum, ait B. Aug. ut iam quasi ex consuetudine uendantur leges, corrumpantur iura, sententia ipsa uenalis sit, et nulla iam causa possit esse sine causa? t. X. Append. de diuersis, serm. 3 post medium. Hec multis exemplis confirmat Cesarius fere auctoris nostri contemporaneus. Porro Petrus Blesensis talia detestans inclamat: Officium officialium est hodie iura confundere, transactiones rescindere, supprimere ueritatem, questum sequi, equitatem uendere, etc. Plura petis? uide B. Bernardum, serm. 6 in Psalm. Qui habitat, ubi sic ait: Ipsa quoque ecclesiastice dignitatis officia in turpem questum et tenebrarum negotium transiere; nec in his salus animarum, sed luxus queritur diuitiarum. Propter hoc tondentur, propter hoc frequentant ecclesias,  missas celebrant, psalmos decantant. Pro episcopatibus, et archidiaconatibus, et abbatiis impudenter hodie decertatur, ut ecclesiarum redditus in superfluitatis et uanitatis usus dissipentur. Hec ille de uenalitate administrationis officiorum ecclesiasticorum sui temporis.

Metus archidiaconi.] Profecto nisi preuiderem uitia predecessorum hic relata, posteris fore ad cautelam, silentio preterirem, que in oris marginalibus C. et M. deprehendi ad illud archidiaconi nomen. Que? Audias: Portantis  discordiam in Ecclesia, non pacem.

Iudicium aque.] Hodie nulli pro causa pecuniaria ad iudicium aque condemnantur, eo quod suboriantur multi alii modi pecunias exigendi et extorquendi. uidetur autem ex sequentibus intelligi de iudicio proiectionis in aquam, quod pertinet ad purgationem uulgarem, que iure canonico damnata est et prohibita, quia ibi tentatur Deus, 2, quest. 5, cap.  Mennam. Cap. Consuluisti, et cap. Monomachiam. Et in decretalibus titulo De purgat. uulgari cap. Dilecti filii, quod est Honorii III.

Iudicium experiar.] Quedam hic omittit M. Ait ergo: Sed iudicium experiar, et inuentus iustus, dabo pauperibus quinquaginta solidos  in pastum. Irrisus est ab omnibus, simulque questor palatii.

397 A sacerdote quinque solidi.] Quasi sub obtentu religionis puniendorum criminum, aiunt margines duo, cum hoc fiat causa loculorum emungendorum.

A cupiditate.] Hoc omittit M.

Sacerdotum Baal.] Non Balac, ut C.

Nullam subticebunt.] Hec non legit M.

Supersederint citationi.] M. Supersi irritationi. Abusus paruus est.

Cum hoc Ecclesia.] M. et C. cum hoc pro Ecclesia maiori parte, etc. Pro prepostere positum est.

 Estne tale iuramentum.] Ego, ait C. ad latus, nec iurarem, nec iuramentum huiusmodi, si fecero, seruarem; sed irritarem, utpote indiscretum, et pacis inimicum, et contra Deum.

Ad hec ostiola.] M. his omissis ait: Item: Quidam canones, etc.

In secundo uel in tertio.] Habetur hoc, extra de consang. et affin. c. Non debet irreprehensibile. Conc. Trid. sess. 24, cap. 4 De reform. Matrim. limitauit impedimentum affinitatis ex illicita copula ad primum et 2 gradum tantum, statuens in aliis gradibus post eam contractum non dirimi.

Pro libito nostro.] Mediantibus tamen illis pecuniis. Ergone sic dispensationes pecunie obediunt?

Decretum biceps.] uide 30, q. 4. Qui spiritualem.

Item: hec ostiola.] Hic tacet u. usque: Hi sunt musce.

Sunt merguli.] Glossa in c. XI Leuit inquit: Mergulus  auis est longi colli, cibum, aut predam, ex profunditate terre uel aque trahens: nec imitanda est, etc.

Prohibetur in lege.] Leuit XI, De accipitre audi margines II:

Nisus et accipiter, quarum predatio uita,
In reliquum uolucrum degere uulgus habet.
Nisus alio nomine dicitur Halieetus ut Leuit. XI. uideatur fabula Nisi regis uIII Metam.

In retia aliorum.] Nempe in bursas dominorum, quorum sunt officiales.

Si seminauerimus.] M. uariat sic: Si seminauimus nos, scilicet est seminatio causa nostre messis, quasi hec seminatio, illam messem exigit sibi debitam.

In ratione dati.] Ita M. et C. At u. In ratione dati et accepti, cum pax Ecclesie det spiritualia et accipiat temporalia?

Des spiritualia.] M. Si dederis spiritualia debite  accipis temporalia. Recte. Ergo perperam improbant quidam, imo etiam impie reprehendunt R. P. religiosos ordinum mendicantium, seu, ut magis placet, fructificantium, eo quod a paganis, hoc est rusticis, uictum et alia uite necessaria percipiant, cum illa, testor, iure promeriti sint; quia in sudore uultus sui, in nuditate, et frigore, et simili eris intemperie uerbum Dei disseminant, animarum salutem auide sitientes.

Ab incorreptis.] M. incorrectis.

393 A malis accipitur.] u. Hic addebat signum interrogationis, at ego postposui ad illud calumniam?

Administrationis sibi.] u. administrationis sue debite.

Sequele garcionum.] Garciones pueri sunt aut famuli, aut, aliquando in malam partem, nebulunculi. Hoc uocabulo utitur B. Bernardus in Apol. ad  Guillelmum, similiter Cesarius et Cantipratanus in l. Apum multis locis.

A manibus uestris.] u. a muneribus uestris. C. animabus uestris.

Quia tali debetur.] u. Quia tale debetur pabulum. C. quasi tali debetur pabulum.

Sed utinam Deus.] C. et M. Sed utinam aliquis.

Et deuorarent.] Non et denominarent, ut quondam legit C.

Item: Predicatur.] Hic usque: Item: Officiales, M. et u. deficiunt.

Ut detumescant.] Hoc omittit C. Nonne quadrat illud Horatii De arte pete.

Non missura cutem nisi plena cruoris hirudo?

Sibique sordes peccati.] C. Sicque sordes, etc.

Iob, cap. XXXI.] C. et M. Iob. XXu in fine. Olim, ut supra dixi, erat minor numerus capitum Iobi.



CAPUT XXu.


In summario C. omittitur ecclesiasticorum. In u. uariat titulus, sic: Quod sine questu et uana gloria conferenda sint et tractanda spiritualia, et contra horarios nummos, sed de his in capite seq.

uerum etiam.] Sana est lectio et liquida. Quare. M. uitiose omittit hec uerba, eorumque loco legit: ut, in celebratione.

Questui rempub] C. questuram publicam. Ad hec suggero uerba Sapientis Prou. XXIX: Rex iustus erigit terram; uir auarus destruet eam. Peremptorium enim est in principe, ait Pet. Blesensis, uel auram adorare munerum, uel fauorem querere personarum. In quorum manibus, ait Propheta , iniquitates sunt, et dextera eorum repleta est muneribus. Transibunt iniquitates in penam, et munera in dolorem. Hec ille.

Apollo Pythius.] Tria Phitius. Est autem Pythius Apollinis cognomen a Pythone serpente, ut quidam  uolunt, inditum.

Sed etiam omnibus.] Super his uerbis Ciceronis, margo C. cum u. adnotat hec: Sed et Ecclesie  que hodie decidit a religione et sanctitate per opulentiam et auaritiam, maxime prelatorum  non tantum ciborum, sed et munerum.

Nati sunt] C. nate sunt.

Quasi, leua.] M. omittit quasi.

Leua pro dextera.] u. et C. Leua pro leua fiat, nunquam dextera pro leua. 399 Melius in textu, ut ex Glossa in hunc locum colligitur.

Quia, hoc, eterna.] Hoc, nempe Nouum Testam. illud, scilicet uetus temporalia promisit.

Sandalia Apost.] M. Apostolicorum. Quod sandalia sint calceamenta, patet ex c. XX Isa. secundum LXX.

Sub terra in uase.] u. et M. In terra sub uase.

Et thuribulum.] Nouellus, stylo plumbeo, addit  in u. perforatur, ut sic legatur: Inuertuntur sandalia et thuribulum perforatur.

Causa propter quam.] Nota uarietatem. M. Causa propter quam  debet esse solus Deus, etc., ut in textu. C. causa propter quam, que debet esse solus Deus, et causa sine qua non possent fieri . Si spirituale sit ob temporale tantum, etc. C. ad latus addit: Alias facturus, ad illud: Sine qua non possent fieri.

Sine qua non fierent.] u. et M. Sine qua non fieret cum possit.

Pallium meum breue est.] Subaudi quod in textu Isaie habetur: Utrumque operire non potest. Similiter in sequenti: Stratum meum angustum est: Utrumque recipere non potest.

August. Pro questu.] Ad Glossam in II Cor. II lectorem remitto.

Sed ex simplicitate.] Textus et Glossa interlinealis: ex sinceritate.

 Duo fines sunt.] M. omittit duo. Hos autem fines duplices discerne ex B. Aug. tom. uIII, in Ps. CXuIII, concione 12, ante medium.

Timor pene.] C. Timor pecunie et eris? u. Timor pene ens, hoc est, existens, seu continuo presens. Et timor hic a peccato excusat, ut infra habetur. Unde Horatius

Oderunt peccare mali formidine pene.

Et amor Dei.] Iterumque ex eodem:

Oderunt peccare boni uirtutis amore.

Scilicet oculus dexter.] C. hic maneum est. Sic autem: Et amor Dei, scilicet oculus dextere ad diligendum Deum. Ubi est ergo, etc. Reliqua desunt.

Hi sunt fines.] C. funes.

Loco pignoris.] M. tenuissimis characteribus ait, pigneris, sed hic synonuma sunt; etsi quidam uelit:

Pignora natorum dicuntur, pignera rerum.

Alterutram molam.] Quoniam longum foret hic  multorum expositiones recensere, lectori suggero Glossam in hunc locum, et B. Gregor. tom. I, Moral. XXIII, cap. 11, initio.

Sed maxime.] u. caret Sed.

Cum ergo prima non sit.] Prima, scilicet mola timoris. C. Cum ergo prima sit meritoria. Male contradicit.

Sine secunda.] Amoris Dei nempe. Ergo una timendus est ut Dominus; et amandus, seu honorandus, ut pater.

400 Mola concupiscentie.] uel, cupiditatis, ut habet u.

uel quarta uane glorie.] uane omittunt M. et C. uitiose. Nam omnis gloria, maxime popularis aure, uana est, imo uanitas ipsa. Secus autem de gloria, testimonio conscientie serenate, de qua II Cor. I.

Ut nec tertia.] M. Ut hec tertia. Insipide.

Mens diuisa non.] Attende tibi ipsi, ait B. Ephrem  De uirgin. sub finem, nequando in oratione huc illucque mens tua euagetur. Et infra: Cogitationes ac sollicitudines quascunque rerum terrenarum, circumquaque ex corde tuo abscinde, etc.

Amram uir de domo.] Seu Ammiramis, ut Iosephus, ex uxore sua Iochabed, idem Iochobet, genuit Aaron et Moysen., l. II Antiq., c. 9.

Ora bene operando.] C. ad latus hec habet: Osanna in excelsis, non pro infimis.

Cum duplex legatur.] M. Cum duplex legatur inuitatorium, ponitur et classicum tertium in Ecclesia, efficacius ceteris inuenimus denarium. u. quoque: Denarium. Per classicum intellige pulsum, quo ad horas clerici conuocantur. Id colligo ex cap. sequenti. Per Psalmum autem XCIu: uenite, exsultemus Domino.

Tertium in Eccles. efficacius.] Quod nempe magis inuitat clericos mercenarios.

August. non propter.] Solum C. Augustinus.

 Sine omni corruptione.] Glossa est tum interl. cum ordinaria.

Crux et martyrium.] Crux et maxime illud, etc. C.

Ideo noluit Dominus.] C. perperam, uoluit. Nam infra contradicit his uerbis: Instinctu amotionis pene.

Amoueri penam.] u. id est mortalitatem nostram.



CAPUT XXuI.

Titulus hic prefixus, ex M. desumptus est. Nam u. et C. caput precedens non diuidunt, in ora tamen collaterali C. lego: Contra denarios horarios.

Allectoria in spir.] Scilicet, ait u. denarios horarios pro horologio, ut fiant, etc. Ad hec in margine dicit: Missa constituta, que alias non constituitur,  nisi ut per oblationes ad illam factas sustententur pauperes, Simoniam parit.

Melius quam loquentem.] M. et u. meliusque loquentem.

Sanguinem Christi.] u. Sanguine Christi. Male.

Quoniam in seculum.] Psalmus hic est CXXXu, etsi in eo non in seculum, sed in eternum legamus. Ait enim B. August. Grecam litteram posse interpretari tam in eternum quam in seculum. Sic autem legitur . uide tom. uIII, expositionem Psal. CXXXu initio.

Mercenarius enim.] Ita B. Aug. t. IX, tr. 46 in Euang. Ioannis.

401 In alea ludentium.] Audite, clerici, B. Basilium alearum ludum describentem: Si uos, inquit, dimisero, sunt qui protinus ad tesseras aleasque sese conferent. Iuramenta sunt illic, contentionesque pergraues, ac auaritie partus. Spiritus malignus assistit, furorem punctis ac ossibus illis ludentium insaniamque accedens: etc. Hexam. homil.  8 sub finem. Clericis suis ludum insignem olim exstruxit Wiboldus Cameracensis et Atrebatensis episcopus, quem Baldericus in Chronico Camerac. et Atrebat. lib. I, c. 88, fuse describit. Exstat apud nos ille spiritualis ludus, seu tabella laboriose distincta et delineata, qua nostri, ut apparet, inter se colluserunt.

Nummos uespertinos.] u. nummos horarios uesperis decantandis, etc.

Et prius in Ecclesia.] u. Et post eas  eos in Ecclesia distribuendos. Placet utique.

Distribuendos esse.] Margo C. cum u. Sepe tamen prius residentium  quousque pulsaretur extremum classicum, hoc est, ultimus pulsus.

Item: exemplum prelati.] Supple, ualet ad detestandum, ut supra. C. exemplum prelati prebentis, petentis in Ecclesia, etc.

In sericis.] uariato, scilicet, antipendio altaris,  festo, colore, conuenienti.

Ploratorum et ploratricum.] Uti legitur de Prefica muliere ad planctum mortuorum conducta. Sic Horatius de Arte pet.

Ut qui conducti plorant in funere, dicunt Et faciunt prope plura dolentibus ex animo sic: Derisor uero plus laudatore mouetur.

Solent enim gentiles nenias et cantica lugubria canere in morte defunctorum et alios ad plorandum inducere. Idem etiam apud Iudeos, ut patet ex Euangeliis, moris erat facere, Matth IX. Ibi leguntur adfuisse tibicines cum Iairi principis puella obiisset.

O nummi, nummi.] Hunc Iuuen. uersum, sat. 5, omittit M.

Quid idololatre sunt.] Id probat B. Hieron, in cap. u Ephes. his uerbis: Quia sculpturam ipsius nummi colit, et idola in eis celata ueneratur. Ut uoracium Deus uenter est, ita cupidorum quoque iustissime pecunia dici potest, maxime cum in alio  loco Apostolus cupiditatem idololatriam uocet. Pro idololatre antiquitus scribebant idolatre.

I. Thess., c. u.] u. et C. II. Thess. Addit quoque C. C. IX.

Ab omni specie.] C. in latere, ex Ouidio Heroidum, ep. 16:

Est uirtus placitis abstinuisse bonis.

Quia scandalizat.] u. et C. Quia scandalizant proximum per sinistram, alliciens  quempiam per dexteram. B. Augustinus libro De ouibus: Curemus, inquit, nil facere, quod ueniat in malam suspicionem infirmo fratri.

Turpis autem species.] Nunquid excussio loculorum, sicut repletio illorum, parit Simoniam? Ita C. in margine.

402 Hore nummarie] u. Hore none S. Marie.

Repaguloque.] Repagulum est uectis ostio aduersus uim oppositus. Gallice: Barrière, ou Barre.

Et tanquam uetule.] M. hoc omisso ait: Cucurrerunt  clerici tanquam ad solemnitatem. Quidam se etc. C. autem: Tanquam ad solemnitatem uetule ad uotum. u. uero, mea sententia, melius: Et tanquam uetule ad unctum. Prouerbium enim est Gallicum: Courir a l'oinct, ou, au gras boudin, quo caxantur clerici, qui lucri causa tantum currunt ad templum, et morati in choro per modicum tempus  statim recedunt. Unde peta:

Pinguis amore lucri lambunt candelabra cati.

Sic de aduocatis aliisque similibus dicitur: Engraisser les mains.

Tangi notaretur.] C. uideretur.

Quidam prebendarius.] C. et M. prebendatus.

Oliuerio currente.] u. Oliuero. C. male obliuiorio.

Murmurauit et doluit.] Quod non luderent alea et huiusmodi, aiunt duo margines.

Eo quod assidui.] C. Eo quod assi interessent, forte uoluit assidui.

 Nobilis Ecclesie.] Alludit auctor ad illud Ouidii de Ponto, l. II, elegia 3: Illud amicitie sanctum et uenerabile nomen, etc.



CAPUT XXuII.

u. Titulum capitis sequentis hic anticipat De uenalitate, etc.

Et damnabilis.] Simonie heresis contagium, inquit Hugo, l. II De sacramentis, parte X, iam olim in Balaam pullulauit, qui diuinationis pretio proposito, ad maledicendum populum Dei perrexit; dehinc huius duo leguntur auctores emersisse; alter sub prophetica, alter sub apostolica doctrina. Primus Giezi magister esse uendentium, deinde Simon uidetur emptor. Horum autem sectatores, sicut non sunt in errore diuersi, ita nec in damnatione diuisi.

Totus enim Christus.] u. omissa interrogatione, sic legit: Precipue in eucaristia, ubi totus Christus,  etc.

Gratie distribuantur.] u. pro gratie habet Ecclesie.

Quam tamen exuere.] Hec parenthesi inclusa, u. et M. intermittunt.

Altaria Dei sic uocat.] Plura hac de re uideri possunt in Comm. B. Hieron. in c. XXI Matthei.

Non dantes, nichilque.] C. Non dantes, ubique, nichilque offerentes.

Augustinus: Domus.] In C. et u, abest Augustinus.

Nemo in oratorio.] Eadem habemus in Regula S. Patris nostri Benedicti, c. 52.

403 In hoc dans omnibus.] Cuiuslibet sexus et conditionis. C. in ora.

Bis legitur eiecisse.] Solus Ioannes, inquit idem ibidem, loquitur de prima, eiectione scilicet, alii de ultima, Matth. XXI.

uenalitatis columbe.] Per columbam, scias Spiritum sanctum figurari, ut docet B. Aug. t. IX, tr. 10, in Euang. Ioan. ante medium.

 Proximorum alia.] C. inter lineas, pro alia, suggerebat corrigendum, similia.

Non accusemus, non propalemus.] C. Non accusemus ut propademus.

Sic paratiores.] Hec apud B. Hier. in c. XXI Matth.

Facilitatem.] C. Facultatem accipiendi.

Quam quasi ceci.] M. Quam quod ceci ipsum Dominum patiuntur.

Quidam missam.] Refero que in oris inferioribus legunt u. et C, Contra uenalitatem et pluralitatem missarum, contra pluralitatem facierum unius misse, et contra nouitatem earum. De his infra suo loco. Aliud preterea uisitur in eadem ora u. Impunitas contumacie mater, negligentie filia, radix peccati, nutrix adulterii et incestus, mortis eterne preambula, preparatrix inferni.

In die integre duplifaciant.] Hoc est duas missas integras uno die celebrare, seu, ut uulgo, binare. C.  sic legit: In die integro duplifacientem, non addit, et duplicent M. In die integre duplifacient.

Et timore.] C. Pro pudore et terrore.

Unam duplifaciant.] Non audentes, ait C. duas integrare, ut duplicitatem trifacientes et multifacientes, id est multarum facierum celebrarent. Non sapit Melius M. Non audentes, etc. unam duplifacient, triplifacient et multiplifacient, id est, etc. ut in textu.

Et primum introitum.] Triplicem textum quidam sua nota, in margine C. addita, uoluit corrigere, hoc modo: Ad primum officium non offeratur, etc.

Cantantibus fabulas.] Addebat C. Cantatoribus uel cantantibus, etc.

De Landrico.] M. Landerico.

Narciso.] Forte Narcisso.

Oblatio que ad hoc.] Nempe, sit causa, ut prefertur. M. et C. Constat quod oblatio ad hoc offertur, omittit, que.

 Radici, id est cupid.] M. Rabiei  M. irrepet. u. irrepit. Eligito, placent.

Proponens uenalia.] u. componens uenalia.

Ex oblatis illis.] Cupide acquisitis, sicque turpiter, aiunt margines duo.

Eriguntur altaria.] Quod nec Deo placet, quia bonus usus non iustificat male et turpiter acquisita. 14, q. 5. Neque enim.

Cum familia etiam.] u. Cum famuli, etc. Omissa sunt hec in M. usque uendidit inclusiue. Sic enim: Quem purum hominem credebat, uendidit.

Ille penitens.] Penitentia  ductus:  Matth. XXuII.

Licet non uere.] Licet non recte. M.

In Ecclesia autem.] C. in Ecclesia. Sicque aliam inchoat periodum. Inter nos autem, etc. Male.

Turpiter acquisita.] u. et M. Turpiter acquisitos, nempe argenteos. Sed pre aliis placuit C. quia ad omnia acquisita pretio estimabilia.

Ex turpius oblatis.] u. ex turpiter oblatis.

Construuntur Ecclesie.] Ut edificetur Sion ex sanguine, aiunt margines duo, ex Mich. III.



CAPUT XXuIII.

u. Precedens caput prosequitur.

Sufficiens fuit hostia.] Ex B. Ioanne Chrysostom., hom. 17 in Ep. ad Hebreos. Idem habetur cap. 1, hom. 4, lib II. uidue Sareptane a nobis in lucem primum emisse superioribus annis.

Semel in die.] His caret M. Ita: Passum semel representare immol.

 Rursum sunt crucif.] Abunde dictum est eodem uidue Sarept. l. II, hom. 5, c. 1.

Item Augustinus.] uerba eius hic nonnichil immutata sunt. uide locum tom. III, De Eccles. dogm. c. 53. Preterea B. Chrysostomum loco supra citato hoc capite.

Si ergo Augustinus.] M. Si iuxta Augustinum unam suspicionem in die uix, etc. Fallitur.

Nimis in die.] C. et M. Minus in die iterare.

Tum propter mysterium.] Non, ministerium ut C. Mysterium tale est, ut refert margo. C. Missa prima prophetas, secunda Patres uiciniores gratie, tertia 405 apostolicam doctrinam significat. Thelesphorus IX papa tres missas has instituit, de quibus, si plura desideras, uideto Guill. Durandum Rauin. offic. l. uI De officio Nat. Domini.

Rurali sacerdoti] Pastori rusticorum, et Christianitatis decano.

Maior autem prelatus.] Episcopus, aut decanus.

 Sed uilescit.] Nam, aiunt margines C. et M., Assiduitas uilitatem et securitatem parit, deuotionem et reuerentiam tollit.

Quia rarus.] Quod enim rarum carum, seu, ut ait B. Hier, Ardentius appetitur quidquid rarius est. Epist. aduersus uigilantium post medium.

Quia rara.] Non, quia chara, ut M.

Cum incenso in sancta.] Solum u. addebat: Propter sancta legalia ueneranda.

Lactucis agrestibus.] Audiam hic B. Gregorium in medio hom. 22 in Euang. loquentem: Carnes agni cum lactucis agrestibus sunt edende, ut cum corpus Redemptoris accipimus, nos pro peccatis nostris in fletibus affligamus; quatenus ipsa amaritudo penitentie, abstergat a mentis stomacho peruerse humorem uite.

Ordo Carthusiensium. Duo ordo Cisterciensium. uiros probatos super hac re consului, nec eorum quispiam de suo ordine tale quid inaudiuit.

 Hic etiam oblatorum.] M. In holocaustum hoc, etiam oblatorium Deo. Sapit utique suo sensu. Sed qui fit ut sacerdos  ita confidenter audet accedere non modo ad bis celebrandum, sed semel duntaxat quotidie: cum B. Hieronymus, penitentie exemplar, nonnisi cum maxima et timorata reuerentia ecclesias martyrum intrarit, non misse celebrande, sed deuote uenerationis gratia? Ego, inquit ille, confiteor timorem meum ne forsitan de superstitione descendat. Quando iratus fuero, et aliquid mali in meo animo cogitauero, et me nocturnum phantasma deluserit, basilicas martyrum intrare non audeo; ita totus, et corpore, et animo pertremisco. Epist. aduersus uigilantium, que incipit: Multa in orbe monstra.

Peccator sacerdos.] C. addit, sacerdos, et recte: nam ad eum sermo est.

In sexta feria.] Hic docentur clerici non numerare hebdomade dies ex nomine planetarum aut deorum  gentilium, ut seculares solent, nempe: Lune, Martis, etc., sed iuxta S. matris Ecclesie ritum per uocabulum ferie secunde, III, Iu, et sic de ceteris.

Uno die quasi.] u. quasi requie. M. uno scilicet die interposito.

Si tunc unica esca.] C. et M. Sed tunc unica esca spiritualis non spiritualiter, etc. Male.

Condimenta introitus.] Sepius iterando secundum soluentis et offerentis uoluntatem. Hec, Introitus, etc., usque: Item: Quidam, leguntur in margine C., at u. et M. in textu habent.

Quidam male interp.] C. Item: Tales male, etc.

406 Marcus peculiarem.] Etsi tria exemplaria sic legant, dicam tamen quod censeo. Itaque loco Marcus, legi debet Symmachus. Is enim, B. Hieronymo teste, uertit, Panem peculiarem. Preterea in Euangelio Marci non habetur oratio Dominica, Pater noster. Pluribus dicendis supersedeo, notas, et suasu auctoris  abbreuiaturus, interea poterit  lector recurrere ad comment. B. Hieron. in cap. uI Matthei.

Quem non supersubstantialem.] u. et C. Quem non substantialem.

Quantum in se est.] M. quantum in ipsis est. Perinde est.



CAPUT XXIX.

Falsitas angulos querit.] ueritas angulos non amat, nec querit susurrones, inquit B. Hieronymus epist. ad Rusticum, que incipit: Nihil Christiano felicius.

Dum uitant stulti.] Horatii uersus Serm. l. I, sat. 2. M. sic: et dum uitant studia uitiorum in contraria currunt.

Cupiditati sue.] C. cupiditatis.

In monstrum incidunt.] C. in monstrum monstruose inciderunt missas bifacientes, etc. uerborum transpositio est.

 Ianum bicipitem.] De quo Ouidius, II Fastorum:

Sane biceps, anni tacite labentis origo.

Hydram septicipitem.] Seu, ut u. et C., septem capitum. Mantuanus:

Bellaque in atroces iras septemplicis hydre.

Briareum centimanum.] uIRGIL. uI, Aeneidos:

Et centum geminus Briareus, et bellua Lerne.

HORAT. II Carm., ode 17:

Nec si resurgat centimanus gigas.

Geryonem.] uI Aeneidos:

Gorgones, Harpyeque et forma tricorporis umbre. Ibidem uIII:

Tergemini nece Geryonis, spoliisque superbus. De his et similibus B. Hier. epist. aduersus uigilantium, que incipit: Multa in orbe monstra.

Missam bicipitem.] Bifariam, uel bifaciatam, multifariam, addit C. Hoc est, multiplicis faciei et forme.

 Obuiant mystério.] Non ministerio, ut C.

Quia exprimi.] C. exprimunt. M. Quia officium exprimit, etc. Margo ad hec: Ordinem  et gemitus prophetarum desiderantium aduentum Christi. C. et u.

407 Septies uel pluries.] Hoc uerbo septies caret C.

Mysteriumque.] Iterum C. Ministerium.

Utri introituum.] Non utrique ut M.

Ab utro illorum.] Utroque M. et u. Hic restitui interrogationis signum

Si a secando.] Introitu scilicet.

uel tricenali.] Seu tricenario, ut u. Tricenale missarum, quod a die mortis, fidelium, usque ad triginta dies continuos durat, uidetur originem accepisse a B. Gregorio papa prout ex eius uita colligere est. Surius t. II.

Missam catechumenorum.] Quidam missam quadrifariam patiuntur. Primo : ab initio usque ad Offertorium, et Catechumenorum missa dicitur; 2o ab Offertorio ad consecrationem usque, a Grecis , a Latinis canon minor uocatur; 3o a consecratione usque ad communionem, diciturque canon maior; 4o a communione ad finem. Plura si cupis, consule Controu. Bellarm. tom. u, De missa, cap. 16. Ideo autem Catechumenorum missa olim nuncupabatur, quia talibus usque ad Offertorium licebat interesse.

uidetur quia.] u. omittit uidetur.

Nondum hostia esse.] Hoc est, nondum consecrationem factum.

Obuiant institutioni.] Excepto die Nat. Dominice  sufficit sacerdoti semel in die unam missam solummodo celebrare. Extra De celebrat. miss. c. Consuluisti. Item De consec., dist. I. Sufficit. Alexander II.

Bifaciarentur misse.] Hoc est, fierent duplicis faciei introitus etc.

 Unus et alius.] Nempe, introitus. C. Unus et alius casus pro libito, etc.

Utiliter approbato.] u. uniuersaliter approbato.

Dextrum et sibi.] Dextrum abest in M.

Ad gentes.] C. Gentiles, ibique margo: Quia indignos uos fecistis et repulistis uerbum Dei, ecce conuertimur ad gentes. uerba B. Pauli et Barnabe ad Iudeos. Act. XII. Nam Iudeis, qui domus Isrel oues erant perdite, potius erat predicandum. Unde Saluator: In uiam gentium ne abieritis, sed potius ite ad oues que perierunt domus Isrel.  Cum autem uiderent Iudeos uerbum Dei paruipendere, ad gentes, ne otiosi essent, conuertebantur.

Quam anticipat.] C. Quam anticipat et maturat, imo  finem Ecclesie figurat, sic rediens  a cornu ad cornu, etc.

Nondum significat.] M. Tamen nondum representauit hostiam esse, etc: u. Cum nondum representauerit  bostiam, etc.

Cum a cornu ad.] Quare redeunt a cornu ad cornu, aiunt margines C. et M. cum nondum hora eorum uenerit? Allusio est ad predicta de Christo Domino: Qui cum eius hora ueniret. Ex Ioan. Xu.

uel insertiones missarum.] uisitationes uel omittunt u. etc. Pro insertiones. 408 u. habet, insitiones. Potest admitti, quia hec eadem sunt.

Fauorabiliores.] u. Fauorabiles. M. Laudabiliores. Dicuntur fauorabiliores, eo quod a frequenti recitatione memoriter tenentur, uel quia curte sunt, et ita citius expediuntur. Unde C. in latere et M. in textu: Ut Salue sancta Parens: Spiritus Domini: Requiem, qui introitus communes sunt. M. ex toto omittit: Ut missa de B. Lino, etc. usque: Item. Cum cetera, quorum loco predicta habet.

Item, exemplo de.] Hoc exemplum, usque ad sequens de matrona, abest in M.

Debita quibusdam monachis.] Eleganter u. At  C. obscurius et languidius. Sic enim: De obuentione prime misse debite monachis. Non missa monachis est debita, sed obuentio, seu oblatio. Hic unum suggero, in ruralibus ecclesiis maxime, emendandum, quod nec parochianos, neue parochos edificat. uidere est in quibusdam templis parochialibus, Offertorio solemnis misse finito, statim uillicum aut firmarium patroni loci accedere ad altare, et de manu ministri, uidentibus omnibus, oblationes, deuote datas a populo, accipere, quas patrono suo et domino reconsignet. Iure quidem, scio, patronus oblationes percipit, sed id occultius et multo decentius fieret, si patronus cum plebano et pastore pacisceretur, ut pro oblationibus in missa datis, quotannis honestam pecunie summam, aut aliud equiualens sibi referat.

Cum habeat auctoritas.] B. Gregorius id exemplis probat lib. Iu Dial. Post etatem nostri auctoris S. Thomas Supplementi q. 71, ar. 12 et 13. Quorum priore docet suffragia que fiunt pro uno defuncto  magis proficere ei, pro quo fiunt, quam aliis, uidelicet ratione intentionis et applicationis particularis. Posteriore, suffragia facta pro multis non tantumdem ualere singulis, ac si pro unoquoque specialiter fierent. Et ex hoc patet, ut ait in corpore art. cur institutum sit, ut suffragia specialia in Ecclesia fiant. Denique in conc. Constant, sess. 8, abhinc ducenannis damnatus est, hic Ioannis Wiclefi articulus 19, quo dicebat orationes speciali er uni applicatas non plus ei prodesse, quam generales.

Sepius et specialius.] Ita u. Non autem sepius et spiritualius, ut duo uolunt.

Si tricenale unius.] C. Si tricennale. Sic etiam infra: Tricennali.

Annumeretur.] Annumeretur male M. Id hodie practicatur. Cum enim Ecclesie quedam anniuersariis multis grauentur, et eorum prouentus insufficientes sint ad presbyterum et clericos sustentandos, de consensu diecesanorum, duo uel tria anniuersaria in  unum coalescunt. Nota tamen antiquitus illa fuisse celebrata sub honorario 4 aut 5 solidorum tantum, quod hodie nequit fieri nisi sub honestiori, quia uictus carior est, nec sic ministri Ecclesie de altari uiuere possent.

Noluit tamen eas.] Minime, uoluit, ut C.

Faciam tricenale] C. tricennalia, nisi specialia.

Huiusmodi insertio.] Seu, insitio, ut C. et u.

Cum petitum.] Abhinc, usque, Item: Preter duplicitatem, tacet M.

409 Per huiusmodi insitionem.] u. pro huiusmodi insitione.

Missa sicca.] uideatur Guillelmus Estius, uir doctissimus iuxta ac piissimus in oratione Duaci habita in publico theologorum suggestu, de missis siccis que inter orat. eius 19 excusas, est 13.

Confectionis.] Hoc uerbum omittit u.

Aeque iuuabit post.] u. Aeque iuuabilis post.

 Et premissa hostie.] Ita C. et u. Sicut et premisse hostie. Optimus est sensus et intellectu facilis, si ly premissa ad missam siccam referatur.

Quare igitur.] C. Qua igitur premittitur hostie immissa  inserta, propter, cupiditatem et in fraudem animarum, sine interrogationis nota in fine.

Preter duplicitatem.] u. et M. Propter, etc., sed non sapit.

Item, missam.] Supple hic, ut ante: Inuenit cupiditas.

Sortita decenter.] Amanuensis M. pro S. et D. coniecit suo die. Est quidem aliqualis sensus, sed a uersu aut carmine alienus.

Et identitatis.] C. Et identitas tollat fastidium.

Quod flens dico.] O pietas! o auctoris amor! O deuotio circa uenerabile altaris sacramentum!

 Hoc tantum sacramentum.] Belle. C. hoc autem sacramentum, non ita.

Imagines cereas.] Sana et genuina lectio. M. notarii abusu, uidetur quondam pro cereas legisse cesareas, sed subductis duobus punctis expungentibus sa, relinquit cereas. u. similiter ereas, uerum addito c, cereas perfecit.

Pro strage.] M. pro significatione interfectorum.

Prepositorum minorum.] Nullo commate inter hec duo uerba interposito, quod tamen admittunt C. et M. Hic enim prepositi nomine censetur talis, qui curam gerat minorum sacerdotum, tanquam eorum preceptor et superintendens.

Etiam sub diuo.] uel sub dio.

A Gregorio octauo.] Is electus est anno 1187, sedit tantummodo 57 diebus. Exstant tres illius ep. apud Rogerum de Houeden Annal. parte II.

Preterquam ter.] u. preter quantum. Non sapit.

 Osee ait cap. uIII.] C. XXu.

Multiplicauit populus.] Textus Bibliorum: Multip. Ephraim.

Altaria ad peccandum. Nequaquam ad predicandum, ut u.

Ita tamen quod.] Hec, usque, pluralitas, non admittit C.

Peperit ministeria.] u. peperit mercimonia. C. peperit munera.



CAPUT XXX.

Tria in summario uariant. C. enim: Contra indigne communicantes eucaristie, M. Eucaristiam, at in margine habet: De indigne conficientibus. 410 Fragm. Camberon. de quo supra ad c. 11 dixit, sic legit: De indigne sumentibus corpus Christi.

In epist. I ad Cor. II.] C. notat c. LuIII.

 Probet autem se ipsum.] Multipliciter inquit C. ad latus, examinet si sine mortali est.

Iudicium sibi mand.] Unde iudicetur. Margo C.

Non diiudicans.] Idem, ex consuetudine conficiendi, uel sumendi. Hi margines ex Glossa in I Cor. XI desumpti sunt.

Hoc est, debita.] Et hec redolent doctrinam B. Aug. to. II, epist. 118 ad Ianuarium cap. 3 et 2. Nec absimilia quondam legi apud B. Gregorium tom. II, in I Reg. c. I, ante medium.

uiolare presumit.] Quia pro lucro celebrat. Ora collateralis C.

Non secundum ritum.] Restitui ex u. Nam M. ex toto, C. ex parte omittit, hoc modo: uiolare presumit. Secundum ritum, uendit qui, etc.

Infidelitatis.] Glossa est in c. Xu, u. 22 Ioannis, quam solum u. habet.

Hi uero per ignor.] Quidam, non omnes, addit C. in margine. Ita est. Nam aliqui scientes Deum  uel qui scire debebant, pertinaciter crucifixerunt.

Si a pueritia.] B. Augustini uerba, que etiam citat Cesarius exemplorum lib. IX, cap. 53.

Si Marie in tanto] Magdalene nempe, que ob ardorem et sedulitatem fidei turrite nomen sibi uindicauit, ait B. Hieron. in epitaphio Marcelle ad principium in medio.

Quomodo tibi peccatori.] Tacet u. usque, Quomodo huc scilicet, etc.

II Reg. c. uI.] C. c. LXXII.

Erat et sacerdos.] Certo constat Ozam fuisse ex tribu Leui, quia filius Abinadab erat cum Abia, ipsum autem sacerdotem fuisse negat Iosephus his uerbis: uolens eam  retinere, cum sacerdos non esset. Antiq. Iudaic. l. uII, c. 4.

Dicebatur catechumenis.] Dixi supra ad c. 28.

Habentibus scilicet caritatem.] Tria hec uerba ex solo C. desumpsi, ubi caritas sumitur pro dilectione, que habitum caritatis precedit.

Circa hoc.] C. citra hoc.

 In suburbio.] Per suburbium, nauim, seu partem anteriorem ecclesie interpretor.

Non diffinio.] Reuocat auctor in dubium. His autem facile est lectori colligere, quam exacte auctor ponderet et quantum estimet irreuerentiam circa hoc sacrosanctum Eucaristie sacramentum commissam; neque profecto censendus est aliud practicasse quam docuerit et censuerit.

Sanctificatis.] M. et C. Etiam sanctis.

Item constituit.] Absunt hec in u. usque: Item Exod. XII.

411 Et solemnem.] M. In solemnem  in condensis omnium articulorum fidei.

Lacrymarum.] Iterumque saltitat M. usque, usque ad cornu.

Exodi XII.] C. XuIII.

Succinctis renes.] Expositio huius historie habetur apud B. Greg. hom. 22 in Euangelia.

 Decoctus etiam.] C. Doctus etiam in clibano. Tolerabile est, si doctus pro probatus tanquam aurum in fornace, hoc est in omni tribulatione, etc. Sap. III.

Totus uirtutibus.] C. totis uiribus.

Unde, calceati.] Hic tacet u. usque, Item, ad terrorem.

Effusionem oculorum.] Cunctis scilicet condensis supradictis, ait C. in collaterali ora.

Ad calicem pietatis.] uersus Hildeberti episcopi Cenomanensis de ipsa Maria Aegyptiaca nondum lypis excusi sunt, ut notauit Molanus in not. ad Usuardum, 2 Aprilis.

Mactat.] M. Macerat.

Acredine prauitatis.] M. Impietatis. Utique ualet.

Sed non numine.] Fragm. Camberon. Sed non munere. At M. Et non numero.

 Carni, mundo.] u. sic, Abrenuntiando mundo et concupiscentiis eius.

Marcus abscidit.] Si ratione in textu allata S. Marcus sibi pollicem abscidit; non peccauit quia hoc creditur fecisse ex instinctu Dei, ut habet S. Tho. 2-2 q. 185, a. 2, 3. Id uerisimiliter acceptum ex prologo Hieronymi, titulo in Euangelium Marci, in quo sic legitur, non tamen asseritur: Denique amputasse sibi potest fidem  pollicem dicitur, ut sacerdotio reprobus haberetur. Hic prologus habetur in Bibliis Anglicanis deauratis, que tempore Gregorii pape I uel Caroli Magni scripta sunt. Item in Bibliis regiis, hoc titulo: Prologus S. Hieronymi secundum Marcum: at Biblia Louaniensia a doctoribus Louan. correcta, et edita anno 1547 omittunt, nec creditur esse B. Hieronymi, sed Greci cuiusdam, inquit Molanus, libro de Picturis, capite tricesimo octauo  et addit: Idem prefatur  in Ioannem: Hic est Ioannes Euang. quem de nuptiis uolentem nubere uocauit Deus. Suspicor autem hec eum habere ex apocryphis scriptis hereticorum, qui nuptias damnauerunt, et eorum, qui sui ipsius mutilationem licitam esse defenderunt. Apud alios enim historicos, aut ueteres scriptores, neutrum facile reperies. Dicit autem si Nicolaus Zegerus in prefatione Noui Testamenti, quod ipse castigauit, se has prefationes offendisse in uetustiss. Bibliis ante annos mille ascriptis, etiamsi incerti sint auctoris. Hactenus Molanus dicto c. 38 quem sequitur Petrus Galesi in suis notis ad Rom. Martyrol. die 25 Aprilis, quo festum S. Marci celebratur.

Rursum quod in dicto Prologo de Marco dicitur, fabellam uocat, et reiicit Baronius 412 tom. I Annal. anno Christi 45. Iacobus de uitriaco, qui Petro Cantore, auctore uerbi Abbreuiati, non est multo posterior, idem recenset tanquam rem ueram in historia Occident. c. 30, uti et S. Thomas, loco supra citato, citans dictum B. Hieronymi prologum.

 Lucas Pinellus in Dialogo de Communione id refert de Marco anachorita, uti et Ioannes de la Haye Soc. Iesu in Appar. Euang. c. LIu, ubi de auctore predicti prologi, sic ait: uerum constat illum prologum incerti esse auctoris, non S. Hieronymi nec magne auctoritatis esse, que in eodem dicuntur, nisi alterius probati auctoris testimonio fulciantur. Eamdem historiam describit Petrus de Natalibus in Catal. sanctorum l. Iu, cap. 86, et Claudius de Rota, sed parum habet probabilitatis. Sic ille. Quem uocat Claudium de Rota, est Iacobus de uoragine, cuius legendam auream uulgo dictam  edidit ille Claudius de Rota, ut patet ex prefatione.

Eximius dom. mag. noster Franciscus Syluius ad locum S. Tho. citatum docte eamdem fabellam refutat his uerbis: Quod in argumento 3 obiicitur de Sancto Marco Euang. quasi pollicem sibi amputauerit,  ut inidoneus esset ad sacerdotium, fabulosum est. Constat enim ex historiis eum fundasse et gubernasse Ecclesiam Alexandrinam, id quod sine sacerdotio facere non potuit. Fecisse hoc ipsum legitur quidam Marcus Anachoreta, et ex nominis consortio ascriptum fuit S. Marco Euangeliste quod iste alius fecit. Sic ille.

Iam ante, idem dicto anno scripserat Baronius: Sed et illa, inquit, ore uulgi potius decantata, quam maiorum auctoritate asserta fabella reiicitur, Marcum adeo repugnasse ne episcopus fieret, quantumlibet esset rogatus a Petro, ut ea de causa pollicem sibi ipsi presciderit. Hoc etenim, quod a quodam Anachoreta factum esse constat, Marco Euangeliste imprudenter nimis ascribitur.

Certe illicitum esse membro aliquo se mutilare docet lex nature., et S. Tho. 2-2 q. 65, a. 1, et diserte prohibitum in Conc. Niceno 1, can. 1. Et iste Anachoreta  non est laudandus in eo facto, nisi id egerit diuinitus inspiratus Quis autem fuerit Marcus ille Anachoreta in uitis Patrum non inueni.

Tamen sacramentaliter.] Hallucinatur M. Tamen aliter sumpserat.

Illicita afferunt.] u. offerunt.

In uitas Patrum.] Hoc omisso sic u. et M. Item: Quidam, etc. Hic liber dictus uitas-Patrum apud aliquos parue est auctoritatis, imo tanquam apocryphus reiicitur. Ita Matthias Felisius Minorita in elucidatione institutionis Christiane dist. 11, cap. 1.

Non conficiam.] Ob reuerentiam, inquit Margo C.

Ab episc. Aegypti.] Ly Aegypti, omittit u.

Id est letam iuuentam.] uariat u. sic: Ad Deum qui letificat iuuentutem meam. Iam iuuentutem, scilicet gratie, mihi tribuit in re, iuuentutem etiam glorie in spe. Iuuentus, etc.

413 Assistentium contra te.] C. coram te.

 uindicare paratorum.] C. inuerso ordine: Parare uindicatorum.

Tempore quo supplex.] uersus Hildeberti episcopi Cenomanensis de mysterio misse. Plane similem sententiam legi apud B. Gregorium, Iu dialog., c. 58, in fine.

In Exodo.] C. in margine c. 5.

Locus enim in quo.] Aliter supra, aliter hic accipitur, ait C. in margine. Explico. Supra, ex Iosue u, Hic ex Exod. III.

Maculatus.] M. Immaculatus de immaculato, sed uitiose.

Ad osculum capitis.] Tria in margine: Est osculum pedum, manuum, et capitis.

Gradusque suos.] Non est ascensus, sed intrusio, uel ingestio, ait margo C.

Sedisti ad mensam.] His uerbis citat hunc locum B. Aug. iuxta uers. 70 Prou. XXIII. uide t. IX, tr. 47 et 84 in Ioan., et t. X, Serm. 45 De sanctis, qui in nouis est 122.

 Innumera apposuit.] C. in mensa apposuit, forte immensa.

Fercula et dona.] Quia dedit dona hominibus, accepit dona in hominibus. Ita C. in latere. Dona hic, talenta sunt differenter donata, de quibus Matthei XXu, et ad Ephes. Iu, u. 8 et 11.

Pro nobis pretium.] B. Thomas theologorum fax, inquit:

Se nascens dedit socium,
Conuescens in edulium,
Se moriens in pretium,
Se regnans dat in premium.

Si stigmata Domini.] Non diaboli, non splendorem uestium. Margo C.

Item Ps. CXuII.] Usque ad finem capitis, u. et Fragm. Camberonense tacent.



CAPUT XXXI.

u. pro summario habet: Contra belluas multorum  capitum: M. preter illud textus, in margine legit: De pluralitate personantium, forte personatuum. De Geryonibus dictum est ad caput 29.

Non absimilis.] C. Non absurda, non absona.

Personatuum.] M. Personalitatum. C. personarum. De personatuum pluralitate agitur, extra de prebendis et dignit. Ad hec licet.

Personatus uero in quibusdam ecclesiis uere est beneficium, ut Aldenarde in Flandria, ubi quatuor sunt Pastores in eadem Ecclesia, et singuli per suas hebdomadas faciunt officium. Horum dignior persona uocatur. Aliquando non est beneficium, quia personatus etiam a laicis possideri potest; sicut esse custodem Ecclesie non est beneficium, sed officium. Sic rex Francie est custos Ecelesie S. Quintini; episcopus Leodiensis est custos in Halem, quod et in titulis eius exprimitur.

In personatibus.] M. in personalitatibus, ut supra.

 414 Locus Ecclesia] Non ut M. Locus in Ecclesia, quia de Ecclesia non de loco sermo est.

Aduersus quam.] u. aduersus quem, scilicet locum. Transeat.

Primipilus.] Qui pilum defert ante regem aut belli ducem. Pilum est telum quod exploditur priusquam ensis defensiuus euaginetur.

Armiger.] Qui prefert arma ducis belli.

Constabularius.] Seu conestabularius. Gallice, conestable; hoc est comes stabuli, comte de l'estable, qui equorum regis curam habet, alias escuyer, seu esquier. uideatur libellus Gallicus Parisiis excusus anno 1600 hoc titulo: Origines des dignitez et magistrats de France, recueillis par Claude Franchet: locus est l. II, c. 7. Hoc connestabuli uocabulo utitur Greg. Turon. historie sue l. III, c. 32, ubi de Iustiniano imper, loquens: Cumque imperator uidisset, quod Belissarius crebrius uinceretur, amoto eo, Narcetem in eius locum statuit. Belissarium uero  comitem stabuli, quasi pro humilitate, quod prius fuerat, posuit. Eadem uoce usus est Aimoinus in hist. De gestis Francorum l. III, c. 42 et c. 70; sic loquitur: Laudegisilus regalium prepositus equorum, quem uulgo comistabilem uocant, etc. Sed aliam quoque huius nominis etymologiam refert Iacobus du Breul, monachus S. Germani a Pratis  in Indice Aimoini, ubi sic legitur: Comes stabuli, qui et comes custodum equorum regiorum dictus est. Item: Regalium prepositum equorum uulgo comistabilem uocant, quasi comitem stabilem.  Eo respexit Monmorentius cum hac precelsa dignitate insignitus pro symbolo assumpsit Aplanos, que dictio Greca, firmum, stabilem, non uagum, significat.

Priorem deriuationem sequitur Franciscas Ragueau in libro: Indices des droits royaux; dicens: Le connestable estoit le grand escuyer , et auoit la superintendance sur l'estable on escuerie  du prince. Et les mareschaux estoient les escuyers. Et infra: Apres que l'office du Maire  du palais fut aboli, furent créés officiers pour le faict de la guerre, l'un nommé connestable, et autres moindres nommés mareschaux, prenant cheuaux, pour gens de cheual par figure. Et infra: Le connestable de France est chef principal apres le Roy.

Senescalcus.] Hoc uocabulum omiserunt M. et u. Idem Franchet qui supra l. I, c. 10, Senescalcum dicit significare prepositum mense regis, citans aliquot uersus ex romantio Radulpho Cameracensi:

Son seneschal à Raoul appellé
Qui d'el manger le seruoit mieux à gré.
Item:

Et ly baron sont às tables assis,
415 Ly seneschal s'en sont bien entremis.
De bien seruir chacun fut bien appris, etc.

De eodem uocabulo dictus Franc. Ragueau in suo  indice: Hec uox, ait, uidetur Anglica uel Germanica, comme si c'estoit un officier qui at charge de la famille, et semble estre d'une langue mesme que mareschal. Scal et scabin, signifie iuge, inquisiteur, et réformateur; unde Escheuin, Scabinus. Dapifer dictus est seneschallus, et prepositus mense siniscalchus, etc. Hodie est comes prouincie. Hec ille.

Dextri cornu Bellici.] Per hos auctor intelligit marchiones. Quibus in bello committitur marcha, seu limes aut meta custodienda marchiones seu comites limitanei uocantur. uideatur Georgius Coluenerius in notis ad Baldericum lib. II, cap. 26, in fine.

Tanto fit plenior.] C. et M. Tanto sit plenior, sed falluntur, ut ex glossa B. Aug. in hunc locum, liquet.

Pluribus intentus.] Intermittunt M. et u

Millenarios.] Hec desumpta sunt ex paraphrasi Greca, que cum precedentibus eadem sunt, unde tanquam superuacanea fere intermisi.

 Quare ergo.] C. Quia ergo.

Idem decani et archid.] Hoc est, unus usurpat officium decani et archidiaconi simul.

Idem duo archidiaconi.] Id est, unus et idem duos habet archidiaconatus.

uel alium officium.] C. peruertit sensum: ait enim sic: uel alium qui haberet de his ex officio suo iudicare officialem.

Et plura officia.] C [.....]: Et popularia officia.

Sacerdotem concubinarium.] O scandala!

uirum de tribu sua.] Hoc est, de congregatione et confraternitate sua, non aliena. Perperam C. legit, de tribu Iuda.

Ne minister unius.] M. in margine: Sed ne in eadem unus diuersa habeat officia, hoc est, sub eodem tecto.

Et qui utilis erat.] Qui enim multa complectitur, difficilius constringit; uel: In multa diuisus, ineptior  est ad singula.

Speciosam domum.] Ecclesiam nempe. Ita placet Cassiodoro.

Spoliorum speciei domus.] C. Hanc diuisionem spoliorum domus. M. Hanc etiam diuisionem speciose domus. Utrumque mancum est.

In Euang. c. XI.] C. XXIX.

Item Isaias.] C. notat c. XXuIII.

Mane colligens.] Textus Biblicus: Mane comedens predam.

uarietas cantuum.] Commendabilem facit  causa lectionum, responsoriorum, etc.

Antiphonarum, ornatuum.] Inter hec uerba: Antiphonarum et ornatuum, 416 C. intermiscet hec, Que non commiscentur ut capitulum sit antiphona: Sed reuocaui ad notas, monitus subductione punctorum ipsa expungentium a textu u. tanquam superuacanea.

Consonantium.] Hoc uerbo carent M. et u.

Iacobi cap. III.] C. uI.

 Dicit interlinealis.] Glossa nempe. Hoc solum C.

Si prohibitum est.] Id habetur in appendice Conc. Lateran. III, sub Alexandro III, in multis canonibus, sub titulo: Uni plura ecclesiastica beneficia non committenda, nec unum inter plures diuidendum, etc.

Non plures uni.] Glossa est interl. in c. III Iacobi, uer. I.

Qui altaribus seruit.] Absunt hec in C. et M.

Pro rata temporis.] uel absentie. C. pro rato temporis, utique ualet. Aestimatur enim tempus quo clerici absunt aut intersunt choro, ut equiualenter eis fiat distributio.

Et seruitium huius.] M. Ad honorem Dei et Sancti huius Ecclesie.

Figmentum adolescentis.] Papyrii pretextati. Ex eo enim nomen accepit, quod in pretexta et adolescentia magnopere uisus est sapere. Totam historiam  referebat in margine u. sed pretermisi, Lectorem eo remittens. Simile huic  exemplum refert de Tito ueturio filio ueturii ual. Maxim. lib. uI, cap. 1.

Ad ostium Capitolii.] C. male: Ad hospitium Capitolii.

Secularibus iurisdictionibus.] He contra ecclesiasticas distinguuntur.

In Ecclesia S. Mederici.] C. hoc habet in margine; at u. in textu. Parum abfuit quin a textu expunxerim. Non enim induci possum, ut credam auctorem nostrum, uirum sanctum, capitulum aut ecclesiam S. Mederici Parisiis exstructam nominatim reprehendisse, quia in toto hoc opere simile quid non aduerti. Unde reor amanuensem u. hic notam marginalem in textum reposuisse, sicut multis aliis locis fecit, prout ipse quoque in c. 97 subnotatum retulit. Festum eius notatur in Romano Martyrologio die 29 August.

Duas legiones facere.] Tria legationes.

Super marrantiis.] Forte morantiis a mora, uel  tarditate. Nam tardi moras dicuntur nectere. Non enim absentes tantum, sed et sero uenientes ad officium diuinum taxantur.

I ad Cor. c. XII.] C. cap. LuIII, u. LIX.

Humane necessitatis.] u. et M. hec non admittunt.



417 CAPUT XXXII.

u. et M. precedens hic non diuidunt caput.

Omnia Cesar erat.] Lucanus Belli Phars. lib. III, haud procul ab initio. M. Omnia Cesar habet. Hoc hemistichium legitur quoque in Alano peta l. X.

Sola Gallia caret monstris.] Si corporeis careat, non tamen spiritualibus, iis scilicet, qui plura beneficia ecclesiastica, uel dignitates, tanquam capita diuersa sibi usurpant et astruunt, sicut de uigilantio, in epist. ad eumdem, beatus Hieronymus conqueritur. Epist. incipit: Multa in orbe monstra, qua ut apparet, auctor usus est hoc loco. Monstra ecclesiastica  ortum habuerunt maxime tempore Caroli Martelli circa annum 720. Unde ille merito eternas penas luit ut constat ex uita S. S. Rigoberti archiep. Remensis et Eucherii Aurelian. ac etiam ex adnot. corporis canonici 16, q. 1. Quia.

An cum dignitatis.] C. An dignitatis nomen: in idem uergit.

Forsan offenderetur.] Pro ambitione et superbia. Non omnino eliminandum ostenderetur, ut habet M. pro haberetur risui, uel, ut loquuntur, digito monstraretur.

Appropriari ei.] Recte. Non autem approbari, ut M.

Quo teneam nodo.] N. S. nostra cum impressis Horat. l. I, ep. 1:


Quo teneam uultus mutantem Protea nodo?

Rusticus de Sancceio.] u. De Sancero: addit quoque: proprium nomen oppidi, quod Latine dicitur Sanctum Cesaris, quia Cesar illud firmissime  construxit ad tuendas Gallias.

Hanc etiam personam.] u. uidebatur uelle hic inchoari nouum caput, sed sese infra tacite correxit, appositis in ora punctis quatuor rubeis.

Multos breuiarios.] Sana est lectio. Quid hoc M. multos binarios?

Moueat cornicula.] Horatii hemistichia duo ex l. I, ep. 3.

Furtum etenim est.] Ita 1, q. 2. Clericos: Post B. Hieronymum ad Damasum papam, cuius uerba sunt: Qui bonis parentum et opibus suis sustentari possunt; si quod pauperum est accipiunt, sacrilegium profecto committunt, et per abusionem talium iudicium sibi manducant et bibunt. Clericos autem illos conuenit ecclesie stipendiis sustentari, quibus parentum et propinquorum nulla suffragantur bona. Sed quid? etiam diuites: Ita secure  habent triginta ecclesias, uel prebendas, uel dignitates, ut uiginti arpenas uinee  uel terre.

Quid sit arpena, uel arpenna terre paucis edicam. Arpina, Gallice Arpent, etiam aripennis Latine dicitur. Hac uoce utitur Gregorius Turon. Hist. Franc. lib. u, cap. 28, ubi scribens Chilpericum regem suos tributis grauasse, ait: Statuens, ut possessor de propria terra unam amphoram uini per 418 aripennem redderet. Hec dictio etiam in Chronicis Reginonis legitur l. X codicis uisigothorum tit. X, c. 14; est autem idem quod iugerum  dictum quasi aruipendium, uel aruipennium. Sic ueteres funem uocabant, quo agros metabantur, uel perticas. Continet autem aruipennis, ut idem scribit, centum uirgas, uirga uero 26 pedes, aliquando minus habet secundum diuersitatem locorum. Unde in quibusdam pagis mensura aut longitudo uirge appensa est, uel inserta muro ecclesie, uel campanilis loci.



CAPUT XXXIII.


Et sancta unicitas.] Unicitas ab unico deducta est, unitas ab uno.

M. pro unicitas, ubique habet unitas. Unus ex multis dicitur, sed unicus solus est.

Unicus et pauper.] Unitate fidei, actuum, reddituum. C. in latere.

Fidei sacramentorum.] u. est fidei et sacramentum et morum Notarii abusus.

Partire onus. Hoc abest in C.



CAPUT XXXIu.

M. Caput precedens continuat.

Qua quis singularitatem.] Ut Iudei et Pharisei, C. ad latus.

Duplici matrimonio.] Non, de duplici numero uxorum, ut M. et C.

Induci possunt.] M. includi possunt.

Ad procreandum sobolem. Nil melius. Ergo exclude procurandum, ut uult M.

 Si hec susceperint.] C. omissis iis que sequuntur immediate, ait: Si hec susceperint ad multiplicandum filios.

Eo quod Rachel.] C. uariat: eo quod Rachel, Ecclesia aliqua scilicet, fecundior in obuentionibus temporalibus, fructibus, preponatur Lie, fecundior tamen in fructu spirituali; sed in margine uidetur correctum pro nota: In obuentionibus temporalibus preponitur Lie fecundiori. M. in textu eadem habet que C., demptis his: Et temporalibus fructibus.

Duabus ecclesiis.] Quod tamen inhibetur 21, q. 1. Clericus.

Sed nec uni medico.] M. uacat, usque Item: In tales.

Ubi uertitur.] C. Ibi uertitur.

Deut., C. XXuIII.] C. LXIII, u. LXuII. M. XLIII.

Ministret. C. ministret in ea.

Sed contrarium est.] M. Sed in contrarium.  Etiam bene. C. non sapit: Sed continuum est eis.

419 Non pastinant.] Non fodiunt ligone. Quid plastinant C.?

Non paxillant.] Paxillis non circumdant aut sepiunt. A paxillis, pali dicuntur per abbreuiationem, sicut ab axilla ala. Ita Cicero in Oratore.

Pro Marrantia.] Exposuimus in notis ad c. 31.

Cum in eis una die.] M. omittit hec, usque: Sed in quadam.

Primus bigamiam.] M. Prius bigamiam. Aequiualet.

Et deinceps.] Tacet hic M. usque: Item: Isaias.

Relinquit heredem.] u. Relinquunt omnium heredem congregatorum, etc. Peccat in numero, quia prius legit: Talis, etc.

Isaias, c. u.] u. et C. c. XIII.

ue qui coniungitis.] Et si ipse monachus, propalabo margines C. et M. dicentes: Contra monachos incircumcisos magistris. Plura uide in Glossa morali in hunc locum Isaie.

 Agrum agro.] uix reuelo C. argumentum argumento.

Loci maioris.] Nec male M. Loci maris.



CAPUT XXXu.

In Euang. Ioan., c. x. u. et C. c. LXXXIX. Expositio huius loci Scripture sumpta est in Glossa cum interl. tum ordin.

Per ostium, Christum.] u. Per ostium id est per Christum humilem, scilicet ne erectus, etc. Duo magis placent, etsi u. suo sensu ualeat. C. in margine: De falso ostio intrandi in ecclesiam. Hec etiam in margine textus reposui.

Quoquo modo.] C. notat in margine: Triplici munere quocunque, uel carnali affectu. Per triplex munus intellige, munus a lingua, a manu et ab obsequio. 1, q. 1. Sunt nonnulli.

Pseudo et mercenarius.] M. omittit et, commate tamen distinguit.

Si non: quod non suum.] C. Si regimen animarum  ei commissum est; si quod non suum est, ut patrimonium, etc.

Sicut raptor absconditus.] Hic est peior raptor absconditus uiolento, ait C. in latere.

Abscondita Scripturarum.] Subaudi aperit. Hic plurimum uariat M. Sic autem: Aperit ampliorem uiam ad beatitudinem, abscondita Scripturarum querendo, non confessionum et consiliorum. Forte amanuensis scripsit querendo non, pro questionum.

Ignorantie uel peccati.] Glossa interl. est.

De cuiusmodi nominibus.] u. De cuius quatuor nominibus dicitur.

Ut generis.] Abest in M. et u.

De Aegypto.] Omittit C. usque: et oues illum seq.

uite merito et exemplo.] Unicum u. addit, et exemplo, ex Glossa in X Ioan.

420 ueritas in promisso.] Glossa in hunc locum.

 Incendium emulorum.] Glossa interlinealis in hunc locum: Incendium inuidorum.

Fructificatio uirge.] u. fructificio uirge.

In Numeris, c. XuII et XuIII.] Tria c. XLIII et XLIu.

Ad Hebreos u.] C. et M. Ad Heb. uII.

Nec quisquam.] Margines duo: Quocunque modo, nisi  secundum Christum potest.

Duos tantum elegerunt.] Barsabam et Matthiam Act. I.

Per peregrina et ceca.] Per ex solo u.



CAPUT XXXuI.

u. Prosequitur precedens caput absque ulla intercapedine.

Coritarum.] u. Coreitarum. C. uix dico: Corintharum. Quinam sint Corite et quam graue malum sit eorum intrusio ad ecclesiastica beneficia, dicetur  infra c. 41.

Et maiorum.] Per maiores, intellige potentes uiros sua auctoritate clericos intrudentes in beneficia ecclesiastica. C. pro maiorum, legit aliorum.

Hier. in epistola sua.] Horum loco dicerem: Hieronymus in commentario in c. I Epistole ad Titum, sicut citatur 8, q. 1. Moyses.

Ut non querant.] Restitui ex originali et ex Gratiano 8, q. 1. Moyses. Tria: Ut nequeant.

Amant priuato amore.] Id ad sanguinitas pertinet. Dicuntur sanguinite, quia ratione sanguinis a parentibus et cognatis sunt introducti. Corite, qui per potentiam et auctoritatem maioris intrusi sunt. Simoniaci, qui pecunia aut alia re uel obsequio, pretio estimabili, intromissi sunt. Ad hec accedit margo: C. Cato nullos dilexit uel odiuit priuato amore uel odio, sed uite merito:

. . . . Priuati nil habet ista domus.
uerba tamen illa: priuato amore, non sunt in Hieronymo  nec Gratiano.

Quasi ad horam.] Nam, ut idem margo: Captus et crucifixus inermis fuit. Eadem c. 27 habentur.

Sed gladiis, contis.] A Betio monitus, ita censui restituendum De cons. phil. Is enim: Tu cui nunc contum, gladiumque pertimescis sollicitus, etc. Contus pertica est gracilis, acuta ferro, defensioni apta. Alias, preter acutum, etiam aduncum habet ferrum. Tali utuntur naute, ut loca naui nociua detegant. Hinc PERCONTOR, ut placet Donato, quod est INQUIRO. Hodie PERCUNCTOR. u. legit: Sed gladiis conctis. C. Sed gladiis cruentis. M. Sed gladiis cinctis. Quanta aduersitas!

Trium modorum eligendi.] M. Predictorum trium uirum eligendi.

Presit morum honestate.] Hec uide 1, q. 1. Hi quoscunque: et: uilissimus.

Simonia fuit.] Quia erat uenditio rei sacre

421 Si sacerdotium idolorum.] uere non erat Simonia, quia idolum non est res sacra; sed quia ab  idololatris talis habebatur erat Simonia, sicut Antiochus uolens spoliare templum in Persepoli erat sacrilegus. II Machab., c. IX.

Sacerdotes excelsorum.] C. et M. Quod sacerdotes excelsorum, honestatem morum et ritum uiuendi, habebant de officio predicare.

In Luca, c. II.] M. c. LXII. C. LuII.

Ut de illis.] u. addit escam: Ut det illis escam. Bonum quidem ex Psalm. CXLIu, sed non ad rem.

Amurcam.] Olei fecem.

Sacerdotibus Belis.] C. Beli.

In Sancta sanctorum.] u. et M. In cetum sanctorum.

Deut. c. XX.] Tria, LXXXuIII.

Alius dedicet eam.] M. inter lineas super dedicet, legit, intret.

Fungatur officio eius.] C. horum loco habet: Et alius accipiat eam. Fallitur.

 Pedagogis indigent.] Memini illius comici: Cui opus est patrono, mihi parant defensorem. Et cui opus est pedagogo, mihi instituunt doctorem. An non pertimescit dux religiosorum fieri, inquit B. Gregorius, qui miles nunquam exstitit? Registri l. Iu, c. 95.

Prelati uiriles etate.] Extra de elect. episcopi etas statuitur XXX annorum, curati 25, beneficiati simp. 24. Cum in cunctis. Alioquin infra constitutam etatem electi, beneficio priuandi sunt. Ibid. paragrapho, Inferiora: Clerici, conc. Trid., sess. 23, c. 6.

Qui in uirtute.] Operum, exemplorum, doctrine uirtutum. Margines duo.

De inter bona, meliora.] M. in latere, a simili probat, ut: De pisis eligendis ad esum ab ancilla.

Notificari.] M. ad latus: Et deprehendi.

Quotiescunque ab homine.] C. Quotiescunque unquam ab homine. M. Quoties unquam ab homine.

 Caro et sanguis.] Ratio scilicet consanguinitatis, non scientie, non morum, aut alterius prerogatiue in beneficiato, aut beneficiando requisite.

Peccatum alterius generis.] Nempe, acceptionis persone. Grauiter enim peccat, qui, etiamsi digno  confert beneficium eccl. Id docet S. Tho. 2-2, q. 73, c. 2. Quanto magis peccat, qui indigno confert? Indigno autem, quantum ad scientiam necessariam, uel morum compositionem, uel aptitudinem ad exercendum officium. Qui enim in uno tantum horum trium peccat, conuincitur de iniustitia in acceptione persone commissa. Non est autem Simonia, nisi conferens intendat aliquod bonum proprium. Idem ibidem q. 63, art. 1, c. et 2 ad 3. Item, q. 110, art. 5 ad 2.

Et Mortale.] Ne uerbum prolongatum potius quam abbreuiatum reddam in examine huius capitis, consulto supersedeo, lectorem remittens ad S. Thomam 2-2,  422 q. 63, art. 2. Alensem p. II, q. 136, m. 2. Franciscum Syluium Duacene academie S. T. doctorem in hunc locum S. Thome, ubi casus recitantur, in quibus consanguineo licet conferre beneficium ecclesiasticum. Hodie adolescentes beneficiantur nec scientia, nec sufficientia, ad officium peragendum capaces. Excusantur in eo quod probabiliter futuri sint digni, cum etate maturuerint. Sed attendant collatores, quod beneficium datur propter officium.

Non diffinio.] Definient hodie infiniti beneficiati, et quidem absque ullo scrupulo.

Obsequium sordidum.] Adulatorium et huiusmodi. Ita margines duo. Per obsequium sordidum, intellige seruitium indebite impensum, uti ait B. Hier. tom. uII, in Psal. XXu, ad illud: Dextera eorum repleta est muneribus, ubi triplex munus distinguit.

Ad sumptus episcopi.] M. in textu legebat: Assumptus, at in ora sic correxit: Assumptus proprios  cum aliquo mi . . . . pro beneficio ecclesiastico suum est.

Mallem esse fur.] Ex duobus malis, minus eligendum est. Fur fustigari precipitur, latro occidi, prout c. 41 ostendetur. Fur domos inuadit ut rapiat: latro in uia homines spoliat et non raro spoliatos perimit. Unde Horatius: Ut iugulent homines surgunt de nocte latrones.

Quam Corita.] Datur ratio infra c. 41.



CAPUT XXXuII.

Ut ecclesiast. sacramenta preter matrim.] Cum definitum sit in conciliis Tridentino et Florentino omnia sacramenta gratiam conferre, non est id negandum de matrimonio. Sed auctor uidetur secutus magistrum Sent. in 4, dist. 2, ubi inter sacramenta sic distinguit, quod alia sint in remedium contra peccatum, et gratiam adiutricem conferunt, ut baptismus; alia in remedium tantum sunt, ut coniugium,  ubi merito in margine notatum est: Hic non recte sentit Magister. Attamen S. Thomas in eamdem dist. scribens. Magistrum ab errore uendicat, dicendo, dum ait matrimonium esse tantum in remedium, loqui de fine uel effectu ad quem principaliter et directe est institutum. Et si enim omnia sacramenta ualeant contra peccatum et auxilium prestent ad bene uiuendum, recte tamen sic distinguuntur, quod quedam sint principaliter instituta ad iuuandum hominem in bono, ut confirmatio, eucaristia et ordo; quedam ad remedium contra peccatum, uel delendum ut penitentia et extrema unctio, uel uitandum ut matrimonium. Unde B. Thomas: Matrimonium directe ordinatur ad reprimendum concupiscentiam, que concurrit ad actum matrimonii, et ideo, inquit, Magister dicit, quod matrimonium est tantum in remedium, sed hoc est per gratiam, que in eo confertur. Sic ille: Baptismus uero est ad utrumque effectum. Per eum enim uetus homo moritur, et  nouus nascitur.

423 Ecclesie consecrata.] u. uasa et uestes, ecclesia consecrata.

Prima impretiabilia sunt.] Nimirum, uirtutes et miracula, ut supra habetur.

Conflata omnibus uendi.] uasa et uestes ecclesie ratione materie uendi possunt  et ad usus profanos conuerti, ablata tamen prius forma, et similiter uasis confractis. Nam post concussionem censetur purum metallum. uideatur S. Tho. 2-2, q. 100, a 4 ad 2.

Deo semel dicata.] De consec., dist. 5. Nemo. Archid. Item causa 1, q. 3: Si quis obiecerit. Extra de religiosis domibus c. Ad hec, et in uI, Regula 51. Semel Deo dicatum, non est ad usus humanos ulterius transferendum.

In Num., cap. XXXI.] M. et u. c. LXuI in fine.

Ergo pro tricenariis.] Id soluit S. Tho. 2-2, q. 100, a. 3, ad 2.

 Sic qui dignitatem.] M. Sed qui dignit.

Non submissurus collum.] M. et C. submissurum.

Notam et indicam.] Indicam, signum uocat. C. indicia.

Pactio uocalis.] M. pactio uoluntaria. Non sapit.

Indicata est.] Tria sic habent.

Effectiua Simonie.] Non affectiua, ut M.

Dare autem est.] C. dare autem est, quandocunque dare illud uel accipere. M. dare autem est quandocunque ita et accipere.

Per coniecturas.] Ut si dixerit: Ingratus est mihi ille cui benefeci. Ita margines duo.

Ingressus eius in illud.] C. ingressus eius ad tale, etc.

uel frustulum.] Paruum frustum. Hoc exprimit M. in margine: Trunzun Gallice: une tranche.

Collatum a sacerdote.] Non, illatum a sacerdote, ut M. et C.

Non idcirco alligatur.] u. legebat in textu quod  duo in ora laterali: Non idcirco attitulatur, alligatur, etc.



CAPUT XXXuIII.

Fractura ostii.] u. Fractiua, at infra fractura.

Quod est Christus.] M. Qui est Christus.

Ab obsequio.] Seu ut u. ab officio. Hec uide: I q. 1, Sunt nonnulli.

Ex Moral. B. Greg.] Libro IX, cap. 17. Sed an non B. Hieronymi uerba sint t. uII, in Psal. XXu, ad illud: Dextera eorum repleta est muneribus, iudicet equus lector.

Pro rei corporalis.] Hec sunt B. Gregorii uerba loco supra citato.

Sordide obsecutionis.] De qua B. Thom. 2-2, q. 100, a. 5, ad 1.

At uidetur loqui.] u. aut uidetur loqui.

424 Cum praua spe.] C. cum parua specie dantis et accipientis.

 Exspectationis et concept.] Hec in textu reposui, ut u. monebat, etsi M. et C. in ora tantum legant.

Usuram ergo et nummus.] Parit subaudi. Hec ex u. descripsi. Nam M. Usuram ergo et nummus obsecutionis citra pactionem. Ita quidem, nec impensa obsequii sordida fuerit, si honesta. Puta, etc. C. Usuram ergo nummus obsecutionis exsecratione circa pactionem, ita quidem nec impensa obsequii sordida fuerit, si honesta, puta si dans, etc.

Impignauerit.] M. impugnauit. Male.

Quia non statim.] M. Quod non statim.

Triennalibus.] u. et M. Tricenalibus.

Subtrahent.] M. Subtrahuntur Ecclesie.

Assignaret.] u. addebat in textu quod solum M. in margine habet: Ut papa Alexander.

Eleemosyna.] C. Episcopus.

Ex parte utriusque.] Dantis scilicet et accipientis. u et M. Ex spe utriusque. Si bene sic: ex spe, supple, accipiendi aliquid.

 Per se uel alium.] Non duco omittenda que in ora inferiori C. deprehendi. Hec sunt: Mos est ecclesiarum quarumdam, cum quis instituitur in ecclesiasticum beneficium, iurabit quod non dedit, nec promisit, commodauit, nec alius pro eo, se sciente pecuniam uel obsequium cum pactione, quo magis hoc beneficium conferatur. M.  Sed mihi uidetur addendum esse, nec sine pactione, nec cum pactione. Recte: quia in hunc finem posset dari pecunia nullo interueniente pacto.

Occulte, resignandum.] Nequaquam, occulte, reseruandum, ut M.

Hoc esse Simoniam.] u. Hunc esse Simoniacum nisi reus, etc.

Si sine distinctione.] C. Si minime distinctione. Obscure dictum.

Plura quam oblata.] C. Plura quam allata. Utique placet, quia hic modus loquendi hodie frequens est et usitatus. Puelle enim intrantes monasteria dicuntur,  non offerre, sed secum ferre annuos redditus, seu pecunie summam.

uel si distinguatur.] C. uel si diiudicatus inter sua, seu discretus.

Temporales redditus.] M. Corporales redditus.

Quod si perpetuos.] Qualiter excusabuntur abbatisse aut monialium rectrices, que cum parentibus puelle monasterium intrature, non dicam conueniunt, sed, ad instar muliercularum fori uenalis, mercantur pro duobus millibus florenorum et amplius? Proh pudor! ergone pauperibus puellis, honestissimis tamen, et moribus et pietate laudabilibus, ostium monasterii clausum erit? Hodie uidetur, iuxta illud pete:

Si nichil attuleris, ibis, Homere, foras.
Utinam tales monita B. Hieronymi attente audierint, qui cap. 5 Reg. ex operibus collecte, sic ait: Detestabilem heresim Simonie, quam communi prauitate diaboli 425 moniales assuete committunt, etiam  in auditu horreat uestra societas. Et infra: Ad uos uenientes sorores, ad sanctas Christi suscipite nuptias gratis; preponatur sanctitas, pecunie; exquiratur bonitas uite, non generositas carnis, non utilitas mundi. Nulla omnino pactio, nulla opinio, que mentis puritatem perturbat, preueniat. Preterea 1, quest. 2, in fine: Multorum auctoritatibus luce clarius constat, quod ab ingressuris monasterium non licet pecuniam exigere, ne et ille qui exigit, et ille qui soluit, Simonie crimen incurrat.

Ista augmentum.] M. Cum enim ita augmentum.

Mihi non beneuolis.] M. Mihi non beneuoli.

Quid si non sint famil.] Hec usque: sed nunquid, absunt in M.

Ubi ordiner.] C. et u. Ut ordiner.

Etiam si non precesserit.] M. hec omittit, usque: Extendit autem; u. uero discrepat: Etiamsi ante susceptionem et examinationem ei dedero, qui tamen sum dignus examinari, non erit uitiosus ingressus,  cum penes eum non sit cura ordinationis. u. hic obseruat ritum et morem hodiernum. Ostiarius enim ad portam camere in qua fit examen ordinandorum stat, et illam diligenter custodit, ne ordinandi confuse simul intrent. Huic potest dari nummulus ratione famulatus, non uero ordinis suscipiendi. Nec decet ostiarium quidquam exigere uel extorquere ab intrantibus, eo quod stipendia ab episcopo domino suo percipiat.

Capellanus ordinatoris.] M. et u. cap. ordinatis. Dicit, ordinatoris, non episcopi, quia etiam abbates sunt qui ordines conferunt, infra tamen presbyteratus ordinem.

Manutergium.] Sudarium quo manus terguntur: de quo dist. 25, c. 1, parag. Ad subdiaconum.

Accepit uidua.] Mater eius qui ordinatur.

Archigallus.] Forte archidiaconus est.

Causa presentandi.] M. uerbum presentandi omittit.

Canipulum.] M. quinipulum. u. Kenipulum.  Hoc uocabulum supra in notis ad c. 22 exposuimus.

Unde Gregorius.] Ipse est Hom. 39 in Euang. Tria legebant Augustinus.

Acceptione.] Cur non acceptatione cum B. Gregorio?

Dato patronis premio.] Recte secundum doctrinam beati Gregorii, sed quidam sciolus uoluit corrigere textum M. addito in margine portionis pro patronis.

Emit peccatum.] u. Emunt peccatum.

Non diffinimus.] Permodica Simonia est, si Simonia est. Margines C. et M.

426 Tibi paradisum.] C. tibi pacem.

Magistrum Arnulphum.] C. Heruulphum.

Canipulum.] De hoc dixi paulo supra.



CAPUT XXXIX.

M. Nec titulo nouo, nec ulla intercapedine caput diuidit.

Ecclesie redimenda.] Ly redimenda abest in M.

Unde Cyriacus.] Hec habentur T. I Surii, in uita S. Marcelli.

 Saporis regis.] Non Saponis, ut M. et C.

Dona ab offerentibus.] Hec, usque, gratiam, aberant in M. et C.

A Deo grauiter.] Iterumque hec tria uerba omittebant. De pena Simoniacorum legitur 1, q. 1. Quidquid inuisibilis.



CAPUT XL.

Hac ratione.] M. et u. coniungunt cum precedentibus hoc modo: Et quod facit Simoniam hac ratione commutatio. Pactio, etc. u. uero quadam linea recenti manu subducta, sic corrigit, ut commutatio et pactio puncto non separentur. C. Et quod facit Simoniam. Hac ratione, commercio, pactio, etc.

Huius commutationis.] C. huiusmodi conditionis.

Simoniace illud acquiret.] M. incorrecte repetit quod prius: Ille tamen Simoniace dabit nepoti suo.

Et reddituum ex loculis.] M. ad illud reddituum legit in ora laterali: Trunsum. De hoc uocabulo dixi in notis ad c. 37.

 Ecclesie alicuius.] M. omnes prebende alicuius persone, omittit Ecclesie.

Neuum habere.] C. uenenum habere. Neuus est macula corporis. B. Bernardus, ser. 71, in Cantica: Quod si in conscientia neuus fuerit, nec quod ex ea prodierit, carebit neuo.

Nisi gratis detur.] uideatur 1, q. 1. Gratia.

Non enim a Deo.] u. et M. Nisi enim a Deo uocatus, nisi per eum ascendas  nisi gratis accipias, scilicet ut nichil tuum interponas, tibi sumis honorem.

Aliunde intrans.] M. et u. Aliunde intras quam per ostium, aliunde ascendis  ab alio, etc.

Licet cum uoluntate.] M. Licet in uoluntate mala.

Super augenda.] M. Super agenda pensione.

Maxime habita.] M. habita, maxime inter claustrales.

427 Si inter clericum.] C. Sed inter clericum.

Et uicarium temporalem.] C. Et uicarium perpetuum.  Male.



CAPUT XLI.

In Ecclesiam.] Hoc, solum u. legebat.

Sic autem intrusi.] C. nunc autem intrusi.

Sicut enim latro.] M. Si enim latro, etc.

Chorita uero.] Seu ille uero, ut M. et C

Exceptiones.] Hoc uerbum omittit M.

Sanctitatem uel sinceritatem.] Ly sanctitatem uel, non habent u. et M.

Ex quibus conflabitur.] Hic deficit u. usque ad finem capitis.



CAPUT XLII.

Ozias etiam.] M. omisso exemplo Ozie, Oze meminit hoc modo: Oza etiam, quia indebite tetigit arcam Domini. Facile fuit amanuensi falli in scribendo. Nam nominis utriusque, sicut et historie, magna est affinitas. C. pro Ozias legit Oza.

Tanquam si sacerdos.] Hec, usque lepra percussus, ex solo u. desumpsi. uide an non bene ex II  Paral. XXuI.

Ita et Oza.] u. deficit usque ad finem capitis.



CAPUT XLIII.

u. pro titulo: Contra sanguinitas. Summarium huius capitis sumptum est ex Michee III.

Impedimento esse.] C. impedimentum esse, ut ante.

Fraudaturum et spol.] C. et u. Fraudamus et spoliamus.

Et bonis suis.] C. et donis suis.

De intrantibus per carnem.] Hinc, usque, in ordinum et benef. deficiunt C. et M.

Ait Micheas.] Restitui pro Isaias. uideatur Micheas, c. III et comment. B. Hieronymi in hunc locum. Ibi enim diserte de presenti materia edisserit.

Item Hieronymus.] Supra, initio cap. XXXuI citatus est hic locus ex 8, quest. I. Moyses.

Ananias et Sapphira.] Non Abdias et Sapphira,  ut C.

Tamen ecclesiasticum.] u. Sed ecclesiasticum, etc. M. Ut ecclesiast.

Probitas eius exigat.] u. probitas eius exstinguat et excludat. M. proprietas eius exstinguat, at in margine excludat.

428 Quasi prescriptione.] Non potest esse prescriptio. Non enim firmatur tractu temporis quod de iure a principio non subsistit. Ita Regula XuIII, in 6.



CAPUT XLIu.

In I ad Cor., c. XII.] Duo c. LX. M. XL. Ad hec uideatur B. Gregorius XXX Moral., c. uI in medio.

Exemptio et subtractio.] C. exceptio uel subtractio, utique ualet.

Et in utilitate.] u. et M. auctoritate maioris, alia absunt.

De consideratione.] Hoc opus B. Bernardi in libros quinque diuisus est. Que ergo hic citantur, uisuntur l. III paulo ante finem ex quo multa quoque  ad materiam presentem pertinentia colligi possunt.

In deliciis paradisi.] Ezech. uerba c. XXuIII: Consulat preterea commentarium B. Hier. in hunc locum, uel in illud Psal. LXXXI: Et sicut unus de principibus cadetis; ibi enim non signaculum similitudinis, sed resignaculum legit.

Quinquagenarios.] Tria addunt ex Greco: . Sed cur idem bis repetebant?

Millenarios.] Ex interpretatione LXX: nam Heb. non habent.

Si turbasset.] C. turpasset. Male. Nam sequitur infra: Ne turbatio et scissio, etc.

Nisi cum aliquid.] M. deficit hic, usque: uel ad Hur.

Ad Rom. XIII.] Tria XLII.

Ad Heb. XIII.] Tria XXII.

Minoribus uel maior.] C. et M. loco uel habent et.

Nec ecclesiastice.] Duo eadem: Nec ecclesiastico.

Feudo uel hominio.] Nonnulli homagium pro hominium usurpant, ut Cesarius et alii. Est uero homagium  astrictio seruitutis facta domino per pactionem, promittente homine libero fidelitatem, seque constituente hominem uel uassallum illius. C. in textu legebat domino pro hominio, sed perperam.

Nec Ecclesia persona.] Hoc est, congregatio uel communitas non est persona, ut ad modum persone puniatur. Nam quod a multitudine peccatur, uel ab eo qui multitudinem habet sociam, non punitur ab Ecclesia, sed defletur. Ita 23, q. 4. Non potest. u. sic uariat hoc loco: Sed nec Ecclesia personam, ut personaliter puniatur.

Personaliter.] Sicut filii, ait M. in margine.

Obligetur hominio.] Non dominio, ut iterum C.

Et minori a quo.] C. non placet idem bis repetens. Audi. Et successori a quo potest absolui et minori a quo non potest absolui per maiorem.

Et iste obligatur.] M. ut ille obligatur. Ad hec excipe margines C. et M. describentes 429 consuetudinem quarumdam Ecclesiarum, dum clerici in  illis instituuntur beneficiati: Iuro tibi et successoribus tuis, et huic Ecclesie reuerentiam et obedientiam  prestiturum.

Sacram. collatione.] Fallitur M. Sacramentorum conclusione.

Ergo nec iurisdictione.] Subaudi, ut ante, priuare. C. sic uariat: Ergo nec iurisdictionem collationis ordinis.

Excommunicatus iuste.] u. pro iuste, habet iure, equiualet. M. uitiose iste pro iuste.

Qui cum ligauit.] M. tacet hic, usque: Auctoritate maioris.

Diligite iustitiam.] Duo margines etiam hanc auctoritatem suggerunt ex Psal. II: Et nunc, reges, intelligite, erudimini qui iudicatis terram. Cui hec posset addi ex Psal. XCuIII: Honor regis iudicium diligit.

In qua prepositi estis.] Restitui ex u. Nam duo alia admodum obscure legebant: In quo prepositi  estis iudices et maiores, delinquentes  subditi et inferiores.

Sed nec etiam tunc.] Regula iuris 76, in 6.

II Cor. XIII.] Tria XXuIII.

Fuisse uel esse.] Ly uel esse omittebant u. et M.

Iudicum uIII.] duo, preter u. Iudic. X, in fine.

Contra altare Domini.] C. contra Dominum.

Immolaticium.] C. immolantium.

Et de Episcopatu.] Hoc omisso, sic C. In episcopatu illius, et non sub episcopo.

Et in episcopatu.] C. de episcopatu  ipsius. Ad hec accedit exemplum abbatis Sugerii in marginibus C. et M. relatum. Tale est: Sugerius abbas laborans in extremis, uocauit dominum episcopum Parisiensem, eique ut filius patri, confessus est, asserens se non procurasse emancipationem monasterii sui a potestate  Ecclesie Parisiensis, sed diaconum quemdam.

Si enim cornua mitre.] Per mitre cornua Nouum  et uetus Testamentum significatur, ut patet ex Glossa in illud Matthei u: uos estis sal terre. Unde B. Benedictus Regule sue c. 64: Debet prelatus esse doctus lege diuina, ut sciat, et sit, unde proferat noua et uetera; sciatque magis oportere sibi prodesse spirituali doctrina et exemplo, quam preesse, corporali presentia uel cura temporalium.

Ex scedula.] Hoc est ex parua scheda uel chartula implicata ad figuram seu speciem mitre. In scholis abedariis solent similia effingere pueruli otiosuli. u. et M. ex cedula. C. ex sedula. Nil. sapiunt.

Si annulus eius.] Dicti pueri nempe.

Et si repeti potest.] Seu reiterari potest.

Gilbertus episc.] Cognomento de la Porée, seu Porretanus. Fuit 61 epis. Pictau. 430 ut ex catalogo patet in Gallia Christ. Claudii Roberti. Multa scripsit, et errores suos coram Eugenio III, papa, anno 1148, presente S. Bernardo, abiurauit. Baronius anno prefato.

 Cum impositione manus.] Hoc est, non imprimit characterem.

Que iam facta est ex parte.] Post hec, sequitur in u. de qua Apostolus, etc. Alia omittit.

A Romano regno.] Duo margines: A quo iam Grecia recessit. Huc reuoco duplex exemplum quod ex illis marginibus collegi. Absolutus a papa Alexandro.  quem excommunicauerat S. Lucas de Hungaria quia non satisfecit sancto Luce; iterum et iterum est ab eo excommunicatus, et ideo idem Lucas ab Alexandro est suspensus, deinde excommunicatus, sicque mortuus est: pro quo miracula multa Deus post mortem eius operatus est.

Quidam etiam comes excommunicatus ab episcopo ordinario, post absolutus auctoritate pape, a duobus aliis adhuc credidit se ligatum esse. Unde ad proprium episcopum confugit, et ei confessus est, et satisfecit. Sicque absolutus recessit sine scrupulo.

Opponendo induco.] C. oppon. iudico.

 Legeque priuata ducta.] C. nec male ductus, si ad papam fiat relatio.

Consules et procons.] M. in laterali ora: Episcopi et archiepiscopi.

Omnia Cesar sit.] Ex Lucano l. II, uel Alano l. I, in fine.



CAPUT XLu.

uel exsecutionis.] Ita C. Duo autem obsecutionis sordide tantum.

Munus enim gratis.] M. et C. Minus enim gratis. Non audiunt.

Oleum in ossibus.] C. in os eius.

Augustinus: Oleum.] Idem in Psal. CXL: Homines, cum falsa laude aliquem irriserint, hoc etiam de illo dicunt: Unxi illi caput.

uenditores olei.] uerba B. Hier. in c. XXu Matth.

Rane sunt adulatores.] De quibus B. Aug., t. X, serm. 87 De tempore; B. Hier. in Psal. CIu.

Turba salutantum.] uersus Claudiani in Ruffinum  lib. I. Sic margo C. exponit hec uerba Turba salutantum: Adulatorum, inquit, applaudentium, uel potius occulti detractores. Memini illius distichi Petri de Riga in Aurora sua nondum in lucem edita; sed breui, Deo uires donante, edenda. Sic in c. uIII Exodi:


Musca canina cibos maculans, pungensque, gulosos
   Mordentesque fero dente notare potest.

Ciniphes.] M. in margine: Musce minute. De his idem Petrus de Riga ibidem:

431 Rana loquax, heresim signat, strepit hec, strepit illa;
   Turget clamosis illa uel illa sonis.
Discurrunt culices, hominum turbando quietem,

Designantque uagos qui sine pace manent. Cynomyia.] Musca canina. Margines duo.

[.....]Euge, euge.] Primum irrisorium secundum adulatorium. Iidem.

Exit integer.] u. erit integer.

 Qui adulatorie.] Hoc redolet Glossam interl. in hunc locum.

Et capita Ecclesie.] M. et capita eius.

Cui caput est egrum.] C. cui caput infirmum. Etiam placet.

Error enim principis.] Hic, usque: Item, tacet C.

Adeo seuerus.] C. adeo secutus. Fragm. Camberon. Nullus ita rigidus est, et seuerus uel secutus.

Quo cades cum ascendere.] Ita u. sed duo cum frag. Camberon. Qua cades, supple lingua, et tolerabilis est lectio.

Et tua seruatum.] Ex Iuuenalis sat. 4, m. s. et exemplaribus excusis restitui sic cum Fragm. Camb. alioquin tria exemplaria ordinaria:

In tua seruatur consumere secula rhombum.

Accipit endromidem.] Restitui ex nostro Iuuen. m. s. Tria endromadem. Endromis uestis est spissa  ad arcendum iniurias brumales accommodatissima.

 Ob hoc timende sunt.] Seneca l. uI De beneficiis, c. 30. Non absimilia uideto apud B. Hier. in c. XXXIu Ezech. ad illud: Quod crassum erat occidebatis.

Comitem sibi.] C. non placet: committere sibi.

Solus Demaratus.] Non Demoratus ut M. Consule Senecam uI De beneficiis, cap. 31.

Hi sunt sirenes.] Betii uerba De cons. philos. prosa 1, l. I.

Cum Ulysse.] Hoc Senecam redolet ultima periodo ep. 56, et ex eo loco restitui Ulysse pro Ulixe.

Unde Hieronymus.] Lib. I aduersus Pelag., c. 9. Item, to. IX, ad Demetriadem De uirg., post medium.

Mentum Amase.] Nequaquam Amasie, ut C.

In inguine.] Tria exemplaria sic habent. uerum si historiam II Reg. XX, attendas, comperies Amasam non in inguine percussum, sed in latere. Abner autem, qui in dolo quoque ab eodem Ioab interfectus est, in inguine ictum accepit. Huius dolosi Ioab proditionem exponit B. Greg. Moral. Xu, c. 5 in fine.

Gladius est oculus.] u. gladius est acutus.

 Ieremie XXXuIII.] C. et u. CXXXu.

Prophete pacifici.] Et si M. solum legat prophete, recte tamen illius meminit. Nam Glossa in hunc locum: uiri pacifici, etc. ait: Prophete falsi denuntiantes pacem tibi.

432 Et nutrix superbie.] Margines C. et M. Quia,

. . . . . . . . . . . At illi
   Surgebant criste. [IUuEN., sat. 4.

Cum Deo loquamur singul] Ut ibi: Da mihi, Domine, sedium tuarum, etc. Sap. IX. Item Dauid: Da mihi intellectum ut discam mandata tua. Psal. CXuIII.

Homini loquimur pluraliter.] Hunc modum loquendi sepissime usurpat Cesarius in libris exemplorum memorab. Sic enim, Domine, dedistis mihi, etc. Inualuit quoque ille mos loquendi inter Gallos, ut nunquam, uel saltem rarissime pronomine tu utantur in singulari, sed in plurali, etiamsi uni tantum persone  loquantur. uos dedistis, pro tu dedisti, et sic de ceteris.

uelis eam nominare] M. uel ea nominare,

Carthag. Iu, dist. 56.] Duo dist.  46. M. 14.

Hieronymus in epist.] Ad Eustochium De custodia uirg. Fere eadem inuenies in epist. ad Celantiam, que incipit: uetus Scripture celebrata. Preter hec, queso, Senecam uide ep. 123 in medio.

Eccli., c. XIII.] Tria XL.

Deut., XIu.] u. XCIII. M. LXu. C. XLu.

Cantic. amoris I] M et C. II.

In mendacio.] Hic uarietas est. C. quia ignorans  te in meditatione et adulatione delectata.

Isaia c. III.] u. et C. uIII. M. uII



CAPUT XLuI.

Summarium huius capitis tale est in u. Contra eos  qui illicite, uel etiam licite ab aliis acquisita, quasi licite accipiunt etiam scientes, et sine inquisitione.

Et etiam licitorum.] Hoc, usque Restat abest in u.

uendi uidetur.] C. Mundi utitur, loco uendi. etc.

In quibus enim.] uarietas hic est. In quibus enim  ita non habemus ius dominii, in alios transferre nequimus. M. in quibus enim ius non habemus, ius dominii in alios transferre nequiuimus.

Non dimittitur peccatum.] Regula 4 iuris in sexto.

In pias causas.] Margines C. et M. De inuentis, usucaptis, et prescriptis forte potest fieri eleemosyna, ignorato  Domino, et si conscientia non remordeat. uideatur 14, q. 5 per totum.

Potior est pars possidentis.] Regula 65 in sexto.

Acceperit quis decem.] Nempe solidos.

Per illam regulam.] De qua supra, que est 65 in sexto.

433 A secundariis acceptor.] u. acceptionibus  pro acceptoribus.

Stephani abbatis 2.] Quidam hunc Stephanum statuunt 3 abbatem Cisterciensem. Inter eos Ioannes d'Assignies meritissimus abbas Nizellensis in libro suo Gallico, cui titulus: Le cabinet des choses les plus signalées du sacré ordre de Cisteaux. Item Chrysostomus Henriquez in Menologio ordinis Cistert. die 28 Martii et 17 Aprilis, ubi late de eo agit. Petrus tamen Cantor etiam infra c. 105 secundum uocat.

Diuisim mendicantibus.] M. diuisis mendic. C. diuisum mendic.

Cadum uini dabant.] Per cadum non intelligamus fideliam, seu ut uulgo filiolam, sed uasculum portatile quinque aut sex lota Belgica continens. Gallice, Cacque ou barrile. Sic enim Budeus l. u De asse, ante medium: Cadi formam turbinatam, id est coni et strobyli, hoc est nucis pinee similem fuisse ex Plinio intelligimus; qui l. XuII De ale loquens, turbines  cadorum dixit. Utebantur autem antiqui ad salsamenta etiam condenda. Hec ille.

Ea omnia distribuit.] M. Ea omnibus distribuit. Illa puto sola que ab illo pastore Simoniaco acceperat.

Pulmentarium.] Isidorus l. XX Etym. c. 2. Pulmentum, inquit, a pulte deriuatur. Siue enim puls, siue quid aliud alicuius [permistione sumatur, pulmentum proprie dicitur.

Pulmentum dicerem omne opsonium quod cum pane comeditur, siue ex herbis, piscibus, aut alia materia uesca conditum aut paratum sit. Hoc uidetur innuere beatus Pater Benedictus in Regula: Sufficere credimus, inquit, ad refectionem quotidianam tam sexte quam none omnibus mensis cocta duo pulmentaria propter diuersorum infirmitates, ut forte qui ex uno non potuerit edere, ex alio reficiatur.

Religiosi passim.] Huc reuocandum puto exemplum  unum quod in ima ora C. et M. uidi subscriptum. Tale est: Exemplo etiam militis obuiantis  cadaueri feneratoris sui, turba monachorum ad sepulcrum illud deferentium. Quibus ait: Muscas et telas aranee mee mihi dimittitis; uos autem cadauer aranee habetis, infernus uero animam. Cur hoc eum restituere non precepistis? Hoc exemplum uidetur debuisse includi textu, ut ex c. 50 colligere est.

Ait c. 3. Publicanis.] M. et C. cap. 19.

Ambrosius et Beda.] u. uitiose omittit: et Beda. Beda enim uener. et B. Ambrosius in Lucam hoc loco legunt: Ne ultra prescriptum exigant.

uel per angariam.] Hec absunt in u.

uel constitutum.] C. omisso uel ait: Prescriptum constitutum.

Iudicium conscriptum.] Margines C. et M. Secundum enim leges Domini prescriptas iudicandum  est, non secundum 434 Iustinianas, C. iustitias, etiam uitiose.

 Qui hoc potestis.] Hec parenthesi in lusa u. legit in textu, M. autem in margine laterali. In hec uerba Ioannis: Neminem concutias, uideatur B. Aug. serm. 3 in Appendice de diuersis, t. X.

Regula discernendi.] u. Regula discendi.

Supra prescriptum.] Non supra scriptum, ut M. et C.

B. Furser.] De quo uener. Beda l. III hist., c. 19 ubi tacite refert quod hic dicitur, et aperte habetur in uita ipsius apud Surium t. I, die 16 Ianuar. et infra in notis ex margine u. descripsimus ad c. 50.

B. Launomari.] Eius gesta habentur in Surio t. I, die 19 Ianuar.

Immensum uitiosum.] C. Immensum datorem, excluso uitiosum. M. uitiosum datorem, omittit immensum. u. utrumque recipit.

In modica oblatione.] C. in ora laterali addit: Non unius denarii. M. ibidem: Nummus denarii: male.

Priuata communione.] Solum C. hoc admittit.

Si uero nec pecuniam.] C. Si nec pecuniam. Ad  illud pecuniam magnam subdit in margine: Ut unius denarii.

Sicut et infamis.] M. Licet et infamis et notabilis. In margine autem: Prescripturo ab Ecclesia.

Scandalum oriretur.] M. scandalum miretur. Abusus est.

Petri Abailardi.] C. et M. Abelis. Hunc S. Bernardus conuicit erroris; estque auctor 1. classis in indice librorum prohibitorum, sed de erroribus penitentiam egit eosque reuocauit.

Comite Theobaldo.] Forte comite Campanie, de quo Cesarius l. uIII c. 31, seu Theobaldo comite Carnotensium ac Blesensium, de quo Cantipratanus l. II boni uniuersalis De apibus c. 25, n. 14 et 15

Noluit accipere.] u. et C. uoluit accipere. Insipide.

Item Eccli. c. XXXIu.] M. et C. XXII.

In oblationes.] Id restitui ex c. XXXIu Eccli. Duo enim in oblationibus, M. in orationibus.

 Glossa: Quam.] Glossa interlinealis est. M. omisso uerbo Glossa, legebat quorum pro quam.

Munera accipiunt.] Non: munera decipiunt, ut M.

Achan et sociis.] Restitui nomen. Tria enim Achor, quod uallis nomen est.

Hieronymus.] M. omittit nomen.

Propter illud multi perdantur.] uix enim inuenitur  quod pro peccatis aliquibus punita fuerit multitudo, nisi pro peccato sacrilego huiusmodi.

Ephod et Teraphin.] M. In margine: Imagines. C. Seraphin, male Iudic. XuII et XuIII. Item Osee III.

435 Gedeoni et omni domui eius.] Quia prius. secutus est  deos alienos. Ita margines C. et M.

Agag regem.] Tria exemplaria pro Agag legebant Eglon, sed perperam. Itaque restitui nomen. Legitur  quidem Iudicum III quod Egion obesus et crassus nimis fuerit, non tamen reseruatus, ut Agag, uerum occisus ab Aod.

Est ergo regula, quia nunquam illicite acquisitum, etc.] Id est uniuersaliter uerum, quia illicite acquisitum est furtum.

Causa predicationis.] Margines: Ut si predicator cum eo hac de causa comederit.

Sed nec licite acquisitum.] Nequaquam audiendum M. Sed uidetur licite acquisitum.

Saluum et residuum.] u. his omissis sic habet: Nisi sit ei unde, etc.

Credo, ab eo.] M. Contra hanc etiam regulam accepta, cum do, pro credo. Reliqua ut in textu.

De idolothytis.] M. uitiose sic: Quia non idolothytis intelligenda. Nam Glossa interlin. ad illud: Nihil interrogantes, ait: An idolothytum sit uel non. Idolothytum dicitur, quod idolo immolatum est. C. in textu, pro idolothytis habebat, idolathycis.

Sedentibus et manducantibus in idolio.] Sic pro  idolo restitui ex c. uIII ad I Cor. ubi legitur: Recumbentem in idolio.

Incorreptis.] C. incorrecti, forte incorrectis. Ibidem in margine uideo subnotatum: Diuitibus esset ponendum in sacco, non erogandum, dum ablata non restituerint.

Item ad Ephes. Iu. M. deficit hic usque ad finem capitis.



CAPUT XLuII.

u. Pro summario hec habet: Contra hos qui dant non indigentibus. Quod non indigens, si accipit munera peccat, sic et ille qui tali dat.

Non gnathonibus.] , gnatho, opsonator. Unde Terentius: Gnato parasitus. Hoc est qui totus a cibo pendet. M. et C. legebant: Non nathonibus.

Non permenonibus.] sumitur pro cupiditate, a uerbo et quod est opto, cupio. C. uolebat legi permetionibus u. permenunibus, sed male.

 Et B. uirgo.] u. tacet usque ad: Item exemplo Elisei.

Repleta implemus.] Seu, ut M. et C., impleta implemus, dum mensura superfluens est.

In Luca, c. XIu.] C. et M. c. LXXX.

Aut cenam. Margines duo: Modicum apparatum cibi. Sed cur hoc? Quia parcius in cena comedendum quam in prandio. Unde schola Salerni:

436 Ex magna cena stomacho fit maxima pena:

Ut sis nocte leuis, sit tibi cena breuis.
Quidam medici probant ex Hippocrate  et Galeno  tribuendum esse corpori ualentius alimentum in cena quam in meridie, sed experientia in contrarium est. Solent enim omnes promptiores esse ad opus exercendum ex parcitate cene quam abundantia. Et belle quidam ait: Quod subtrahis cene, addis uite.

Et beatus eris.] M. et liberatus eris contra textum  Euangelii.

In eodem c. XIu.] Duo, in eodem  c. LXXXI.

In canonica epist. 3.] Duo addunt numerum capitis, sic: c. II. Sed hodie in capita non diuiditur.

Ditissimi cenobii.] Exemplo monachi diuitis, ait C. in cenobium consulentis cuidam uolenti claustrum intrare suum, etc. obscure. Hic C. notat in margine quod in aliis deprehendi in fine precedentis capitis. Nempe: Diuitibus esset reponendum in sacco non erogandum, dum ablata non restituerint.

Ibi degentes.] Ut haberent pauperes Christi indigentes quibus pasceretur. Ita M.

A Deo.] M. ex his duabus syllabis unum format aduerbium, secernitque a precedente sententia, hoc modo: ueniam accepit. Adeo nemo est, etc.

Isaias, c. I.] M. cap. II.

Eripiendo.] C. excipiendo, M. omittit hec uerba: Ab oppress. sua eripiendo, et eorum loco habet: Sua erogando.

 Pupillo et egeno.] Maledictus qui peruertit iudicium aduene, pupilli et uidue. Deut. XXuII.

Iuuent patrocinio.] M. Iuuent patrono. u. Iuuent tantum.

Si alicui utilis est.] Margines C. et M. Si scilicet laborare possit ut uictum querat. Est liber, cui titulus: uidua Sareptana, a nobis nuper e tenebris erutus, in quo hec, et que sequuntur de uiduis fusius declarantur.

Sexaginta annorum.] Solum C. hoc habet. Consule causam 1, qu. 2. uiduas honora. Et est expressa scriptura I ad Timotheum u. uidua eligatur non minus sexaginta annorum.

Interlinealis.] Ordinaria est Glossa, que et beati Augustini in hunc uersum Psal. CII.

Ecclesiastici, c. XII.] M. et C. c. XXXuIII.

Et consanguineis dabis.] M. Et cum sanguinibus dabis, iterum repetendum esset dabis, de proprio, etc. C. et consanguinibus.

 Credita est.] C. utique bene, tradita est, hoc est commissa. Ait B. Hieronymus in epist. ad Paulinum, que incipit: Bonus homo. Iam non sunt tua que possides, sed dispensatio tibi credita est, sub finem epistole.

Columnam in Ecclesia.] C. columnam Ecclesie.

De patrimonio crucifixi.] Audi margines M. et C. Quidam, ex hoc, patrimonio 437 nempe, maritant neptes suas male.

Et potius gratie.] Iidem margines: Gratie datur, cum datur egenti iusto, sapienti, prelato etiam qui tibi prefectus est, propter aliquam eius gratiam.

uitas Patrum.] Liber est continens exempla sanctorum Patrum, eremitarum, sed non ab omnibus receptus.

Parenti, filio.] C. pereunti filio, etc. Non sapit.

In quo intelligas.] u. post illud: Obuentionibus eorum, ait: In quo quid intendas et quantum attendendum, etc. C. omittit. Quia dandum et; reliqua  ut in textu.

Quidam accedens ad alium.] Is uocabatur Thrasyllus cynicus; alter, ad quem accedebat, erat Antigonus rex de quo Plutarchus in Apophthegmatis, et post eum Seneca loco in margine citato. u. pro margine ait: uide quam corrupte inducantur  hic duo hec exempla. Nam in libro II Senece De beneficiis sic legitur: Allegat uerba Senece, que breuitatis causa omitto. uide l. II, cap. 16 et 17.

uideto cui des.] uel: Fide, sed cui, uide.

Non magis turpe est.] Colligitur ex B. Augustino in Psal. CII, uers. 6. Qui donat histrionibus, inquit, qui donat auguribus, qui donat meretricibus, quare donat? Nunquid non et ipsi hominibus donant? Non tamen ibi attendunt naturam operis Dei, sed nequitiam operis humani. Et infra: Nam si homo tantum esset, et uenator, uel augur, uel meretrix non esset, non dares. Honoras in eo uitium non naturam. Subinde remitto te, lector, ad causam  23, q. 4. Duo ista.

Cum non possint.] C. et M. cum non possit amoueri.

Qui non quantum.] M. qui non tantum.

Des ergo quia Propheta.] Non absimilia uidi apud B. Aug. tom. uIII in Psal. CII, uers. 6.

Peccator et histrio.] Immane peccatum est res suas dare histrionibus. uideatur distinctio 86: Donare.

Qualiter sine murm.] C. Quantum sine murm. Male.

Auctum ne augeas.] Dictum est prouerbiale. M. Actum ne augeas. Incorrecte.

Diuitem ne dites.] M. diuitem ne imiteris. Cicero: Quam inique comparatum est, ut ditioribus semper addatur aliquid.

Hieronymus in illa epist.] Citatur, 8, q. 1. Moyses amicus Dei.

Sicut nec septem.] C. hoc modo: Sicut nec septem diaconi, a B. Petro ordinati, ad hoc consanguineos  suos aliis preposuissent. Secundum Rabanum hic ordo seruandus est, ut scilicet populus eligat, episcopus ordinet. uide eum in hunc locum. Non exprimitur Act. uI a quo Apostolo fuerint ordinati, sed dicitur quod ordinati sint ab apostolis, et omnino est uerisimile alios apostolos S. Petro illum honorem detulisse tanquam capiti suo, uti dignior episcopus solet alium ordinare, et consecrator existere.

438 Conditionem eorum mutant.] Hoc est, parentes ita ditare, ut ex pauperibus et seruis, diuites et dominos faciant: quod tamen de bonis Ecclesie fieri non licet, sed bene ex patrimonio, uel  nisi de fundo, et de iis que iure hereditario te contingunt. Potest tamen episcopus, aut alius prelatus parentem, aut promouere ad questuram, aut ad aliud officium posita eius capacitate; nec censebitur talis ex bonis spiritualibus profecisse, si diues, uel eques fiat ex officii lucro. In  similibus autem uitanda est inuidie et alterius speciei male materia in proximo, et superbie in promoto. Est hac de re exemplum in Cantipratano l. I Boni uniuersalis de opibus, c. 18.

Humilitatem reliquisse.] Margines imo ore inferiores C. et M. prosequuntur hoc exemplum  hoc modo: Ad cuius pedes cecidit magister Anselmus tecto et inuoluto capite, petens, ut eum in petitione unica et digna exauditu, exaudiret (illa enim tempestate pro occisione  Laudunensis . Quem exauditum uidens, agnoscensque quod esset magister Anselmus capite eius uenerabili detecto, ait: Miser ego et infelix homo, nichil, inquit, sum, quod uir tantus magister Anselmus, speculum Ecclesie, lux sacre Scripture, hodie cecidit ad pedes meos, cum in omni iniuria a potente  quocunque illata me hucusque uindicare possem, ab hac contumelia  mihi illata a tanto uiro non potero me uindicare. Non potest enim non fieri, quin ceciderit ad pedes meos: qui etiam, cum de promotione eius aliquando haberetur sermo, dixit se filium diaconi esse, qui tamen ante subdiaconatum de legitimo matrimonio fuit. Maculam etiam pollicis ostendit, dicens: Quod si crucifixus esset  in altari, illo scandalizaretur populus, et ob hoc non posse se eligi, ostendit: qui tamen post electus est.  in Cantuariensem archiepiscopum. Redi ad textum: Item: Quedam sunt, etc.

Ut consanguineis.] B. Hier. in ep. ad Demetriadem, que incipit: Inter omnes materias, ait: Da pauperibus, non diuitibus, non propinquis, non ad luxuriam, sed ad necessitatem. Siue ille sacerdos sit, siue cognatus et affinis, nil in illo aliud consideres  quam paupertatem. Preter hec uideto causam 8, quest. 1. Moyses.

Isaie c. III.] M. in margine, C. in textu, c. uIII.

Nec defendere.] M. inter lineas: Quin dare deberet decimas exactas.

Peiora peccantibus.] M. inter lineas etiam peius admittit, sed B. Hieronymus in illud Isaie habet peiora peccantibus. Similia uidebis in eiusdem epistola aduersus uigilantium, ante finem, que incipit. Multa in orbe.

Item Hieronymus.] Preter finem epistole ad Nepotianum, que incipit: Petis 439 a me, uideto causam 12, q. 2. Gloria episcopi, et Commentarium in c. XLuI Ezech. ad uersum 18: Et non accipiet princeps, etc.



CAPUT XLuIII.

u. Pro summario: Contra male accipientes munera cum non indigeant.

Clerici qui ex bonis.] In regula titulo De paupertate.  Preterea citatur 1, q. 2. Clericos autem et 16, q. 1, c. fin.

Opibus parentum.] Non operibus, ut M.

O monache.] uideto predictam regulam eiusdem B. Hier. titulo De paupertate, to. IX. Subinde percurre commentarium eius in illud Psal. CXLu: Dat escam esurientibus, t. uII.

Potius das quam.] C. Potius quam das non accipis. Non sapit.

Mentientes faciunt.] Mendaces faciunt, ut nec uerum dicentibus credatur: aut, ut Cicero II De diuin.: Mendaci homini ne uerum quidem dicenti credere solemus.

ueris pauper. creditur.] M. Quod non ueris conuenit pauperibus.

Sed notandum quod.] Hec, usque: Quidam enim, sunt, aberant in C.

Tempore famis.] C. torpore famis. Fallitur.

Hec diligentia.] M. Hec indulgentia non adhibentur. Non capio.

 Triuialiter.] Recte. Non ergo tribualiter ut, M. et C.

Sicut Protea.] Ex Horatio l. I. ep. 1:

Quo teneam uultus mutantem Protea nodo?
Quid pauper? etc.

Trutanniam.] Trutannus, teste Ioanne de Ianua  u. Quorum qui noluerint.

Eadem Epist. c. III.] Tria, cap. u.

Per Iesum Christum.] u. id omittit, usque: Cui honor. Glossa est interlinealis cum sequentibus.

Ut subtrahatis uos.] u. Etiam hoc omittit in textu, sed recuperauit in superiore ora.

Subtrahatis scilicet.] C. Subtrahatis ita ab omni, etc.

Augustinus: uult.] Primo in Glossa ordinaria hec habes, deinde si fontem desideraueris, uideto B. Aug. to. III, libro De opere monachorum c. II. C. pro uult, legit uelut.

Euangelizaret.] C. habet  scandalizaret.

Non rumorosi.] Glossa est interlinealis. u. Rumorosi. C. et M. Ruminosi. Rumorosus est qui gerit rumores, unde rumigerulus.

Erubescat abiectus.] Margo C. Ex data sententia.

 Pseudo repellendos.] uide Glossam in hunc locum. C. Propter pseudorepellentium.

Predicationem.] Hoc unicum uerbum solum u. admittit.

I Thessal. Iu.] C. et u. c. uI. M. c. uII.

Dimissis alienis.] Margines M. et C. addunt uersum Horatii:

. . . . Tales aliena negotia curant.

Ecclesiastici cap. XII.] u. c. XXXuIII. M. c. XXXIu. C. c. XXXIII.

Illi dari.] C. Illi dare.

Et histrionibus.] u. hoc omittit.

Pro eo quod peccatores.] Hec redolent doctrinam S. August. to. uIII in Psal. CII, u. 6. Idem de histrionibus alibi. Dare histrionibus, uitium est immane. to. IX, tra. 100 in Euang. Ioannis.

Cum quibus edas.] uerba sunt Senece, epist. 19. post Epicurum. Ad hec potest referri margo C. et M.  que talis est: Ut si cum histrione comedas.

Nisi secesseris.] Iterum margo eadem: Ut pauper recedas a consortio talium.

441 Nomenclator.] C. et M. Nominum dator. u. Nomenculator, additque: Id est nominum dator. Restitui ex Seneca. Cuius maiorem explicationem, si cupis, consule Lipsium, Belgarum decus, in eumdem. Ultro queris etymologiam Nomenclator? Ecce u. effert in margine: Nomenculator, inquit, nomen est uilis officii, illius scilicet, qui nomine conuiuas uocat, dictum a nomine et kalo  Greco, quod est uoco: unde et Kalende dicte sunt.

Efficacia iudicat.] M. indicat, pro iudicat.

Conciliandos amicos.] C. animos pro amicos.

Graue inimicum.] C. fallitur: Grauem inimicum, ut patet ex orig.

Si collata.] Sic u. et C. in textu. At C. in margine: Collocata. M. in textu collocata, inter lineas  collata. Iustus Lipsius ad illud: Si collata, ait: Iudicio donata: etsi quidam libri, collocata: bene etiam pro hoc sensu.

Quis, quam.] u. Quisquam.

Item Hieronymus: Paria.] Audi B. Augustinum: Donare, inquit, res suas histrionibus, uitium est immane, non uirtus. Et scitis de talibus quam sit frequens fama cum laude; quia, sicut scriptum est: »Laudatur peccator in desideriis anime sue, et, qui iniqua gerit, benedicitur .« Hi laudatores non falluntur in hominibus, sed in rebus. Malum est enim quod bonum esse credunt. T. IX tract. 100 in Euang. Ioannis. Idem in Ps. CII, uers. 6, ait: Qui histrioni dat, hoc in illo amat, in quo nequissimus est. Distinct. 86, Donare. et: Qui uenatoribus.

Nulla uirtute.] u. prefert a uitiis, quod duo alia postponunt. Sic ergo: A uitiis nulla uirtute redemptum necessitatis, etc.

 Si dicas quod aptum est.] C. quod acceptum est.

Indixit bellum.] Non induxit, ut C.

Item Hieronymus: Non solum.] uide ep. ad Oceanum, que incipit: Nunquam, fili Oceane, ante finem t. II.

Imo hodie.] Hoc, usque: Item hi narratione, omittit C.

Eo quod pessimis.] C. eo quod de pessimis.

Fauissent.] M. et C. eo quod de pessimis.

Fauissent.] M. et C. Suggessissent pro fauissent.

Et non corripiendo eum.] Sed a penitentia arcendo. C. uero: et non corripiendo eum, a pueritia recedendo uel arcendo. M. ad penitentiam arcendo.

Scilicet de alieno.] Scilicet habet solum u.

Ganeo et leccator  .] Sicut popinones dicuntur a popinis, ita ganeones a ganeis. Est autem ganea locus abditus, uelut subterraneus, quem gulosi et uenereis dediti frequentant. Leccatores a lingo dicuntur, quia quidquid eis apponitur, exedunt et quasi deuorant,  patinasque adeo belle lambunt et lingunt, ut eas nondum opsonio uel pulmento maculatas diceres. De ganea uideto plura in Comment. Liberti Fromondi in Senecam Natur. Quest. libr. uII, cap. XXXII et ultimo.

442 Imitati essent.] Nequaquam inuitati, ut C.

Sexaginta solidos.] C. quadraginta.

Unde uirgilius.] Georg. Iu.



CAPUT L

Talentum nature.] Fragmentum Camberon. post illa uerba: Animas eorum, ait: Sed est notandum, quod est talentum nature, gratie, fortune uel pecunie, pene, culpe. Talentum autem nature et gratie precipit, etc. Placent plurimum, que, si unum ex tribus exemplaribus legisset, in contextum reposuissem. In M. talis habetur margo: Deus dando  naturam et gratiam, ut cum ap . . uel lucro re . . . Homo ut talento multiplici accipiat auream et a . . .

Augustinus: Usura.] Etsi solum C., recte tamen Augustinus citatur, quia ille est t. uIII in Ps. LIu, uers. 12. In marginibus M. et C. adnotatur uersus 14.

Que cum multiplici fenore reddet ager.
Ouidius aliter Fast. I:

Hordeaque ingenti fenore reddat ager.

Culpe illate.] Non ablate, ut M.

Dando ad usuram.] C. Dando usuram, uitiose omittit ad.

Auctor omnis mal.] u. Actor omnis malitie.

Alieni comedent.] Locus Isaie habetur cap. u, u. 17, quod autem alieni hic dicitur, id redolet Glossam ord. in hunc locum.

Que serpenti et cancro.] C. Qui serpenti et cancro. Posset tolerari relatione facta ad illud, alienus.

 Hinc usura uorax.] Non huic, ut C. M. super usura inter lineas legit: Quia serpit.

In tempore fenus.] Non in tempora, ut idem. uide Lucanum l. I.

Igni sacro.] Grecis .

Cancrosus et pestifer.] C. non cancrosus, sed tam confusus et pestifer.

In tota ciuitate.] Parisiensi nempe, in qua auctor habitabat, eratque tum Cantor ad edem sacram B. Marie, ut ex Cesario colligitur prima parte lib. II, de Contritione c. 34. uide Elogia a nobis operi preposita. M. hic omittit aliqua. Collige: Sic enim legit: In tota ciuitate uix unus fenerator inueniebatur nisi pauperibus nec tunc, etc.

De quo si forte oriebatur.] M. non admittit forte.

Praua suspicio.] C. reiicit praua.

uinea puteus.] In C. abest uinea.

Et alteruter.] Recte. Non alterutrum, ut u.

Quorum filios.] M. Filios quo uel pecunia. Forte pro quo uoluit quorum, 443 ut C. Filios quorum  pecunia, etc.

Euomunt in fiscum.] Audi B. Augustinum quid de Fisco censeat: Maiores nostri ideo pecuniis omnibus abundabant, quia Deo decimas dabant, et Cesari censum reddebant; modo quia discessit deuotio Dei, accessit indictio fisci. Et infra: Hoc tollit fiscus, quod non accipit Christus, t. X operum, lib. Quinquaginta Homiliarum, hom. 48.

Macra cauum.] Restitui ex Horatio, l. I, ep. 7. C. enim pro arctum legebat arcum. M. et u. id omittebant sic:

Macra cauum repetes quem quondam macra subisti. u. quam quondam.

Imo peiores.] Hoc, usque, Quia Iudeus, deerat in C.

Ex prescripto legis.] C. ex precepto. Deut. XXIII, 19.

Ut in eis nullam.] M. Ut cum eis nullam. Tales etiam possunt percuti, nec excommunicatio incurritur,  quia priuilegiis priuantur clericorum.

uel ipsi etiamsi.] M. uel etiam ipsi, si testari noluerint. Duo alia, uoluerint.

Patet supra in titulo.] Hinc colligitur auctorem multa in suo autographo conscripsisse, que, per amanuenses, in apographis ad margines reuocata sunt. Hic enim remittit Lectorem ad cap. 46 quod est: De acceptoribus munerum illicite acquisitorum, cum tamen hoc exemplum non legatur in textu manuscriptorum, sed in ora, aut margine. uide notas ad c. 46.

In Lateran. concilio.] Sub Alexandro III anno 1180 in quo sunt multa de usuris. Est enim in appendice illius concilii titulus de usuris decem habens capita, et in ipso concilio titulo I, c. 25, excommunicantur usurarii manifesti.

Aliquo signo noto.] uideatur c. 68 Conc. Later. I.

 uesceris pane tuo] C. panem tuum. Etiam ualet.

uesceris pane alieno.] Margines C. et M. Diripient alieni labores eius. Ps. CuIII. Alii laborauerunt, et uos in labores eorum introistis.

Ierem. c. XuII.] Tria, c. XuIII.

Quocunque modo rem.] Ex Horatii uersu, l. I, ep. 1.

Si possis, recte; si non quocunque modo rem [Rem].

Non habet euentus.] uersus Ouidii elegia 1.

uix poterunt ablata restituere.] Restituit quidam usurarius Parisiensis Theobaldus nomine temporis Philippi regis, qui consilio magistri Petri Cantoris auctoris huius operis uerbi Abbreu. iussit clamari sub uoce preconis per ciuitatem, quod paratus esset restituere omnibus, a quibus aliquid supra sortem acceperat. Facta solemni restitutione eleemosynas fecit. uide hoc exemplum apud Cesarium De contritione, l. II, c. 34, prima parte.

444 Ex auctoritate B. Hier.] Plura uideto t. Iu,  in c. 58 Isaie. In c. XuIII Ierem. In c. u Amos.

Exemplo etiam B. Fursci.] Subdo hic, que deprehendi in margine u. Et hic iterum uide quam corrupte hoc exemplum de B. Furseo inducatur. Nam in Legenda eius sic legitur: Cum enim diabolus ei rapto a corpore obiiceret crimina sua et delicta, inter cetera et hoc obiecit: »Seruus qui scit uoluntatem domini sui, et non facit eam, plagis uapulabit multis .« Cui cum Angelus sanctus pro anima Beati Fursei responderet: »Quid de uoluntate Domini sui non impleuit?« respondit diabolus: »Dona iniquorum recepit.« Ad quem Angelus: »Credidit quod egisset penitentiam.« Et diabolus: »Ante debuit probare penitentiam et perseuerantiam, et sic suscipere.« Et infra: uir unus de igne, in quo ardebat prosiliens, demonibus illum proiicientibus super humerum B. Fursei, maxillam suam maxille eius imprimens incendit. Hic erat uir, qui moriens uestimentum suum illi donauerat.  Tunc ait Angelus ei: Quod incendisti, hoc arsit in te. Surius t. I, in uita eiusdem, die 16 Ianuarii.

uel morphee.] Id omittit u. Dicitur autem morphea, immutatio uultus, aut coloris pre infirmitate. Unde Ouid. II Metam.

Excitat artificem simulatoremque figure

Morphea.



CAPUT LI.

In udo situm.] Hoc est in humido. uirgilius Ecloga 10:

Nigra subest udo tantum cui lingua palato.

Testatur Augustinus.] Consule t. II ad Macedonium epist. 54 post medium: deinde causam 14 qu. 5. Non sane. Item 11 q. 3. Non licet. Quibus locis uerba B. Augustini allegantur.

Non licet tibi uendere.] M. sic ait: uel si non eges, si licet tibi uendere patroc., etc. Non sapit.

Pro uilitate officii] Sana est hec lectio, ut patet  ex proxime et remote sequentibus: Nequaquam ergo pro utilitate officii, dixeris, ut uult C.

Et lucrum mendicent.] u. uindicent.

I ad Cor. cap. uI.] Tria cap. XXuI.

Et uiles] Glossa interlinealis est, que ait: Indiscretos, uiles, etc.

Prudentiores uero.] C. prudentes.

Et subtilis uene.] u. omittit hoc modo: Prudentiores uero predicationi, etc.

Desperabatur.] C. et u. desperabat.

Idoneus fuit.] Margo M. prosperi ingenii.

Item Sidonius.] In epist. de iudicibus.

445 Qui solidi sunt.] M. qui solliciti sunt.

Auferre substantias.] M. sententias.

Fastidiunt admonita.] M. inter lineas: Sine pretio.

Iudicanda dictant.] M. ditant.

Dictata conuellunt.] Margo M. ubi acceperint.

Retrahunt transigentes.] M. transientes. Male.

 Reuerentiam clericis.] Cassiodorus loquitur. uide eum in Ps. LXXIII.

Concessum prioribus.] Non consensum, ut M.

Honorarium.] C. orarium.

In collationibus statue.] u. in collocutionibus statue.

Sphingum ungues.] De quibus Ausonius Peta:

Sphinx uolucris pennis, pedibus fera, fronte puella.

Ulyssis argutias.] C. astutias. Etiam bene iuxta illud pete Fausti Andrelini:

Non fuit astuti constantia maior Ulyssis.

Polymnestoris.] u. Palinestoris. M. Pallinestoris. Propertius l. III:

Et scelus accepto Thracis Polynestoris auro.

Ubi metri causa littera m eliditor.

Achitophel.] M. et C. Architofel.



CAPUT LII.

Solum C. hoc caput distinguit, addito ad marginem summario, seu titulo, rubris characteribus.

 Parabol. c. XXIII.] Tria c. XLu.

Sicut superba fides.] Ut breuior sim, remitto Lectorem ad B. Augustinum fusius hac de re tractantem t. II ad ualentinum De libero arbitrio ep. 46. Item eodem t. contra Pelagianos ep. 105. Postremo t. uIII, prefatione in Ps. XXXI.

Linguam esse uenalem.] Duo margines subnotant uersum Lucani de Curione, Cesari, cui ante aduersabatur, reconciliato.

Lib. 1. Audax uenali comitatur Curio lingua.

Qui cerebellos.] uiros parui cerebri, et exigue aciei mentis. u. et M. pro cerebellos habent coterellos.

A coterellis aduocatis.] Coterelli nomen a cote uidetur deriuari. Tales enim ad instar cultelli supra cotem causas acuunt, et ueritatis speciem addunt, cum tamen ex se false et iniuste sint.

Crocodili.] Tria cocodrili. Crocodilus sola bestiarum omnium caret lingua, sola quoque in mandendo partem mouet superiorem. B. August. tom. I, lib. II  Solil. cap. 8.

Cum non sitis mihi.] Male C. cum uos sitis, etc.

Diligenter inuestigabam.] Quidni diligentissime, cum Biblico textu: Iob XXIX.

446 Sed diuites questionem.] Plane ita est. In causam et questionem ueniunt diuites, et ob minimam rem, uel uerbulum acetosum, leuissimumque in se iactatum conuicium, cum illa patienter, et absque fame damno tolerare et sopire possint. Non mirum, si hodie consilia, curie uel camere prouinciales, innumeris causis decidendis pregrauate consistant. O quam laudabile Thome Mori martyris et iudicis, equissimi factum. Ille cancellariam Anglicanam litibus maxime onustam, sua dexteritate, solertia et equitate, ab omni causa suo tempore liberam fecit. Ita Stapletonus de B. Thoma Moro martyre, Anglie cancellario in uita ipsius.

Precipit tueri.] M. intueri.

Moneam ad pacem.] M. Moueam ad pacem.

 Ergo mones eum.] M. Ergo monens eum.

Si conductitius.] u. omittit Si. M. Si conductus.

Quidam iustus et prudens.] M. iustus et prouidens. Huc reuocandus est margo u. Talis est: Hic ipse R. cum esset episcopus Ambianensis  quesitum est ab eo, cur in talibus tantam adhiberet operam. Respondit: Quia nisi hoc facerem, tenerer de meo restituere iniuriam passis.

Parab. c. XXIII.] Tria XLu.



CAPUT LIII.

M. Demum legit hic titulum capitis precedentis immediate, qui est: Legibus diuinis, etc.

In summario habetur: Quod soliditatis nichil habet, hoc est, quod ad uoluntatem hominis immutari possit iustitia positiua.

 Deut. c. XuI.] u. c. LXXIu. C. LXXXIII. M. LXXXIu.

Iustiniane.] M. in margine: Iustitie humane. Dicuntur leges Iustiniane, quia a Iustiniano imperat. constitute et declarate. Tales, ait Margo C. potius punient in arena quam in ecclesia

Numeri c. XXuII.] Tria LIX.

Horum, que ad litteram.] uerba sunt eiusdem Orig. hom. 11. C. hic addit in laterali ora: Contra, Leuit. LXIII. Orig. quod supradictum est, etc. Ubi dicitur: Apud Christianos non est preceptum, ut corporaliter puniatur; sed Euangelium pietatem legis obseruat, rigorem iuris abiicit.

Non proprias.] Ita textus Origenis. C. non propria.

Non sufficit partem.] Subdo ex Glossa in c. XuIII, Leuit uer. 5: Lex enim non uiuificat, nisi Euangelium superueniat.

Quod autem nichil solidum.] Hic demum caput inchoat M. prefixo summario: Quod nichil solidum, etc.

 447 Patet decreta.] Sicut ait Lugdun. episcopus. M. in margine.

Alia et alia ratio reformat.] Hinc appellationes a iudice ad iudicem superiorem. Unde B. Aug. t. I. De libero arbitrio l. I, c. 6, circa medium: Lex temporalis quamuis iusta sit, commutari tamen per tempora iuste potest.

Quod in ea] M. quod in eo.

Agellius.] C. Augellius. A quibusdam uocatur Aulus Gellius, cuius exstant Noctium Atticarum l. 20.

Leges urbium.] C. et M. Leges uestre sunt.

Et similitudinibus.] Ut cecus qui pascens alium  pro ore eruit ei oculum  lippum.

Et exemplis sanctorum.] Hec omittit u.

Statuentes.] C. statuens.

Et ceteros huiusmodi.] Dictum de talibus supra c. 47.

Quod uidetur.] Quod si non sufficit, ait C. uidetur quod clericus, etc.

 Transgressores constit.] Ergo et te habentem plures ecclesias sine scientia et licentia pape. Ita margines C. et M.



CAPUT LIu.

Maximo et precipuo.] C. maxime et precipue.

Eccli. c. uII.] M. et C. 19. u. 29.

Extimescas.] Cyprianus: Clericus uel laicus si timet, uicinus est uenie; cum uero episcopus timet, actum est de eo. Margines C. et M.

Et colligas.] Hec omittit u.

Hircus emissarius.] Non emissorius, ut C. uide Leuit. XuI et hom. 9 Origenis in hunc locum.

Postea ordinatus.] Apparet Nicolaum de Lira quondam hunc nostrum auctorem uidisse; nam eius Glossa redolet ea que hic in textu habentur. Ita enim ad illud I Tim. u: Neque communicaueris, etc. Aliqui exponunt hoc de ordinatione nimis festina alicuius insufficientis, et sic episcopus communicat peccatis  ipsius indigne ministrantis.

In cathedra derisorum.] Hec Hebraica translatio B. Hieronymi est. Chaldaica uersio pro in cathedra, legit, in societate derisorum.

Et temporalem.] u. omittit, et.

Episcopus Cenomanensis.] Nomine Hildebertus, qui uarios uersus edidit. Hos uidi inter chirographa nostra: De mysterio misse sic incipit:

Tollimur e medio fatis urgentibus omnes,
   Et trahimur quo nos uita peracta uocat.

Alios preterea sub hoc titulo: Sacramenta Cenomanensis episcopi. Incipiunt:

448 Scribere proposui quid mystica sacra priorum

Missa representet, quidue minister agat. Deinde alios uere ingeniosos, quibus in capite pro summario hec prefiguntur: De equipollentia uirginitatis sancte Marie: Quomodo ignis habetur de sole. Initium tale est:

 Sol, crystallus, aqua, dant qualemcunque figuram
   uirginei partus, erudiuntque fidem.

Infelix quem res.] M. et C. preponunt hec: Item peta.

I Ioan. II.] Tria, cap. Iu.

II Cor. XIII.] Tria LXI.

Et ita aliquando.] M. super et ita habet M., quod est Magister,

Et delectionem.] Non delectationem, ut u. nec dilectionem, ut M.

Ad remum.] Nequaquam remedium, ut corrigebat margo M. Ait enim idem alibi: Ad episcopalem dignitatem eligi non debuit, qui minora officia gubernare non didicit; quia cura nauis illi committi non debuit, qui remum tenere non nouit.

Ad amplustre] Seu aplustre, ut supra dixi ad cap. 1.

Casus grauior est.] C. casus difficilior est. Iuuen. sat. 8:

 Omne animi uitium tanto conspectius in se

Crimen habet, quanto qui peccat maior habetur.

Dit. uacauit papatus.] Per 35 dies, ut habet Baronius in Annal. Eccles. estque sermo de Sixto II. Diutius uocauit post Fabianum.

Pompam secularem.] M. hoc subnotat in ora laterali: Aurifrigium in mitra et huiusmodi. Aurifrigium ornamentum est industriosum primo in Frigia inuentum, ut de Dalmatica ait Isidorus, quia primo in Dalmatia Grecie texta est.

Qui maior est.] In uirtutibus, ait C. in margine.

Fiat sicut minor.] Idem: In humilitate.

Sed an pollens.] u. Sed an pollens m. forte minus.

Contra conscientiam.] M. contra scientiam.

Pro conscientia.] Idem pro scientia.

Unde nec uelit esse.] Similia habet B. Greg. hom. 17, in Euang.

uita, scientia.] Glossa est in II Tim. II.

 Galfridus Peronensis.] u. Gaufridus Paronensis. Dictus est Peronensis, quia a Perona ciuitate Gallie oriundus. Huius meminit, suppresso nomine. Cesarius exemp. memorab. l II, c. 29 et Menologium Cistertiense die 15 Ianuarii. Ubi uide adnot. uocatur autem ibidem Godefridus de Perona. Nec absimilia narrat. Cantipratanus I Apum c. 20. Ubi ait de Hugone decano Cameracensi, quod maluerit in habitu monachali sub regula in uacellis latere, quam infala pontificali decorari. Et aliud ibidem prorsus simile de Canonico Regulari S. uictoris apud Parisios.

449 Factus custos.] M. et C. Sanctus custos.

In oraculo.] Hoc est oratorio secreto.



CAPUT Lu

Leuit. cap. XXI.] Tria LXXI.

In ministerio euangelico.] C. in minist. ecclesiastico?

Abrotanum egro.] Sic tra exemplaria et originale. Greci . Herba est, Gallice Aurosne.

 Huius autem indigne.] M. super Huius, legit M. forte Magister.

Stemma generis.] Seu, ut margines duo: Nobilitas sanguinis.

Quantam ergo matur.] u. hec omittit, usque Si ergo. C. habet in marg.

Et prudentiam.] Et quamcunque prudentiam. C. ibidem.

Quod pretiosum.] Hec parenthesi inclusa u. habet in textu, C. in margine.

Regere et reuelare.] M. uelare et reuelare.

Caueant sibi.] M. Unde cauendum est promouentibus tales, ne simili pena, ut Philistei, percutiantur, etc.

Item timendum est.] Absunt hec in M. usque: Sic enim.

Sed et sibilus.] Sibilo enim aurige, boues reguntur.

Utpote scholares.] M. et C. ut pete scholares.

 Magistri scholarum.] Hec omittit M.

Sed quorsum hec obiicio.] M. perstringit et saltat sic: Sed tales non eliguntur in fabros, nec habent locum in ecclesia. Ubi non est uidens, priuamur uidentibus, ut uideri proxima captiuitate prophetis. Balthasar abusus est uasis Domini figuralibus, unde eadem nocte occisus est. Quanto magis punientur qui uiua uasa, id est animas et ecclesiastica sacramenta committunt indignis? etc.

Item Ecclesiastes.] Solum u. in textu usque: Item: Quomodo. C. uero in ora inferiori, notatque c. 21, sed hodie 10 est.

Matth. c. XXIu.] M. c. 68. u. et C. 247. Olim diuiserunt Matthei Euangelium in c. 355, ut est Suidas, Ammonius, et Eusebius.

Et honorum.] M. ex ambitione tantum. C. Ex ambitione dignitatum. u. addit et honorum.

In illa fece temporum.] C. in margine: Dictum Sapientis: u. etiam in margine hec legit: Id est tempore medio, inter defectum legis et initium  Euangelii; tempore scilicet predicationis Dominice, quando iam lex deficiebat, et in Euangelium nondum plene coruscabat. Quod tempus dicitur peruersa medietas a peruersitate Iudeorum, qui tunc erant, legem Moysi iam incipientium perdere, et Euangelium Christi nolentium recipere.

Sederunt passim.] C. et u. Sederunt quilibet passim super cathedram, etc. Male quilibet affirmatiue, quia sequitur, sed tantum Scribe, etc. uideatur Glossa in hunc locum.

450 Signum religionis.] C. diuisi ab aliis per signum religionis.

Maturi etate.] uerba Glosse ordinarie, in illud Matth. XXIII, uers. 2.

Si conuertatur et penit.] M. Si conuertatur et relinquat post se benedictionem. Omittit et peniteat, male, prout et proxime sequentibus liquet: Sicut de peccatore penitentem, etc.

Et inscio promoto.] Hec absunt in M. Sic enim:  Sed fatuo nulla spes est; sicut  de peccatore penitentem, etc.

Hinc, inquit Aug. Consule Glossam in c. Iu Leuitici, deinde recurre ad tom. Iu operum eiusdem parte II, Questionum ex utroque Testamento, q. 4.

Quis medebitur ei?] Sacra Biblia: Quis miserebitur ei?

Colligite fragmenta.] u. Colligite fraumenta, et pro fragmentorum, fraumentorum.

Manus prandentium.] C. prudentium.

Sicut cophini.] Hoc usque: Ut pro tempore u. omittit. C. habet in margine. M. in textu.

Substantialem differentiam.] C. Substantialem drachmam.

Hieronymus de Heluidio.] Habetur epistola B. Hieronymi aduersus eumdem t. II. Incipitque: Nuper rogatus a fratribus. Gennadius in Catalogo uirorum illustrium, Heluidii meminit. C. Hieronymus de Edulio,  pro Heluidio. M. post illud de fide et spe, omittit, et bonis moribus Ecclesie, subditque sic: Heluidius unicum et horrendum monstrum in Gallia sacerdos laicus  qui tamen litteratus fuit, sed impie de B. uirgine scripsit. Si ex precepto Domini, etc. Aliquid simile de uigilantio scribit idem B. Hier. in ep. que incipit: Multa in orbe monstra.



CAPUT LuI.

Ad indignam.] M. abbreuiat hoc modo: Ad indignam indignorum intrusionem repellendam, intueri libet officium prelatorum et sacerdotum. Prouideat Dominus, etc.

Numeri c. XXuII.] u. et C. 59. Consule Glossam Origenis in hunc locum.

Dominus Deus spirituum.] Non spiritum, ut C. Quod acute reprehendit margo u. Nota, inquit, Glossatorem litteram istam non intellexisse, qui spiritum  pro spirituum glossauit. Falsi enim codices sunt, qui spiritum pro spirituum habent, quod hic primo inueni. Nihil autem adeo falsum est, quod aliquam expositionem non recipiat. Omnis enim littera meretrix est, et corruptorem patitur.

Item ibidem.] Addidi ibidem eo quod idem sit caput. Tria interim legebant: Item 60  Tolle, etc.

Genesis, c. XLuI.] Tria, c. LXXu

451 Actum est de eo.] B. Cypriani sententia.

Officium et onus.] M. omittit officium, sed uitiose. Ait enim Glossa ord. in c. I, Ierem. Detestatur, Ieremias, officium, quod pro etate non potest sustinere. B. Hieron. in comment.

Elementarius uita.] Supra c. 7, uocat abedarium. Iuuat hic subnotare que Alanus habet initio sui libri Penitentialis, nondum, ut reor, impressi. Orditur sic: A, a, a Domine Deus, quoniam puer ego sum et nescio loqui. Si Ieremias ab utero sanctificatus, a Domino propheta electus, a criminali macula alienus,  diuina inspiratione edoctus: timens officium predicationis assumere, timens uerba Dei resonare, se confessus est puerum, se confessus est blesum: quomodo nostri temporis homines ab utero immundi, a Domino reprobati, criminalibus impliciti, diuina uisitatione deserti, audent sacerdotii culmen ascendere, arcana celestia balbutire; cum non sint infantes pueritia, sed puri [forte pueri] sapientia, cum non sint pueri sapiendo, sed senes desipiendo; cum non sint tantum blesi ad predicandum, sed muti ad loquendum? Si Ieremias, qui eloquens erat ad predicandum Deum, se mutum confitetur: quomodo sacerdos mutus, ad loquendum de Deo se eloquentem fatetur? etc., lectu dignissima.

Ineloquens autem.] M. uariat. Sic enim inquit: Innocens  et absque sermone conuersatio, quantum exemplo prodest, tantum silentio nocet.

Nam latratu canis.] Hoc, usque et dixit, solum  M. admittit.

De facili enim.] M. omittit non pauca. Post, audibilia faciatis, ait: Faciendo que predicatis, alioquin facitis ne uerbis credatur. Tu ergo accinge, etc.

Ieremie c. I.] Tria c. III.

Sicut Ezech. c. III.] Tria c. u.

Quod Iob, Elias.] De Iob uide eiusdem c. XXXuIII, 3. De Elia III, Reg. XuIII, 46. De Ieremia libri eiusdem cap. I, 17. De Ioanne Matth. III, 4. Hos recenset auctor secundum ordinem etatis. Iob enim Eliam imo et Moysen precedit tempore.

Incessorem. u. Cessorem.

Item accedens.] M. restringit hanc sententiam hoc modo: Attendat iudex futurus, quod nullus iudicum, etc.

Spiritum Othonielis.] M. paucis complectitur Spiritum Othonielis, Debbore, Gedeonis antequam,  etc.

Delbore.] Tria sic pro Delbore. Antiquitus Delbora pro Debora, ut ex uariis codicibus deprehendi, dicebatur.

Item Exodi III.] Tria non III, sed u.

Mutationem uirge.] M. et C. in margine: uirga ferrea necessaria est prelato: Ita censet B. Greg. l. XX, Moral. c. 8.

Sonore uocis.] uerba sunt Origenis hom. 3, in Exodum, initio.

II. Tim. II.] Tria. II Tim. Iu.

452 In Act. apost. C. XX.] u. et C. c. XLuIII. M. LX.

Episcopos regere.] Quo sacerdotes intelligas, sed contractum est nomen, inquit C. in ora laterali. In primitiua Ecclesia nomine episcopi etiam presbyteri intelliguntur et e conuerso. uide S. Tho. 2. 2. q. 184: art. 6 ad 1.

Usque ad ascellas.] Post hec sequitur in Fragmento  Camberonensi: De hoc mysterio Apostolus ad II Timotheum Iu: »Tu uero uigila.« Glossa: »In omnibus labora,« tam peruersos quam bonos docendo. Opus fac Euangeliste: imple opere quod predicas ore. Sobrius esto: discretus in omni opere tuo, carens omni superfluitate. Et postmodum addit: »Contestor uos hodierna die, quoniam mundus sum a sanguine omnium uestrum. Non enim subterfugi, quo minus annuntiarem uobis omne consilium Dei .« Ergo si quo minus annuntiassem, reus essem animarum ipsorum. Si enim frater fratris, proximus proximi tenetur esse custos , multo magis prelatus tenetur esse custos pro quibus spopondit; quod oues infirmas etiam super humeros portans introducet in ouile celeste, omnia postponens et proprium corpus exponens morti propter illas? Item, tunc Iacob defleat Ioseph, etc. Hec ibi. Ea autem que habet textus hoc  loco, omittit idem Fragmentum.

Quia predicatio.] Hec parenthesi inclusa, C. legit in margine, u. nullibi.

uel singulorum.] Solum C. addit.

Augustinus: Quid sibi.] T. Iu libro Expositionis epistole ad Romanos inchoate, ante medium.

Et fortitudinem.] Hoc omittit M.

Traditur indigno.] M. etiam bene, creditur indigno.

Piscis tristitie.] Id male omittit u. Est enim interpretatio nominis Dagon.

Eunuchis mollibus.] Eunuchis abest in M. non, mollibus.

Diaboli fugantis eos.] Hec uerba non habet.

Custodibus animarum.] C. custodiis.

Ad Rom I.] u. et C. ad Rom. II.

uestram atque meam.] C. uestram atque misericordiam.

In eadem c. I.] Tria, c. III.

 Aliquem fructum habeam.] M. in margine: uel ut uos fructificetis, uel ut ego premium acquiram pro uobis. Glossa est interlinealis cap. I, ad Roman., uers. 13.

uobis in subditis.] M. uobis et subditis. Sequiturque in M. Mercedem eternam et permanentem, etc.

Apostolus promptus fuit euangelizare.] Hec, uerba omittit C.

Applicandi sunt doct. C. applificandi. Fallitur.

Item Iu Reg. XI.] M. non citat locum. u. et C. c. 78. Idem legitur Ieremie XXIX, et II Paral. XXIII.

453 Ut esset populus Domini.] C. Ut esset populus post Deum, obediens Deo et regi.

Sed quis sit mediator.] M. Sed quis sit mediator, non homo sed Deus, si conuersus fuerit in lupum uel mercenarium, sed sine custode. Omittit: Non legitur, ut patet ex textu.

Germinatio dictionis.] Hec absunt in M. usque:  Debet enim. Non absimili sensu in parabola decem uirginum B. Hier. ad illa uerba: Domine, Domine, aperi nobis: Egregia, inquit, in Domini appellatione confessio, idque repetitum, fidei indicium est.

uerbo predicationis.] M. et C. in margine: Tu cum Iudeus sis, cogis gentes iudaizare. Gal. II. Additque Glossam, que ord. est: Non docentis imperio, sed conuersationis exemplo.

Spiritum suum.] u. Spiritum sanctum.

Nunc autem.] Hec omittit u. usque: Unde quidam.

Pastor oues cura.] u. et M. omisso primo uersu, incipiunt a secundo: Attrahe, etc. Habentur hi uersus, in Glossa Capit. Cum uenisset, Extra de sacra unctione. Ubi primus uersus hic est:

In baculi forma presul datur hec tibi norma.
Attrahe, etc.
Tertium uersiculum habet etiam S. Thomas in Supp. q. 40, art. 7, sed pro attrahe legit collige, sicut et  Durandus l. III, Rationalis c. 15 et eadem indicantur in Pontificali, dum episcopo traditur pedum Pastorale.

Ezechiel c. III.] C. pro Ezechiel, male legebat Ezechias.

Et c. XIII.] u. c. XXuII.

Et cap. XXII.] Tria LIu in fine.

Et cap. XLIu.] Duo c. CuIII. u. non notat caput.

Et cap. XLIu. Fili.] Tria c. Cu.



CAPUT LuII.

I Tim. Iu.] Tria, I Tim. uII. M. sic inscipit: Attende lectioni et post exhortationi, G.  uolentium, T.  et doctrine, G. nescientiam.

Canonicam electionem.] M. non legit, canonicam.

In eadem epist.] Tria c. II, cum I, sit.

Id est, secundum.] Glosse sunt interlineales

Que dicuntur prophetie.] Ab hinc usque: Gratiam  exponendi, u. tacet.

I Machab. c. u.] u. c. XuI. M. Xu.

Iu Reg. XXII.] C. et M. Iu Reg. LXXXuII. u. Iu Reg. XXXIII.

454 Quanto sollicitius.] M. Breuiter: Sollicitius prelatus Ecclesie euigilare debet ad tonitrua uerborum Domini. Grex perditus. Cetera intermedia omittit.

Pastores eorum sedux.] M. et C. in margine: Exemplo. Error enim principum trahitur in exemplum.

. . . . . Non sic euertere mentes
Humanas, edicta ualent ut uita regentis.
uersus sunt Claudiani libro de Iu Consulatu Honorii imperat., sed nonnichil discrepantes ab impressis, qui sic:

   . . . . Non sic inflectere sensus
Humanos, edicta ualent, ut uita regentis.

Cubilis sui.] C. cubiculi.

 Et litigiosa.] Abest in u. et loco huius: Et mala.

Isaias cap. LII.] u. et M. c. 157, C. 167.

Quia populus hodie.] Nota diligenter. u. Quia populus hodie, non sicut sacerdos, et sacerdos minus, non sicut populus. C. Quia populus hodie plus quam sacerdos et sacerdos minus non sint plus.

I Tim. c. Iu.] C. et M. u, u. uII.

Nihil enim est.] B. Hier. t. uI. Commentario in finem c. II epistole ad Titum ita censet.

Item Isaias c. XXuII.] u. c. LXXIu, C. LXXu.

uenient super eos uel nos.] u. et M. uenient super nos. C. in margine addit: Qui templum Domini populus peculiaris sumus.

Stercoribus temporalium.] M. in margine collaterali ita correxit. Prius enim in textu: Fetoribus temporalium.

Qui iniistis consilium.] C. Fallitur hic. Ait enim: Qui non iniistis consilium. Textus Isaie cap. XXX.  sic: Ut faceretis  consilium.

Amos. cap. uI.] Tria, c. XXu.

Propter quod emittam.] M. Propter quos emittam. Utique bene.

Qui non ardet non acc.] Sicut enim non accenditur candela nisi ab ardente flamma, ita non accenditur auditor, nisi prius ardeat predicator. Is ergo prius exemplo doceat quam uerbo.

Basilio etiam.] Exempla hec tum B. Basilii cum S. Sebastiani etiam habentur supra c. uII. Quare ibi notas uideto.

Lingua ignea.] M. Flamma.

Act. apost. c. 20.] Tria c. XLuIII. M. omittit hic non pauca ab illo loco: Item Lucas, usque: Apostolus festinauit, ut Pentecosten  faceret in Ierusalem.

Maioribus solemnit.] M. Solemnitatibus simpliciter, omisso maioribus.

455 Maiores natu senes.] M. addit non iuuenes. C. in marg Non pueros, non iuuenes.

 Incognita salutis.] Omittit M.

Et per domos.] C. in margine: Ubi nunc huiusmodi predicatio? Prelatus enim suus non est.

uado in Ierusalem. M. in margine: Non ad exigendum munera, non ad deliciandum  sed ad tribulationem  C. pauendam.

Tribulationes me manent.] C. ibidem: In mundo pressure, etc. Ioan. XuI.

uel uitam meam.] Solum C. M. autem in margine ad illud: Animam meam, ait: Id est uitam meam. Dicam illud, uel uitam male abfuisse a textu eo quod Syriaca interpretatio uideatur admittere.

Dummodo consummem.] Tria: Dum ego consummem. Ex Bibliis sacris restitui. Etsi interim etiam legerim: Dummodo ego consummem. uideto textum Glosse impresse sub charactere S. Petri, ut uulgo dicitur.

II Ad Tim. cap. Iu.] C. et M. c. uI.

 Aliquem sermonem.] Sic legendum est, ut ex Glossa interlineali collegi. Non ergo aliquando, ut M. et C. Hic subiicio notam marginalem C. Patres successuri a filiis utiliora tunc dant monita. Naturale enim hoc est.

Pro quibus spopondit.] C. Pro quibus respondendum spopondit. M. autem abbreuiat sic: Multo magis prelatus custos animarum  qui tenetur oues infirmas super humeros portare, etc.

De eodem Ieremie cap. XLuIII. Hec usque: Attendite, M. C. et u. cap. LuII.

Item III Reg. c. XX.] u. c. LIu. Duo alia non determinant.

Discessionem meam.] M. Discessum.

Lupi rapaces.] M. Lupi graues, pro rapaces.

Memoriter retinentes.] M. Non est parua custodia, diuini precepti memoria. Textus Biblicus: Memoria retinentes, non memoriter. Quod hic adnotaui ex M. Glossa est ordin. que et Rabani.

 Nullius concupiui.] C. et u. Non concupiui.

Et dignoscuntur.] M. et u. et discernuntur.

Quod non ueri prelati.] M. Quod non sunt prelati.

Manus iste.] M. mee pro iste. Male.

A lupis.] M. in textu, C. in margine: Ne infirmi scandalizentur uel grauentur.

Commendans illos Deo.] Hoc abest in M. et [.....].

Bonus princeps.] C. et u. solus princeps incorrecte.

Et flent maxime.] Hoc, usque ad finem, omittit M.



456 CAPUT LuIII.

Notandum M. diuisisse hoc caput a priori, intercapedine, ut assolet; tamen in margine indicat inchoandum nouum hoc summario: De patientia et impatientia prelatorum.

Precipua uirtus.] Id omittit M. Sic ergo: Patientia est precipuum ornamentum prelati, etc.

Est patientia.] C. ad marginem explicat: Et abundans  preter generalem. Cur hoc? Quia prelatus candela est super candelabrum aliis subditis prelucens exemplo, caritate, patientia, etc.

Ad I Cor. c. XII.] Tria cap. XXuII.

Et ablato equo.] M. unde cum cuidam tolleretur iumentum, ait: Quin et tolle scuticam. Quantus enim quisque existat illata contumelia probat. Item Iu Reg., etc.

Iu Reg. II.] C. Iu Reg. IX.

Et in Hom. 21, l. II.] Tria: in hom. 9, secunde partis. Utique bene. Nam per secundam partem, liber II intelligendus est. In hoc autem lib. II, antiquitus 10 numerabantur homilie, et illa, de qua est sermo, nona est, hodie uero 21, quia numerum duodecim homiliarum l. I moderni coniungunt cum homiliis l. II.

Sacri eloquii uerbis.] Ita C. cum textu B. Greg. hom. 21 in Ezech. u. uero: Sacri eloquii uerba docet.



CAPUT LIX.


u: tale legit summarium huius capitis: Quod ad sollicitudinem pastoralem pertinet, esse exoneratum a secularibus. M. autem, quia continuo uariat in lectione, consulto post notas ex integro subiiciemus. Sunt autem hoc capite quedam uehementius dicta contra episcopos qui non religiosi sunt, ut erant apostoli. Neque est peccatum habere diuitias, sed eis cor apponere.

Hoc determinantem.] C. denuntiantem.

Etiam uoluntatem habendi.] uideto commentarium B. Hieronymi in cap. IX Matth.

Ioannes relicta sindone profugit ab eis.] Non est uerisimile adolescentem illum fuisse Ioannem apostolum; quia Ioannes introiuit in atrium pontificis. Ioan. XuIII, u. 15 et 16.

Successorem apostolorum.] Hec duo uerba omittit u

Equos et phaleras] C. in margine, ad illa uerba:  Secuti sumus te, ait: Quomodo? Nunquid in phaleris et pompis seculi; in equis et quadrigis, non tantum ferentibus, sed post se trahentibus aurum et argentum? etc.

457 Luce c. XXII.] C. c. CLXX. M. CCLXX. Nec mireris, lector, si tot numerent capita. Nam antiquitus Oecumenius et Euthymius Euangelium Luce in LXXXIII capita distribuunt; Ammonius et Eusebius in CCCXLIII; Ambrosius in titulos CLXIu; recentiores Latini in XXIu capita dissecant.

Quam Eccles. prelati.] C. ad marginem: Qui etiam in cathedris super colla ducum feruntur cum turba tumultuante et tibiciniis.

Diuites seculi.] Nec male u. Duces seculi.

Nonne militant.] Horum solutionem ignoro, ait C. in margine. Uti promisi, predictum caput 59 ex M. uerbotenus  describo. Sic incipit: Quo idam addidit: Quod adiectum poterat prodesse et neglectum obesse. Dictum est apostolis, et per consequentiam  successoribus apostolicis uiris: »Nolite possidere aurum et arg. nec pecuniam in zonis uestris, non peram in uia, non duas tunicas, nec calceamenta, nec uirgam: dignus est operarius cibo suo .« Lucas: »Edentes et bibentes, que apud illos sunt. Manducate que apponuntur uobis, curantes infirmos qui in domo sunt .« Moderni predicatores partem auctoritatis detruncant, procurari uolunt, non curare uel predicare. Preoperari operarius deberet. Dominus dicit: Operarius, et cibo, non cibis, non ferculis; et suo, sibi debito post impenso, pro spirituali preimpenso. Que apud illos sunt: Non terra marique quesita delicatiora extra domum; sed nec deliciosa domus et lautiora querat sibi apponi prelatus, sed sibi appositis sit contentus. Unde: Manducate que apponuntur uobis, scilicet sine delectu uel murmure. Sed nunc non erat his locus, ut dicunt, sed in primitiua Ecclesia. Dictum est rusticis et piscatoribus,  hodie licere sibi habere oppida, seruos, phaleras, diuitias, equos, mutatoria uestium et huiusmodi. Hodie enim lactatur Ecclesia mammilla regum, habet regalia episcopus, comes mouet castra, habet milites, satellites, multiplicat sibi thesauros et equos. Cum hoc prohibitum sit regibus, multo fortius regibus spiritualibus: quod obseruauit Dauid, qui solam mulam habuit, et super eam Salomon consecratus est , et ita secundum eos delendum ut ceremoniale, nouum Euangelium, uerbum abbreuiatum quod misit Deus super terram : cum tamen de moralibus dicant sancti esse huiusmodi precepta Euangelii, non pro loco, tempore, persona exsufflanda, nec pro consuetudine et usu utentium in contrarium. Nam Dominus dicit: »Quod uobis dico, omnibus dico .« E »Initio cognoui de testimoniis ,« etc. Et: »Principium uerborum tuorum ueritas ,« etc. Ecce nos reliquimus omnia; etiam uoluntatem habendi.  In numero diuitum computatur, qui diuitias concupiscit, et si non habeat. Et: »Facilius est camelum per foramen acus transire,« etc. »Et secuti sumus te .« Non in pompis et phaleris, etc. In regeneratione, etc. Relictio omnium, confert hanc iudiciariam potestatem, scilicet ut nudi nudum sequantur Dominum et eius discipulos. Ad hoc tenetur quilibet predicator ex officio. Unde Ioannes, relicta sindone, nudus profugit; 458 Ioseph, relicto pallio; Mattheus telonio ; Samaritana hydria. Et uolens sepelire patrem, audit a Domino: »Dimitte mortuos sepelire,« etc. »Et sequere me .« Cum pium sit exsequiale etiam erga patrem officium; multo magis etiam cetera onera interdicenda signauit, et prelatis strepitus belli, etc. Hec enim et gentes inquirunt. Regibus Isrel prohibitum est ne redirent in Aegyptum. Si dixerint quia omnia reliquerunt eo quod patrimonium et propria non habeant, sed tantum  dispensationem rerum pauperum sibi creditam, sic reliquerunt omnia imperatores, qui ex electione succedunt. Quod sequitur, alia duo complectuntur.



CAPUT LX.

u Hunc prefert titulum: De gradu et dignitate diaconorum.

Et si sapiens.] Glossa interlinealis cum sequent.

Subdiaconatum.] Id expressit Urbanus II uti legitur de etate et qualitate ordinis, a multis multoties.

Alterius diecesis.] u. Alterius multoties episcopi.

Substituantur.] Instituantur M.

Ad euangelizandum.] C. ad latus: Hoc uidetur tantum archidiaconis conuenire.

Cui commisisti Dominici corporis et sanguinis consecrationem, etc] Tam in uita S. Laurentii, que est apud Surium, quam in ipso Ambrosio l. I. Offic., cap. 41.  legitur Dominici  sanguinis consecrationem  hoc est Dominicum sanguinem consecratum, populo scilicet distribuendum, ut ibi in missa: Hec commistio et consecratio. Sed quia non bene intellectum offendere uidebatur, in Breuiario Romano mutatum est, in dispensationem, quomodo legit sanctus Thomas parte tertia, questione octuagesima secunda, articulo tertio; et Baronius tomo secundo Annalium ecclesiasticorum anno ducentesimo sexagesimo primo.

Non quia sumat.] M. Non quia conficiat, uel semper sumat.

Conficitur corpus.] Conficit. M. Et cum maiori reuerentia conficitur presentia, ministerio et testimonio eius, diaconi nempe.

In maioribus.] Id abest in M.

Et ruralibus.] Et hoc omittit.

Predicare ex auctoritate.] M. Ex officio. Quondam legi apud B. Hieronymum, que hic subnoto:  Tunc denique ut aures habeamus ad Dominum, diaconus acclamat, ipse predicat, ipse hortatur, etc. que breuitatis studio omittimus. Consule t. uIII, De septem ordinibus Ecclesie de quinto gradu. Preterea de officio diaconi habetur dist. 25, c. 1 parag. Ad diaconum.

Exemplo B. uincentii.] Surius post Metaphrasten refert uitam S. uincentii t. I, die 22, Ianuarii.

459 uita, scientia.] Glossa interlinealis est, qua in precedentibus sepius utitur auctor, ut idoneitatem et sufficientiam clericorum comprobet.



CAPUT LXI.

u. pro summario sic habet: De reuerentia sacerdotalis officii. M. id omittit: uel nouitios.

Unde Cenomanensis episc.] C. Unde uiocenomanensis male cuidam scribit. M. in textu: Electo cuidam.

In summis enim sacerd.] Ait B. Gregor., l. II Expositionis  in 1 reg., cap. 3, post medium: Aetas uirilis, tempus est administrandi sacerdotii. Sed omnia sequentia, sunt uerba Hildeberti, usque: Sed obiicitur.

Aetas prophete.] Hec et sequentia redolent doctrinam B. Gregorii homilia 2 in Ezech. initio.

Detulit igitur etati. Margo C. Quid maius ostenditur, quam puerum erigi supra senes?

Certusque limes.] Olim episcopatus, sicut et sacrorum ordinum, susceptio, in iuniori etate permittebatur facilius quam hodie. Limitat conc. Trid. etatem episcopi.

Sed obiicitur de Salom.] M. uariat sic: Si Salomon duodennis inunctus est in regem, ob hoc forte bonos non habuit exitus. Ieremias, Daniel, Timotheus citra etatem facti sunt prophete et doctores; sed priuilegia paucorum non faciunt consequentiam. Unde trahi non deberet in consequentiam; si trahatur, eligantur similes predictis. Item  Isai., etc. Has obiectiones solue cum B. Hier. t. Iu in c. III Isaie, u. 4.

Priuilegia paucorum.] Regula Iuris 74 in sexto. Quod alicui gratiose conceditur, trahi non debet ab aliis in exemplum. Aliquando etate iuuenes ordinantur siue sacerdotes, siue episcopi, urgente necessitate, neque hoc in argumentum trahi debet, ut liquet ex regula 78. Si preterea priuilegium uisum sit personale, illam personam sequitur tantum, exstinguiturque cum ea, ut indicat regula septima, ibidem.

Item Isai. c. II.] M. c. Iu. C. et u. c. uII. Initio notaui numerum capitum ab antiquis obseruatum.

Puer contra senem.] Margo M. uita.

Ignobilis contra nob.] Idem: Genere. Abhinc, usque: Ideo Apostolus, tacent C. et u.

Et dicet.] Margo idem, scilicet M. Carnali affectione suos intrudentes. uideatur in hunc locum Isaie commentarius B. Hier. t. Iu.

 Ecclesiastes, c. I.] M. c. XXuIII.

Et uoluptas.] C. uoluntas. Idem noto in psal. XXuI: Ut uideam uoluntatem, pro 460 uoluptatem. Psal. Iu: Ad Deum fontem uiuum, pro fortem, uiuum.

Sterilibus.] Id abest in C. et u.

Mane comedit.] M. omittit hec, usque: Item Hieronymus. C. uero tantum legit in ora laterali, unde reor hec a scholasticis subnotata fuisse.

Quid tu hic?] Ita textus Biblicus. u. Quia tu hic.

Aestimabat enim.] Glossa est in hunc locum, ut innuit C. sed illam nondum legi.

uestimentum tibi est.] M. in margine: Omnia necessaria. Glossa interlinealis est.

Non statim iudicio multitudinis.] Margo M. et C. huc refertur et est talis: modo non multitudinis, sed unius in conclaui.

Simile legitur. u. Simile Hier. causa 1. uide eum  in c. III Michee.

Presumptuose innuit.] M. Presumptuose iactantur habere senectutem morum, etc.

Quasi diceret.] M. omittit aitque: Ut quasi alter Daniel propter uitam et merita ius spirituale meruerit, et generale ius infringatur canonum.

Quia remissus.] M. remissius, notatque in margine: I Reg. X.

I ad Tim., c. u.] Tria c. uI.

Annorum 25] C. Annorum 20. Fallitur.

Ne quibus opus.] M. Abbreuiat: Ne quibus opus defensore, fiant administratores rerum alienarum.

Illud comicum.] C. illud canonicum. uitium est.

Et cui opus peda.] Abest in M. usque: Apostolus nonnisi.

Sexagenariam.] Supple uiduam. u. autem addit. Ubi scilicet dicit ad Timotheum: uidua enim eligatur non minus annorum 60. Adnotaui locum ad latus.

 Aliis panem franget?] Alludit ad illud Threnorum Iu: Paruuli petierunt panem, et non erat qui frangeret eis.

Esse discipuli] M. addit: Qui nec tiro fuit, etc.

Lubricum enim.] Id omittit M. usque: Item: Moyses.

Mouente hominum aff.] M. Mouente affectus  in comediis, tragediis, magis in seriis et ueris Ecclesie pastoribus eligendis.

Limina.] Statim subdit M. Pastor qui hoc non frequentauerit, cum Paulo non ab homine, etc.

Si apud Hebreos.] B. Hieronymus premio in primum commentariorum in Ezechielem ad Eustochium, t. Iu diximus hac de re, c. 4.

Milites ogeri ligneos.] Id abest in u.

Ad theatrum et spectaculum.] M. Ad theatri spectaculum.

I Reg., c. I.] Tria, c. III.

Non uult Anna.] M. hoc omittit, usque: Quia Ecclesia.

 Iob, cap. XXXII.] Tria c. XXu.



461 CAPUT LXII.

Titulus u. pre aliis placuit addens, maxime.

Non opponentes.] Genuina lectio, ut patet ex c. XIII Ezech. u. et C. suo sensu utique bene: Non ualentes latrare, sed opponentes se, etc.

Isaias, c. LXII.] C. et M. c. CLXXXIu.

Non quiescam.] Post hec sequitur in M. Speculatores Ecclesie ceci omnes, nescierunt uniuersi. Super muros, etc.

Ei Domino.] Solum C. Domino.

Depingi uideo.] Sequitur in M. Nondum enim stabilita uidetur Ecclesia, etc., que parenthesi consulto conclusi. u. et C. legunt simpliciter: In sacra Scriptura depingi uideo non sentio in opere.

uideo non sentio.] M. Depingi uideo, qualem sentio in opere.

 Et iterum, c. XL.] u. c. CuIII. M. et C. c. CX.

Item idem, c. uI.] Tria c. XuII.

Pollutus non mendaciis.] M. premittit G. uerbo pollutus, quod est Glossa. Illam ego non legi, nec in interlineali, nec in ordinaria. Apparet tamen Nicolaum de Lira illam uidisse, quia, hoc sensu, ait: Sicut enim polluuntur labia loquendo quod non decet ita etiam tacendo quod decet. In Is. c. uI.

Ignitus calculus.] Credo ignitum fuisse, alioquin forcipibus non fuisset opus. C. omittit, ignitus.

Combussit mihi labium.] Nota marginem C. Sic uisum est ei imaginarie. Non enim intelligendum quod adusta sint ei labia actualiter.

Iod: Heu, heu.] Manu scripta tria legunt: Ioth.

Paruulus lactens.] Tria: Lactans. Male. Nam lacteo, lac sugo, quod paruulorum est; lacto autem, lac prebeo, quod nutricum.

Act., cap. I.] u. et C. cap. XLuIII.

Et multiplicati sunt.] u. Etiamsi multiplicati sunt  supra numerum. Ad illud multiplicati, ait C. ad latus: Aduersarii mei contra me.

Prou., c. I.] Tria, c. Iu.

Id est in prelatis.] u. allucinatur: Id est in plateis.

Ierem., c. XXuI.] u. et M. c. XLIu.

Et c. III.] Tria: Et c. XII.

Act. XX.] Tria: Act. XCuIII.

Detestarentur.] C. et M. detestaretur. Apud B. Hieron. uisuntur ea, que de B. Ioanne Bapt. infra habentur, t. uI in c. I, Matthei.

In eccles. Historia.] u. In uitas Patrum. Ruffinus eccles. Hist., l. X. Nicephorus, l. uIII.

Exsulante Athanasio.] C. Anastasio: uitiose.

462 Papa.] Non Romanus. Omnes enim episcopi multis seculis pape uocati sunt, ut multis locis uidere est apud B. Hieronymum scribentem ad B. Augustinum contemporaneum suum. u. pro papa, legit episcopo Alexandrino. Etiam bene.

 Panem otiosus comedo.] u. et C. Panem otiosum comedo.

Cum Athanasio. C. iterum: Anastasio. Male.

Cur non magis.] Hoc, usque: et egrediens, omittit M.

Iniungens sibi hoc.] Hec, usque: Iustus, absunt in u.

Et sanctus est.] C. uerus est, forte, uerax est.

Athanasius.] C. ut supra, et infra: Anastasius.

In Socratico decreto.] Sic loquitur Betius De conf. philosi, lib. I, prosa 4.

Similis est Catharo.] u. ad latus exponit, quis ille sit Catharus. Ait ergo: Id est heretico Montano, uel Cataphryge: qui dicuntur Cataphryge a loco Phrygie, unde primum orti sunt a Montano auctore. Cathari autem a munditia, quia se solos inter homines mundos putant. Tales heretici, nempe Montanus, Prisca, Maximilla, aduentum Spiritus sancti, non in apostolis, in se traditum asserebant. S. Hieronymus epistola ad Marcellam aduersus Montanum,  que incipit: Testimonia: in fine. Item epistola aduersus uigilantium que incipit: Multa in orbe, t. II. Et multis aliis locis Montani eius sequacium Cataphrygum heresim insequitur et damnat. uide t. uII, in Psal. CuII, ad illud: Et usque ad nubes ueritas tua. B. Greg. t. II. Reg., l. IX, indict. 4, c. 61.

Pandere noli.] u. Prodere noli.

Ierem., c. LI.] u. c. CLIX; M. et C. c. CLXIX.

Et Anna et Mo.] Reor illud et Mo. indicare Moysen, qui similiter clamasse dicitur orando, ut Exodi, c. uIII. Et clamauit Moyses, etc. u. et C. Hoc solum habent: Et Susanna tacens clamauit, quod superest, adieci ex M.

Ad confitendum peccata.] Recte id significat B. Hieron. tom. uI, c. IX. Matth., u. 33.

Augustinus.] Tom. II, ep. XIX, ad B. Hier., c. 4 in fine.

 Ad disputandum.] M. discrepat: Ad disputandum, ad litigandum bene tacetur. Sequitur ibi: Nisi disputatio fit collatio, qualis decet sanctos.

Decet sanctos.] C. Decet sacerdotem.

Pessime taciturnitatis.] C. sunt autem cause pessime, taciturnitas, timor mundanus uel humanus.

Nisi qui concupiscit.] Ita Seneca: Nil timet nisi qui sperat.

In os Demosthenis.] Supra subnotaui historie locum.

Cum Atheniensibus.] M. et C. Contra Athenienses. Unde et quidam, etc. Reliqua desunt.

Non squinancem.] Melius synancem. Nam aliud Gallicum est: Esquinancie.

463 Et uim auctoritatis.] Sententia est B. Ambrosii in II epist. Cor., cap. uIII sub initium.

Paulus abstinuit.] M. uariat sic: Paulus manibus uictum queritans, non accepit a subditis necessaria.

 A, a, a.] M. Ah, ah, ah.

Sed nullus prelatorum.] M. Sed modo in prelatis prudentia excusat etatem, quod falsum, etc.

Hoc autem uitium.] Usque: Quintilianus, abest in M.

Unde Hieronymus.] uide epist. contra Heluidium t. II, que incipit: Nuper rogatus.

Quod comparabile.] Subaudi est, uel uidetur, ut clarior sensus euadat. M. idem aliis uerbis exprimit: Cum sola Gallia monstris careat, Heluidius solus in ea sacerdos et laicus, non quia litteras nescierit, sed tropos ignorans loquendi et diuersas acceptiones huius nominis, primogenitus, B. uirgini obloquens errauit. Et uox penitentie.

Et lacryme.] Hemistichium Ouidii l. III, de Ponto, elegia X.

Est et uox confessionis.] uide supra c. 6 cum notis.

 In uoce exsultationis.] C. In uoce exsultationis et salutis in tabernaculis iustorum. In his omnibus periculose tacetur.

Secunda.] uoce nempe. u. addit: Scilicet confessionis.

Tertia.] Iterum u. subdit: Orationis.

Quarta.] u. Scilicet laudis, id est predicationis.

Eruditionis.] Supra in notis ad c. 6, collegi ly, eruditionis omitti, et subrogari inter has quinque species ly, sustentationis, seu consustentationis.



CAPUT LXIII.

Sugillato uitio.] initium, usque: Aperiat, abest in M. Incipit ergo hoc modo:

Aperiat os prelatus, que duo alia m. s. omittunt, usque: Est enim tempus.

Scio enim te.] Hec absunt in M. aitque: Sanctum Dei non est dandum canibus, etc.

Malus detractionis.] His carent u. et C. usque: Unde Ezechielis.

 Circa predicatorem.] u. predicationem.

Et incapacitate.] M. et incapacitas.

Que fit ad priuatam.] C. et M. Que de uitio lingue fit ad priuatam personam.

Ubi quandoque.] M. omittit ubi.

Frustra quidem niti.] Post Terentium B. Hier. epist. ad Domnionem et Rogatianum, que incipit: Utrum difficilius.

464 Ieremias, c. XXu.] u. c. III.

Si malum exemplum.] C. Si malis exemplum timetur.



CAPUT LXIu.

Non Dominus.] u. Sicut aduena et peregrinus, et nunquam: desunt alia: C. Sicut aduena et multum tace, et nunquam, etc. Ly: et multum tace, omisi, quia paulo post repetitur.

Si uis amari.] C. in margine: Charitatem ponit. M. autem ad latus habet: Raritatem notat. Quod ad  illud refer: Multum tace, hoc est raro loquere.

Semper tacuit. M. Diu tacuit. De Lantfranco dixi supra c. 10. post medium. Mirabile exemplum refert Contipratanus de monacho Affligemiensi in Brabantia, qui ob silentii assiduam custodiam Radulphus tacens dictus est. Hic cum in prefato suo monasterio grande incendium uideret, confisus de bonitate Dei, talia protulit uerba: Stet ignis hac hora; flamma penitus conquiescas: qui prius per sexdecim annos ne uel syllabam protulerat. l. II, Apum, c. 13, n. 4.

Quasi frenum.] Omittit M.

Sicut tutius.] M. Sicut minus.

Misericordie.] Abest in M.

Tutius auditur.] Hanc sententiam solum M. legit.

Ut uoces eius habeant.] M. Immediate post hec: Maria conseruabat omnia uerba hec conferens in corde suo. Luce II.

Non de summitate.] C. et u. Non de summis labiis.

 Ut autem distinguantur.] M. tacet, usque: Duplices.

Utentes malo.] C. ueteres malo. Non sapit.

Ut autem uitium.] Iterum M. omittit, ibique incipit nouam periodum: Nota quod tripliciter.

Fili, ne te laudent.] Hoc prouerbium omittit u.

De omni otioso.] Usque: In Ecclesiastico, c. XXuIII. Solum M. habet.

Ecclesiastico, c. XXuIII.] u. c. LXXu. C. LXXXIII.

Iacobi, c. III.] C. et u. c. uI Ad marginem C. hec aduerti: Quomodo quidam sanctorum  tortores suos in iram concitauerunt dicentes: uersa et manduca. Plus possum, qui torqueor quam potest ipse qui torquet, forte ex interna reuelatione, et familiari consilio Spiritus sancti.



CAPUT LXu.

Ut officium prelati.] M. Bis legit: Ut officium prelati plenius prosequamur, et etiam eius incautam  loquacitatem plenius exsequamur. 465 etc. C. pro exsequamur rursus legit prosequamur. u. melius persequamur.

Et modestia.] u. et moderantia.

Carnalibus uero.] M. ex parte tacet: Carnalibus historica debet predicator annuntiare.

Apostolici uiri.] C. et u. Id omittunt, et alia reponunt. Que? Audi: ascendunt montes et descendunt campi, qui idem sunt montibus, in locum quem fundasti eis. Ps. CIII.

Ad Cor. c. II] Tria c. uII.

Sublimitatem.] Recte u. quia textui respondet biblico. Non in sublimitate sermonis, uel per sublimitatem sermonis, ut habent Greca, et duo m. SS. Louaniensium. M. et C. Subtilitatem.

Idem cap. III.] Tria c. XIu.

Idem cap. IX.] Tria XLI.

Ad Rom. cap. I] Tria c. III.

I. Cor. cap. IX.] Eadem cap. XLI.

 II. ad Cor. u.] Item eadem c. Xu.

Urget nos.] Hec monet nos C.

Ob hoc etiam.] M. Id omittit, sicque habet: Hinc est quod saliue et saliuaria et infantilia uerba, etc.

Et uirilia uerba maio.] C. Prelatus enim, et uirilia, et infantilia uerba minoribus habere debet: M. autem: Ita prelatus minora minoribus. Iacob uidit angelos, etc. Ad hec refero marginem C. Ne nimis subtilia et profunda dicant.

Hortensius]. M. huius non meminit in textu. De Hortensio agit Cicero in Bruto.

Capitolio.] C. capitulo, etiam admitto. Nam prelatorum est capitulariter hortari et monere sibi subditos.

Diuinis eloquiis admisceat.] Margo C. Ex imperitia et ostensione litterarum. M. ibidem: Experientia uel ostentatione.

Querentes potius.] Hoc, usque: in templo, omittit M.

 Super quod Samarit.] Hec usque; cophinus, omittit u.

Quatuor uerba ponit.] M. uariat hoc modo: Tria dicit ad uitia exstirpanda  duo ad uirtutes inserendas. Euellas: per contritionem quam infundit mentibus auditorum. Destruas, per confessionem; dissipes, per satisfactionem; edifices, predicando; et plantes, consolando.

Quod fit per uitiorum.] C. quod fit per iudicium, increpationem, confessionis auditionem, etc.

Sunt ergo prelati cophini.] M. sic habet. Et notandum quod confessor debet esse cophinus, in quo portentur et mundentur sordes ciuitatis Dei, sicut dicitur de Ioseph: Manus eius in cophino seruierunt. Et debet apponere subdito suo confitenti; primo uinum compunctionis, et postea oleum dulcedinis et consolationis, 466 exemplo Samaritani, qui uinum et oleum infudit uulneribus sauciati.  Debet etiam condolere suo confitenti, et promittere comportare onus iniuncte penitentie. . Et maxime ad tria debet confessor hortari confitentem suum, scilicet, ut occasionem peccati fugiat, etc. 

Et ut negligentiam.] C. et u. Et ut habeat diligentiam pro peccatis satisfaciendi. Sequitur autem: Item super Esther c. I, quod M. omittit. Reliqua huius capitis, et M. solo collegi.

Statim currendum est ad confessorem.] Et hoc ad bene esse; non autem de nouo peccat, qui differt confiteri usque ad primam occasionem. Interim securum est et laudabile post peccatum conteri cum proposito emendationis, et confessionis faciende prima data opportunitate.

Satisfactionis incurritur.] Correxi M. legebat enim: Non incurritur.

Bien iuiar.] Forte secundum Hispanos, Iuzgar.

Totum officium prelati.] Ita finiunt C. et u. at M.  addit: Scilicet bene iudicare, predicare, penitentiam iniungere. Et Sciendum, etc., que ad caput sequens pertinent.



CAPUT LXuI.

In summariis uel titulis trium exemplarium, uarietas est. C. enim. De officio prelati tripartito. u. autem: Contra acceptionem personarum. M. caput presens a precedenti non diuidit, in margine tamen laterali hoc subnotat: De acceptione personarum.

Priusquam aliquid hic subnotem, uelim te monitum, Lector, me uerbotenus, ut loquuntur, descripsisse exemplar M. ab hoc capite 66, usque ad illa uerba cap. 80. Interiectionem, indignationem mentis exprimentem, etc., et hoc causa euitandi laboris continui. Cum enim Marchianense m. S. ab aliis duobus maxime recedat, tum multimoda lectionis uarietate, cum ordinis sententiarum dispositione prepostera; ita egre admodum ad singulas periodos,  uel sententias, cum duobus aliis exemplaribus conferri potuit, eoque minus ad notas communes reuocari. Que uero ex M. descripsi immediate post notas nostras in caput operis ultimum reposui.

Nunc prosequor subnotare ex C. et u.

Augustinus.] Loco Augustini quidam possent dicere Anbrosii in c. II, ad Rom. sed uerisimilius est falso tribui Ambrosio, etsi non constet Augustini esse sententiam.

Puto propter religionem.] C. puta religione et honestate uite. In margine uero, ad illud, honestate uite, hec subnotat: Quam solam attendit Deus, scilicet meritum uite.

Est abiectio persone.] Margo C. Abiectio honorificentie crimen est sicut et abusus eius, qui dicitur abiectio persone.

Sunt autem quedam medie.] Idem C. ad marginem: Propter quam istarum 467 acceptio persone ueniale peccatum est, uel criminale, et quando magis  criminale, dubium est.

Aballiardo.] u. Abalardo.

Lenonis.] C. Leonis.

Iacobus c. II.] Duo, c. Iu.

Intus ita iudicat.] C. in margine: Quod uidetur uelle littera hec: Nonne iudicatis apud uosmetipsos, etc. Etiam hec ex Glossa in hunc locum Iacobi, uerbis tamen diuersis, colliguntur.

Sed per conscientiam] Margo C. Nouit enim eum iustum. u. Sed per scientiam.

Deut. c. I.] C. c. II. u. c. 70 et 29. Non erat, quia etiam c. XuI, uersibus 19 et 20 item repetitur.

Item Iob XXXII] C. Iob XXIII. u. 13.

In Ecclesiastico dicitur.] Notatur in m. S. S. c. XXII.

Iude canonica.] Duo, hoc est C. et u. c. 3. Olim in plura capita dissecabatur epistola B. Iude apostoli.

Mirantes personas.] C. ad latus exponit: Accipientes.  M. autem laudantes.

Phinees zelo Dei.] u. Phinees telo Dei male.

Boamundus.] Recte u. sicut ex Baronio patet t. XII, ad annum 1100, fol. 12. C. Boimundus.

Mahometica.] u. Machometica. C. Macometica. Ita antiquitus, uti etiam hodie Teutonici pronuntiant nichil pro nichil.

I. Reg. cap. XIu.] Duo cap. XXu.

Ionathas contra decretum.] Audi marginem C. Hinc autem argumentatur, quod talis est conuenientia et potestas populi, non dico contra, sed erga regem, et cleri contra prelatum et episcopum suum M. in textu sic ait post hoc exemplum de Ionatha. Et habes hic argumentum, quod princeps non debet aliquid facere sine consensu populi, nec etiam prelatus sine consilio cleri.

Item Exodi XXXII.] u. 123. C. 122.

Tanta equitate.] Textus B. Gregorii: Tanta equalitate.

 Intra Ecclesiam uiuere.] Hoc unicum uerbum, uiuere, omittit C.

Esse Dei negat.] Ad hanc B. Gregorii expositionem ait margo C. Terreat his uerbis maxime prelatum.

uitam carnalium.] Idem margo: Quasi nec propter carnalem affectum, nec propter aliam causam.

Item, Aman.] u. notat c. uII. Esther. Hodie u est.

Nec motus est de loco.] Sed quomodo non, inquit margo C. cum Apostolus potestates precipiat honorari, iste autem secundus fuit a rege? Ad Rom. cap. XIII.

Ioannis c. Iu.] Duo c. XXXuIII.



468 CAPUT LXuII.

Procrustes.] Latro insignis in Attica regione, de quo Plutarchus in Theseo.

Summum ius summa.] u. Summum ius summa  iniuria est. Ex Cicerone primo Offic.

In remissione peccare.] Hoc est, remissius agendo, aut cum mitigatione pene debite.

In omni opere.] C. in omni tempore.

Reputauit prudentiss.] Ait Cato:

Stultitiam simulare loco prudentia summa.

Parabolarum c. Xu.] Duo c. XXXII.

De S. Malachia.] Cuius uitam conscripsit mellifluus doctor S. Bernardus.

De abbate Igniacensi.] Nomine Humberto, de quo idem Sanctus Bernardus in ep. 141, et in sermone. uitam B. Humberti Igniac. Gallice conscriptam uidi inter aliquot alias Ord. Cisterc. Sanctorum abbatum, editas a R. D. Ioanne d' Assignies Camberonensi monacho hodie abbate Nizellensi meritissimo. De eodem Humberto Menologium Cisterc. die 7 Septemb. et alii, quos citat Chrysost. Henriquez in notis ad eumdem diem.

Ter fleuisse legitur.] Nimirum: In suscitatione  Lazari, Ioan. XI. Super ciuitatem Luc. XIX. Et in oratione, uti colligitur ex c. u, ad Hebreos.

Maxime cum omnes defectus.] C. ad latus elucidationis gratia legit uersus Iuuenalis sat. 9.

Deprendas animi tormenta latentis in egro

Corpore, deprendas et gaudia, sumat utrumque

Inde habitum facies.

Sed nunquid potuit Deus bene risisse?.] De hac questione uideatur Ioannes in Nider Formicario lib. I, c. 11.

Suspectus tibi habeatur.] Post rixam risus, simulationis est indicium. Ita C. in ora laterali.



CAPUT LXuIII.

uiuendique modis.] C. uidendique modi.

Parit notam.] Ita sane: Nam nimia familiaritas parit contemptum, raritas admirationem conciliat.

Conueniunt Christiano.] Ita legit textus S. Hier. ep. ad Eustochium de Custodia uirginitatis que incipit: Audi filia: in fine c. 12, t. I. C. sic habet. uel  in ueste laudem pariunt. Item Aug.

Item Aug.] Aliquid simile habet t. III, l. I. De doct. Christ. c. 4.

Aut aliquid significet.] Ait margo C. Tali precipitur, ut de omnibus aliquid degustet, ne suspectus sit.

Item idem.] August. t. uI, l. De bono coniugali c. 31.

469 Dummodo his.] C. in margine: Ne mos geratur, ne seculo conformemur.

Merearisque dicier. Respicit ad uersum Persii sat. I.

At pulchrum digito monstrari, et dicier: Hic est.

Sed conspici cupiunt.] Addit margo C. Ut clericus, uel laicus, et huiusmodi.

Sensum communem.] C. diuidit: Sensum, communionem, humanitatem. Senecam sumus seculi.

Ita usitatas.] M. inusitatas legit, sed contra originale et alia exemplaria.

 Non incompta.] C. non incomposita.

Non penam.] Addit margo C. Et sobrietatem ineptam.

Sed non agnoscant.] Textus Senece: Sed et agnoscant.

Quemadmodum argento.] Sic originale, nostra: Quemadmodum fictilibus argento. Sed illud quemadmodum fictilibus adiecimus in fine sententie ex eodem originali.



CAPUT LXIX.

Que familiarius.] C. Que familiaribus. M. Que magis proprie dicitur solitudo.

Aut commendat.] Exemplo, ait Lypsius ad hec.

Aut imprimit.] uerbo.

Allinit.] Conuersatione.

Inter homines fui.] Margo C. In turba. Turba enim semper turbata est a nominis etymologia.

Subducendus itaque.] Idem Seneca infra in eadem epist. uariat sepius M. in hac epistola Senece. uide  post notas nostras ad caput ultimum huius operis.

Tam magno comitatu.] u. cum magno comitatu. At C. cum magno conatu. Obseruaui textum Senece.

Unum exemplum.] Ita M. cum Seneca. Duo: Unde exemplum. Sequitur: Simplici animo. Ly animo omittit Seneca.

Si te eis conformes.] Hec absunt a textu Senece.

Item Hieronymus.] C. in latere: In uita S. Pauli, scilicet eremit. Sed ibi non habetur.

Ierem. c. Xu.] u. et C. c. 62.

Amaritudine replesti.] Ita interpretatio B. Hieronymi in ipsius commentario, et LXX Interpretes; hodie tamen legitur: Comminatione replesti me.



CAPUT LXX.

C. Pro titulo: De mala societate fugienda.

A conuictu mores.] Seneca: Sumuntur a conuersantibus mores. l. III. De ira c, 8.

470 Colloquia mala.] uersus Menandri pete. C. corda praua.

 Ecclesiasticus c. IX.] C. 31. u. 32.

Et philosophus.] Seneca epist. 19. post Epicurum.

Et Augustinus.] Forte Greg. l. IX, epist. 49. uel synodi generalis, cui presedit, c. 2. Item 2. q. 7. Cum Pastoris.

Natura est cum bonis.] Id est uoluntas, inquit u. inter lineas.

Qualis enim iudex.] Rex uelit honesta nemo non eadem uelit. uel:

Regis ad exemplum totus componitur orbis.

Eccles. c. XIII.] u. et C. c. 40.

Diligit simile.] C. ad latus: Cum sancto sanctus eris .

Maxime cauenda est.] Quia perniciosa, teste Seneca ep. 7.

Parabol. c. XIII.] C. et u. c 29

Describitur Scylla.] Hec habes apud B. Hier. l. Iu. Pro emio intertium Commentariorum in Ieremiam, et ep. ad Heliodorum De laude uite solitarie t. l.

 Harpyiis similes.] De Harpyia aue, uirg. 3. Aeneidos et Cantiprat. l. I De apibus cap. 25.

Res diuitum.] Margo C. Status diuitum.

Rane in penetralibus.] Diserte in hunc locum B. Hieronymus: In ranis, inquit, petarum carmina designantur, qui a Catholica regula discrepantes regum terrenorum corda deceptionum fabulis replent.

Status potentum meticulosus.] Margo C. Res pauperum in tuto est.

I. Reg. XIu.] Duo XXu.

I. Reg. XIX.] Alias XXXII.



CAPUT LXXI.

u. Pro titulo legit: Contra carnales affectus.

Opera ex carnali.] C. ad marginem: Titulo de consanguinitate, et titulo de indignorum promotione.

Non preposuerit.] Margo C. Tempore et loco semper utiliora preponenda sunt minus utilibus.

Moderari debere.] u. Temperari debere.

Sed mugientibus.] Perperam C. Sed nec mugientibus. Nam ex B. Gregorio conuincitur loco in margine  citato. Ait enim: Dant ab intimis mugitus, et tamen ab itinere non deflectunt gressus. u. legit: Sed mugientes: male, quia peccat in casu.

Presertim in spiritualibus.] C. Presertim non in spiritualibus.

Ob quam.] Nempe uxorem. u. Ob hoc.

Leuit. XXI,] C. Leuit. LXX. u. 71.

Ad uocem Saluatoris.] C. ad latus: Lazare ueni foras Ioan. XI.

471 Reddamus parentibus.] Margo C. Scilicet necessaria uite.

Hoc quo ad necessi.] C. Hoc quod ad necessitatem. Similiter subsequitur. Hoc quod ad cautelam, etc.

Ob hoc Benedictus] uitam et miracula S. Patris nostri Benedicti conscripsit B. Greg., papa t. I, Dial. l. II.

Aegydius.] uideto uitam apud Surium t. u. die 1 Septembr.

 Ingressi sunt.] u. Ingressa sunt.

Iudicum 9.] u. Iudicum Xu, C. Iudic. XI.

Ioathe] Duo Ionathe, sed uitiose.

Promouerant.] Margo C. Et parte factis Godeonis.

Ubi ait Augustinus.] T. X, serm. 6 De uerbis Apostoli.

A latere descendentes.] C. in margine. Scilicet nepotes nostros.

Tirocinii] C. in margine: Militie noue. Sacramentum est genus militie. uide notas Erasmi in hunc locum.

Non est nobis ferreum.] C. ibidem: Sicut nec tibi.

Non ex silice natos.] C. et u. non ex silice natus. Iuxta textum Hieronymianum restitui.

Mamme lallare.] Duo eadem pro lallare, legunt: Lac dare. Similiter restitui. Ait autem Persius sat. 3.


 Et similis regum pueris, pappare minutum
Poscis, et iratus mamme lallare recusas?

Pappare idem est quod edere; unde puerorum cibum pappam dicimus.

Retundendus est mucrone.] Sic legi in duobus, etsi textus B. Hieronymi pro mucrone legat muro.

Alicui parentoso u. Alicui parentum ipsius.

Item, exemplo templa.] u. post ly committi, ait: Sed nec templario licet habere famulum cognatum. Ad hoc etiam ualet exemplum episcopi, etc. Fusius de Templariis in textu C.

Quando me in apicem.] C. Quoniam me in apicem.

Item Iu Reg. Iu Mitte] C. post promouistis subiungit; item Reg. III in fine; et 10 et 16 in medio, Et III Reg. IX et 23 in medio. Item Iu Regum LXIII. Mitte. Hic conueniunt u. et C. Restitui caput secundum hodiernam biblicam lectionem: Iu Reg. Iu, alias 63.

 ue qui edificant Sion in.] Citatur Habacuc, qui tamen pro Sion, habet ciuitatem in textu. Michee III. Sion in sanguinibus legitur.



CAPUT LXXII.

Solitudinem operis.] Duo pro operis legebant temporis sed restitui ex antedictis. Nam in fine c. 69, ubi solitudo trifariam diuiditur, sic legitur: Solitudo loci, pectoris et operis.

472 Duo quippe sunt genera.] uideto genera monachorum apud B. Hieronymum t. l. ep. ad Eustochium de custodia uirg. c. 15, et post eum B. Patrem nostrum Benedictum Regule sue c. 1.

Secunda excelsior.] Ly excelsior omittit u.

Bonosus tuus.] Male M. Onesimus tuus.

Cedant huic ueritati.] Restitui ex textu Hieronymiano usque ad illa uerba contempta matre. Nam hec omittebant C. et u.

Onesimus.] C. fallitur. Honestissimus pro Onesimus.

 Censu factus.] u. censum dedit nomen suum. Reliqua reticet.

Membra deformi.] Duo: membra deformia. Restitui ex Hier

Nullo Euriporum austro.] Impressa quedam Hieronymiana, non tamen Erasmi opera, legunt: Nulla riparum amenitate. uide Erasmi notas in hunc locum.

Aut Dominum rogat.] Impressa: Cum Dominum rogat.

Ibi cibarios panes.] Memini M. legere cribrarios.

Secretum arboris.] C. et u. secretum eris.

Ostendit.] Tolerabile est. Impressa ostendunt.

Querulas siue garrulas, ut M.

Ligna non emam.] Impressa S. Hier. Non cemam.

Calidus uigilabo. Impressa calidius.

Utilius non algebo.] Impressa uilius non, etc.

Item, Maximinus.] Episcopus Treuirensis, de quo  Usuardus in martyr. 29 Maii. C. Item, Maximianus. Margo C. Addit: In Legenda omnium sanctorum. uitam habet Surius t. III.

Unde Stilpon.] Consule ep. 10 Senece, initio; primo tamen finem 9 percurras. u. et C. Stilbon.

Ut uide quo iudicium.] C. uariat hic; et uide quod iudicium tui habeo scilicet, audeo, etc. Senecam obseruaui ep. 10.

Abeat.] u. incorrecte, habeat. uide Senecam ep. 10.

Iratum et furibuudum.] Hec duo non habet textus Senece.

Exponit.] Senece textus, expromit.

Te malim esse.] Ex Seneca restitui ly te, quod omisisse oberat multum.

Qui non aspectus tantum.] Restitui ex eodem Seneca. Nam duo pro aspectus sic habent: Qui non presens tantum, quomodo quidam monent, teste Lipsio, in suis libris legi; et ipse testatur omnes libros Senece habere: Qui non actus tantum.

 Semper tibi ostende.] Ita Seneca C. pro ostende, habet effice.

Aegyptiaca.] Huius Marie Aegyptiace uitam conscripsit Sophronius Hierosolymitanus epis. teste Nicephoro l. uII, c. 5, et eam habet Surius t. II, die 9 Aprilis. Alteram uitam m. S. metro per Hildebertum Cenoman. episcopum conscriptam uidi in celeberrimo monast. Bone Spei Ord. Premonstrat

Item c. XLIX.] C. c. 73, u. 63.

473 Asor. Ait margo C. Asor, sagitta interpretatur. Mundus autem plenus est sagittis et laqueis, et ob hoc fugiendus.

Martinus adhuc duodenis.] uide uitam eiusdem apud Surium t. uI per Seuerum Sulpicium editam.

B. Germanus.] Huius uitam habes apud Surium t. Iu .

Remigius Remensis.] Exstat uita per Hincmarum conscripta. Sur. t. I et u. M. addit post Remigius, filius comitis Laudunensis.

 Secundum temperantius.] u. Secundum temperaratius, extremum et appetibilius.

Periculum primi.] C. Periculum populi quod est in ciuitate. Primus, quod est in singularitate; ue soli, etc. Clarius est quod in textu reposui ex u.

Circumcisi paucitate.] Ait C. ad latus: Paucitas enim quasi media uia eligenda est in perfectis.

Offendit et offenditur.] C. Ostendit et ostenditur.

Redundat in singulos.] Dum fratribus suis, ea que foris.  uiderit, refert; quia, ut ait S. Benedictus, plurima destructio est.



CAPUT LXXIII.

Achan peccante.] Duo Achor.

Consentit.] Forte distinguendum est inter maiorem et minorem consensum, ait C. in margine.

Deperit inde nichil.] Hemistichium Ouidii De amoribus.

Signum tantum.] In cantando. Margo C.

Per multitudinem.] u. pro multitudine.

 Super II librum Regum.] C. et u. uitiose legebant: Super III librum Regum. His similia uidi apud B. Aug. t. III, l. II. De mirabilibus S. Scripture c. 13. Preterea citantur he sententie de penitent. dist. 3. Illud uero: Item 1, quest. 4. Ecclesia que.

Septuaginta millia.] Non, Octoginta millia, ut C.

Heli pro iniquitate.] Nihil immutaui, etsi hec uerba non sint Iosephi, sed potius B. Hieronymi t. II aduersus Iouinianum l. I, cap. 20, que etiam in Glossa ad I Reg. c. II recensentur.

Seuera animaduersione.] u. Seua animaduersione.

Primo Reg. c. XXuIII.] u. c. XLu C. c. XLuI. Circa hec attendendus est margo C. Spiritum sanctum exstinguit, qui non libere  loquitur ueritatem, uel celat.



474 CAPUT LXXIu.

u. uariat in summario: Quod pro facili occasione  Sancti se reos dicunt alicuius peccati etiam grauissimi.

Se reum peccati consti.] C. Hanc sententiam repetit in margine paucis immutatis: uir sanctus pro modica occasione se reum peccati constituit, quod manu, uel uerbo expresso non impletur.

II Reg. XXIII.] u. II Reg. XLIX. C. II Reg. XXuI.

Super periculo.] Quia exposuerunt uitam, ut aquam haurirent, et asportarent Dauidi.

Act. apost. c. XX.] u. c. XLuIII. C. c. LXIX.

Deut. c. XIX.] u. c. LXXXu. C. LXXXIu.

Ecclesie seruaueris.] u. pro Ecclesie, legit persone.

Ruticulas et apodiationes.] u. hec omittit. Sic enim: Facies murum tecti, etsi planum sit per circuitum. M. pro ruticulas, habet luticulas. Forte reticula uel retinacula. Apodiationes seu fulcra siue retinacula, quibus inniti possunt, qui, post ambulationes in podio, conquiescere uolunt, Gallice des  apuys.

Murum tecti, etsi planum.] C. Murum decliuum, etsi planum sit. Ad hec ait margo C. Cur igitur edificantur Ecclesie turrite, et tam alte?

Sic et aduocatus.] uide infra M. quia uariat hic.

Per apenninum.] u. per appenninum. C. per alpenninum. De Apenninis montibus scribit Plinius III 12. De Apennicolis uero uirg. 11, Aeneidos:


. . . . . Apennicole bellator filius anni.

Item Iob cap. IX.] C. c. XI, u. c. XL.

In Num. c. XXXII.] C. et u. c. LXuII.

Item Exodi XXI.] u. Exod. LIII, C. LII.

Robertus Ambianensis episcopus.] Is uidetur esse qui in Gallia Christiana Claudii Roberti recensetur quadragesimus anno 1166.

Sanctus etiam Maurilius Andegauensis.] C. Maurilius Cenomanensis, sed male. In catalogo Claudii Roberti est trigesimus, et uocatur Mauriolus. Usuardus in Martyrol. die 13. Septembris uocat Maurilionem.  Exstat uita apud uincentium Bellouac. 1. XXI Speculi historialis c. CXXuI per Fortunatum episc. Pictauiensem conscripta.

Ad baptizandum puerum.] Ex uita eiusdem B. Maurilii colligitur loquendum, non de puero baptizando, sed confirmando. uide t. u. Surii die 13. Septembris. Exemplum simile huic habetur in exemplari M. de quodam Cameracensi episcopo. uide illud infra, post notas ad caput ultimum huius operis.



475 CAPUT LXXu.

C. Pro summario aut titulo habet: Contra superstitiosos, male.

Quod in se agitur.] B. Augustinus in Ps. CXuIII. Conc. 12. Quod in se ipso agitur. Fallitur C. Quod in se agitatur. u. posset tolerari: Quod in se agit.

Superficialia.] Quasi ad apparentiam duntaxat. C. supercilia, abusus Amanuensis.

uel propter laudes.] Glossa est interlinealis et ordinaria  in c. uI Matthei, sed reor auctorem hec immediate hausisse ex Beato Augustino. tom. uIII. In psalm. CXuIII, conc. 12.

Iudicium autem rerum.] Solum u. addit: Manifestatum. uideatur hac de re doctrina B. Thome 2, 2 q. 60, a. 4.

Dubia in meliorem partem.] Soluit hec clare idem, loco eodem.

Ad Rom. XIu.] Duo 45.

Ad Gal. cap. uI.] u. c. XII. C. ad Ephes. c XII.

Proterue exagitando.] Hec desumpsit ex B. August. tom. Iu, libro exposit. in hunc locum.

Prescindende communionis.] Textus B. Augustini, legit precidende, sed uarietas est nominis non rei, ideoque retinui eam, que in m. S. S. erat lectio. C. non communionis, sed commonitionis, uitiose.

I ad Cor. c. Iu.] u. c. XuI.

Item ad Rom. XIu.] Duo XLu.

Augustinus De ciuitate.] C. ad latus, corrigit quod  in textu habet, hoc modo: Lege, Trinitate. Sed nec in libris De Trinitate, nec De ciuitate hunc locum uidi, sed t. Iu, l. II. De serm. Domini in monte c. 18, per totum.

Aliene uel malitie.] Glossa in illud II Cor. I, u. 12. Et sinceritate Dei, ait: Aliene malitie, etc., omittit uel. Considera Glossam hic.

Lectum de cin.] Hec de re habes exemplum in exemplari M. infra post notas omnes.

Sardanapali.] Sardanapalus fuit postremus rex Assyriorum, uir muliere corruptior, inquit Iustinus l. I. Unde emanauit prouerbium: Sardanapalo mollior. Hoc prouerbio utitur Tertullianus t. I, libro De pallio c. Iu, n. 79.

Unctum Domini.] Sacerdotem scilicet. Ita censet M. uel certe episcopum.

Iacobi c. Iu.] u. et C. c. 9.

Ecclesiasticus c. XI.] Eadem cap. XXXuI.



476 CAPUT LXXuI.

 u. Pro titulo legit: De rumorosis et rumusculosis.

II ad Thess. III.] u. et C. II ad Thess. u.

Et obsecramus.] C. Et obiurgamus.

Et rumusculis.] Hoc redolet Glossam interl. in hunc locum. Sic enim: Non rumorosi.

Et Quintus Curtius.] Exemplaria sic habent in textu. At C. ad marginem corrigit sic: Lege, Mutius. De hoc Cicero in uerrem.

Fama malum.] uersus uirg. 4 Aeneidos per modum parenthesis sublegendi.

Et proferens illoto.] C. illico.

Tales bibulas.] Ex B. Bernardo De consideratione ad Eugenium papam.

Debeat esse certa.] Non tamen in iudicio, ait margo C.

Recula ipsius.] Recula diminutiuum a re. C. legit Regula.

Socrates precepit.] Hoc Socratis preceptum obseruauit Aristoteles, prout supra ostenditur c. 5 in  fine, et in notis.

Et Eccli. c. XXXII.] C. c. 85 u. 86.

Manifestat.] Id est soluere uoluerit, inquit C. in margine. Plura inuenies hac de re capite 5 huius operis.

Item Eccli. XXIX] C. 65.

In Parab. c. Iu.] C. c. 14.

Dissimile erit.] Id est difficile. Ita C ad latus.

uerba inenarrabilia.] Margo C. uitiose corrigit: enarrabilia. Nam textus biblicus contradicit.

Summa ergo summarum.] Isne Seneca ep. 40 in fine.

Et philosophus.] Quis ille philosophus? Isne Seneca? Nondum in eo hanc sententiam legi. Interea primarium huius sententie auctorem dicam esse Plautum in Mostellaria actu 1, scena 1 initio.

Nec liberare metus.] Duo posteriora hemistichia, que sunt Statii Thebaidos lib. XI omittit C. u. pro liberare habet librare. Hic impressa sequor.

Imperator Augustus.] Preter hoc exemplum, adhuc aliud habet exemplar M. uide illud infra post notas.



CAPUT LXXuII.


u. Caret titulo, neque intercapedine hoc caput diuidit a precedente.

Comitatur inconstantia.] C. communicatur.

Eccli. c. XXXIII.] C. LXXXuI u. 87.

Mulierum est inconst.] Glossa interlin. in hunc loc.

477 Tremulum caput.] De signo in Cain posito diximus supra in c. II.

Et Isa. III.] u. et C. Isa. uIII.

Et Parab. c. Iu.] u. c. 13, C. 14.



CAPUT LXXuIII.

C. Paucis titulum perficit: Contra peregrina iudicia.

Ariolos sciscitetur.] C. ad latus ait: Lege suscitet uel suscitetur. Quid hoc est? Ergone fallitur sacre Scripture textus?

Per gladium uel prelium.] Utique placebat. u. uel peluim.

uel incarminatoris.] C. hic Carminatoris, infra  autem Incarminationes. Gallice charmes.

Sed quomodo intelligam.] Hec restitui ex Bibliis sacris. Alioquin duo: Sed quomodo intelligam per illum esse locutum Dominum? Hoc habebis signum: sic quod propheta ille predixerit, non euenerit, et hoc Dominus locutus est  sed per tumorem animi propheta confinxerit, etc.

Sed peregrina iudicia.] Margo C. Sicut Ecclesiastica sacramenta faciunt.

Istis enim.] u. Illic enim.

Si autem euenerit.] Idem margo: Procuratione diaboli, permissione Dei.

Item c. XuII.] u. c. 86. C. 76.

Glossa: Non nisi.] C. Qui interficietur gladio. Non nisi, etc. Amanuensis, gladio pro Glossa scripsit. Sic enim Glossa ordin. Attestationes scilicet legis prophetarum, et Euangelii, secundum illud Ioan. XI. Sermo quem locutus sum, ille iudicabit eum in nouissimo  die.

Ad Hebreos uI.] Duo 9.

Scriptura memoret.] Num. c. u. Hoc quoque caput citatur Causa 2. q. 4. Consuluisti.

Propter numiam Propter hanc eamdem causam, inquit margo u. prohibitum est in capitulo generali apud Cistercium, non haberi Decreta Gratiani in claustris nostris; quia quidam simpliciores abbates abutebantur eorum auctoritate ad furta monasterii inuestiganda. Percurre textum M. hoc loco, quia multa exempla recenset.

Igitur nec in eo quodminus.] Similiter propter incertitudinem peregrini iudicii, ait C. ad latus.

Priuilegia paucorum.] .Regula Iuris 74 in Sexto sic habet: Quod alicui gratiose conceditur, trahi non debet ab aliis in exemplum. Siue: In argumentum trahi nequeunt, que propter necessitatem aliquando sunt concessa. Regula 78. in Sexto. et 2. q. 2. Non statim.

478 In his iudicatur circa.] Ait C. in margine:  Ut clam reum respuant, uel innocentem admittant.

Effectum suum consequantur.] Idem ibidem inquit: Quod tamen quia plures eo salui fiebant, quidam malitiosi in iudicium ignis transtulerunt, quo magis perierunt.

Quam miraculis.] Cur hoc? Quia miracula quotidiana, ex assiduitate uilescunt, inquit B. Gregorius hom. 26 in Euang. sub finem. Preterea, ait idem, corporalia illa miracula ostendunt aliquando sanctitatem, non faciunt. Hec uero spiritalia, que aguntur in mente, uirtutem uite non ostendunt, sed faciunt. Illa habere et mali possunt; istis autem perfrui, nisi boni non possunt. Hom. 29. in medio.

Que sunt ad salutem.] Non dico appendicia, ait C. ad latus, ut gratia predicandi, et huiusmodi.

Inuenti a Salomone.] Liber est in decreto Gelasii pape damnatus dist. 15. Capit. Sancta Romana Ecclesia, de quo Sixtus Senensis lib. II Bibliothece sancte uerbo Salomon, sic habet: Recensetur etiam  in Decreto Gelasii Pont. inter damnata scripta liber quidam falsissime Salomoni ascriptus, qui Clauicula Salomonis prenotatur. Latius de his exorcismis Michel Glycas parte. II Annal. pag. 255.

Sed auctor ignoratur.] Nisi forsan diabolus sit, inquit margo C. Accipe ea que in oris u. hoc loco deprehendi. S. Gengulfus  de Burgundia oriundus, regi Pipino percharus erat. A quo, dum aliquando rediens transiret per Campaniam, deuenit ad quemdam fontem. Super quem dum sumeret ientaculum, superuenit dominus illius predioli: quem inuitans ad prandium, rogauit eum ut fontem illi uenderet. Qui cogitans intra se, cepit eum irridere, reputans posse sibi cedere utrumque, scilicet et pretium et fontem: et uendidit eum centum solidis. Igitur Gengulfus, dato pretio et ascensis equis, rediit, et uxori sue, que illo absente adulterauerat, narrauit que egerat. Illa, ut erat superba et petulans, irrisit eum quod sua tam leuiter perderet emendo inutilia.  Post hec sanctus Gengulfus loca domui sue contigua circuiens, baculum infixit solo, quem tenebat, eoque relicto rediit. Crastina die, cum mane surrexisset, et aquam ad abluendas manus et faciem posceret, defuit; et iussit uni ex ministris, ut iret ad locum baculo signatum, et baculum abstraheret, et aquam que sequeretur, afferret. Mox baculo abstracto, fons ille, quem in Campania emerat, ibi exortus est, et ita auarus uenditor priuatus est fonte suo. Est autem coloris subalbidi, et usque hodie dicitur sanare languentes per merita B. Gengulfi. Uxor autem sancti amabat quemdam clericum. Cuius flagitii rumor cum peruenisset ad sanctum, duxit ad predictum fontem uxorem tanquam gratia spatiandi, cui et ait: Multa, inquit, turpia audio de te, sed leuem purgationem tibi offero. Ecce hic est fons frigidissimus: immitte manum 479 tuam, et affer capillum de fundo. Si nichil patieris mali, inculpabilis es. Mox illa, ut capillum tangens, manum  ad se retraxit, quidquid unda tetigerat cute nudatum est, tanquam si in ignem manum misisset, ita ut in summitate digitorum penderet caro cum cute abstracta. Tunc sanctus: Digna quidem morte fueras, sed meis manibus non morieris, iudicio Dei te reseruo; si tamen penitentiam egeris, indulgentiam consequeris. Hoc autem scias, quod in meo ulterius consortio non eris. Dimitto autem tibi quidquid in dotem dederam, ut habeas unde uiuas. Tunc abiit sanctus Gengulfus in predia sua longe posita in Auallensi territorio. Illa autem timens ne se et amicum suum interficeret, locuta est clerico. Qui ueniens in domum in qua sanctus dormiebat, gladium extraxit, qui erat ad caput eius. Interim excitatus sanctus, surgit, et dum ictum capitis declinaret, incidit in cuspidem gladii, et lethaliter uulneratus est in femore. Clericus autem fugit ad amicam suam. Et postquam simul plauserant de hoc quod acciderat, quia uidelicet sanctus post paucos dies obierat, clericus uentrem purgaturus, uiscera  sua omnia effudit in latrinam, et ita periit. Interea sanctus portatur ad sepulcrum, et inter eundum multa miracula facit. Quod cum una ex ancillis narraret uxori eius, illa insaniens respondit: Sic operatur uirtutes Gengulfus quomodo anus meus. Quo dicto, statim a parte abstrusa corporis obscenus sonus prodiit. Erat autem sexta feria. Talique postea subiacuit opprobrio, ut per omne tempus uite sue quot eo die protulit uerba, tot ab illa parte corporis prodirent probra. Huius rei fama adeo diuulgata est, ut rex Pipinus per illa loca transiens mitteret nuntios ad inquirendam rei ueritatem, et inuenit ita esse. Hec ibi, at in margine C. longe succinctius recitantur hoc modo: Notandum, quia Ganculfus dux, ut probaret an uxor sua mechata esset, ait ei: Si sine exustione extraxeris lapidem de fundo huius fontis, innocens es. Que mittens manum  in fontem aque frigide, extrahit lapidem, et combusta est manus eius lapide. uideantur plura in uita eiusdem B. Gangulphi t. III Surii die 11 Maii.

Causam constituit.] C. ad latus corrigit textum sic, pro constituit, lege innotuit.

Est et alia aperta.] Publica et manifesta, inquit B. Aug. t. uIII in exposit. huius Ps. LXuIII.

Mammotrecti.] Sic duo exemplaria, tertium mammotrepti, Grece , id est diu sugentes, uel a nutrice educati: qua uoce utitur B. Aug. concione 2. in Ps. XXX. Est Dictionarium biblicum uoces obscuriores explicans Metis excusum quod uocatur Mammotrectus, eo quod rudibus in Latina lingua ueluti mammam sugendam quidam ordinis Minorum exhibuit . Nomen uidetur esse Teutonice originis, qua lingua trecken significat trahere, quasi dicas, qui mammam trahit uel sugit.

480 Iustis sub Nouo Testam. C. Iuratis sub Nouo, etc.

 Quomodo igitur forma exsecrabilis incarminationis ferri etc.] Non in carminosis ferri, ut C. In Capitularibus Caroli Magni et Ludouici Pii exstat edictum de usu aque feruentis l. Iu c. 13. Sed in additione quarta cap. 81. interdicitur usus aque frigide his uerbis: Ut examen aque frigide, quod hactenus faciebant, a missis omnibus  interdicatur ne ulterius fiat. Edidit hec Capitula Petrus Pytheus, et Glossarium adiecit in quo ponitur exorcismus aque ad iudicium Dei demonstrandum. Deinde Missa integra de eadem re, que uocatur, Missa iudicii. Tertio tres adiurationes aque, quarto totidem adiurationes ferri. Que omnia desumpsit ex ordine Dunstani Dorobernensis archiepiscopi. Atque hec sunt que toto hoc capite confutat Petrus Cantor.

In feruentis olei.] Prochorus in uita S. Ioannis Euang. Item Tertullianus lib. de Prescriptionibus aduersus hereticos, n. 215.

B. Marcello Parisiensi.] Episcopo, ordine, nono. Eius uita exstat per Fortunatum tom. uI. Surii die 1  Nouembris. Nota hec gesta B. Marcelli contigisse antequam episcopus esset, ut liquet ex M. Quod uide post notas, et inuenies exempla alia, que u. et C. tacent.

De calore ignis.] Ly ignis, ex M. addidi.

Et nouem pondera.] M. Sed nouem, etc.

Tui peccatoris.] u. inter lineas: id est, o tu peccator.

Papa Eugenio.] Addit M. Presentibus cardinalibus, archiepiscopis, episcopis, etc. Eugenius est tertius ad quem beatus Bernardus misit libros De consideratione.

Quidam Manicheus.] Addit M. de Steila Britto, forte ex Britannia. uide post omnes notas inter aliquot capita uariantia M.

Eiusdem ciuitatis.] Remensis nempe, n. 49, alias 50.

Benedictionem aque.] u. maledictionem aque uitiose ut ex proxime sequentibus liquet.

A conuicto.] u etiam male: a coniuncto.

 Catharis deliberandi.] Cathari heretici sunt Nouatum sectantes, unde et Nouatiani dicti sunt. Ait B. Hieronymus t. u. in c. XIu Osee: De hereticis facilis intelligentia est, quod uocentur Samaria, eo quod Dei precepta seruare se iactent; non quod custodes sint legis eius, sed quod hoc esse se dicant, in similitudinem schismatis Nouatianorum, qui et ipsi , id est mundos se uocant, cum sint omnium immundissimi, negantes penitentiam, etc. Ipse quoque B. Augustinus eos describens his fere uerbis utitur: Cathari, inquit, qui seipsos isto nomine, quasi propter munditiam, superbissime atque odiosissime nominant, secundas nuptias non admittunt, penitentiam denegant. Nouatum sectantes hereticum, unde et Nouatiani appellantur. Hec ille tom. uI de heresibus ad Quoduultdeum heresi 38. Plura de Catharis hereticis in Gabriele Prateolo, Cathari, alio  481 nomine Patarei, et Patareni damnati sunt in concil. Lateranens. sub Alex. III, cap. 27.

Sacerdotum de semine Chanaan.] Susannam interficere uolentium. Margo C. ex Dan. XIII.

Ad Hebre., c. XI.] u. et C. c. XuIII.

Quandoque occulta uictoria.] Occulta uictoria ad animam, manifesta ad corpus pertinet. B. Augustinus in Psal. LXuIII. Intende anime mee et libera eam.

Alius confessus est.] Itaque edituus ille Compendiensis, de Compienne perperam adustus est, ueritate rei comperta per confessionem ipsius furis et rei. Clarius hec exempla recitat M. infra post notas.

Familiari Catharis.] u. hic legit Cantharis, sed non bene, ut patet ex sequentibus, ubi de Catharorum heresi mentio fit.

In dubiis ergo tenenda.] Senece sententia, de quatuor uirt., c. 1.

Cuius auctoritate fit.] Quia qui facit per alium, est perinde ac sic faciat, per se ipsum. Regula iuris 72, in 6.

 Ait Isidorus.] Forte B. Gregorius, ut ex l. III. Moral. et ex Glossa in II Reg. c. XX, coniicio.

II Cor. Iu.] u. et C. XI.

uita autem operatur.] Illa scilicet, qua delectamini in terrenis, operatur in nobis mortem eternam.

I Cor. c. XII.] C. et u. c. 60.

Similitudo exposcat.] Sana lectio, ut habetur causa 2, q. 8. Quisquis. Non ergo: Similitudo exspectet, ut C.

Isaias, XLIu.] C. et u. CXXIX.

Occasionem effundendi sang.] O quanto magis peccant qui arma talibus locant! Ut sanguinem iniuste scilicet effundant. Margo C. Legitur causa 14, q. I. Qui in malo patrocinium dat malis, socius est criminis. Tum uero quis consentit aut patrocinium dat, quando factis malorum consortium approbationis adiungit.

Iuxta illud: Multitudo.] Hoc omittit C. usque ergo. Hoc prouerbium sic efferri solet. Multitudo  errantium, non facit errori patrocinium.

Per uiolentiam in cuppam.] C. uel si coactus per uiolentiam in curam, eritue, etc. Recte legit u. Est autem hic cuppa siue cupa, dolium, quo utuntur naute ad naues, que reficiende sunt, sustinendas. Unde Lucanus l. Iu, De bello Pharsalico:

Namque ratem uacue sustentant undique cuppe.

Quo retento.] C. quo retinente.

Committetur.] C. uel committetur. Ly uel expunxi, qui uisum est superuacaneum.

Callosa est manus.] Hoc est indurata exercitio continuo. Unde in officinis ferrariis 482 uisuntur fabri callosis pedum plantis, pene candens ferrum percurrere, sine pedum offensa aut ustione.

Hec peregrina iudicia ferri candentis et aque inhibita esse in Ecclesia, patet ex causa 2, q. 5. Consuluisti. Et ex epistola Iuonis ad Hildebertum, que incipit: Iuo Dei gratia Carnotensis Ecclesie minister, Hildeberto Cenomannensi episcopo, in tribulatione patientiam, in  patientia tolerantiam. Ibi enim monet Hildebertum, ne probatione per ignem, quam rex ab eo exigebat, uellet ullo pacto suam probare innocentiam; quod hoc esset in Ecclesia Dei per plures uetitum canones, et pontificum decreta. uidi epistolam, que in m. ss. nostris notatur 14, in impressis 91. Preterea S. Greg. papa I, seuere hec prohibet in ep. ad Brunechildem Francorum reginam l. XI, ep. 8, et citatur 2, q. 5. c. Mennam. Eadem prohibentur l. u. De purgatione uulgari, tribus capitibus, Celestini III, Innocentii III et Honorii III.



CAPUT LXXIX.

In titulo et multitudinem omittit C.

Parientes.] C. perhibentes. Non sapit.

Et inobedientes.] Hic multum uariat C. Constituentes inobedientes illis transgressores  in parcitate et in paucitate.

Diuinis preceptis. He.] u. diuinis preceptis he, et euacuare, etc.

 Scilicet silentium.] u. solum admittit ly scilicet.

In atrocioribus.] Lege arctioribus, ait margo C. sed Melius quod in textu obseruaui, uti ex M. patet. Ait enim. De atrocioribus et enormibus peccatis.

Si dextera tua.] Per dextram uitam intellige contemplatiuam; per sinistram, actiuam.

Redi ad actiuam.] Quomodo hoc? An licet Mariam deserere, ut Marthe adhereamus? Audi. Duplex est contemplatiua. Una superior, que simplex est et sincera, qua rapitur quis in Deum eique colloquitur, aut choris celitum interest mente. Altera priori inferior est, que contemplatiuorum actiua dici potest, qua quis honestis exercitiis incumbit, ne mentis aciem continuo intentam contemplationi, offendat. Exercitia hec uaria sunt. Lectioni sacre intendere, libros conscribere, aut uerbotenus describere, ad utilitatem proximi. Ait enim B. Hieronymus, ep. ad Rusticum. Nihil Christiano: Scribantur libri, ut et manus operetur cibum et animus lectione saturetur. Et ibidem uitandi otii ergo. Texantur et lina capiendis  piscibus. Item. Ama scientiam Scripturarum, et carnis uitia non amabis. Plura hac de re habentur in Glossa ad illud Matth. u. Si dextera tua, etc. Et in exemplari M. illud uide post omnes notas.

Coniugatis est in remedium.] u. coniugati, M. clarius. Prior est ad amplum premium, secunda est ad compensandum remedium. Similiter duplex 483 est actiua: Prelatorum dignior ad meritum, coniugatorum indignior infirmitatis remedium, etc. lectu dignissima, et que ad horum pleniorem intellectum maxime conducunt.

Abbati euangelico.] Id est Christo, inquit u.

Melliflui facti.] Ex officio Natiuit. Domini.

Quid faceret.] C. quid faciat.

Christiana sepultura.] Monachi forte darent tali sepulturam. Ita C. in laterali ora.

uelando capite.] C. uelando corpore. Quantus hodie puellarum tum nobilium, cum diuitum luxus. Non modo non uelant sinciput, sed quod detestabilius  est, tumentes mammas denudant, adolescentibus et procis suis hamum eterne damnationis expandentes. Iamque liceret inclamare cum Betio et quidem gemebunde:

Heu quam precipiti mersa profundo
Mens habet, et propria luce relicta
Tendit in eternas ire tenebras.
Contra hanc pectoris puellarum nuditatem, non ita pridem in Belgium nostrum introductam et receptam, acriter et docte, et, ut spero non infructuose, inuehit quidam castissimus iuxta ac doctissimus metropol. Camerac. Ecclesie canonicus. uideantur eius libelli Gallice impressi: Le couure-chef féminin: Item: Le chancre, ou couure-sein féminin.

Cum dicat auctoritas.] Auctoritas intelligitur ut supra indeterminate pro ueteribus auctoribus. Id autem, quod hic citatur, petendum est ex actis conc. Lateran. sub Alex. III, que hactenus non exstant.

Ut Euangelium obseru.] C. male: Ne Euangelium,  etc.

Decretum Gregorii.] Gregorii uII cuius libri XI Epistolarum habentur in tomo III concil. Talia ieiunia non esse generaliter constituenda ut fecerant Gallie episcopi egregie docet Gerardus I. Camerac. episc., ut uidere est ex chronico Camerac. Balderici Nouiomensis et Tornac. episcopi l. III, c. 52.

De reuocandis decimus.] Hac de re est specialis titulus in Append. ad conc. Lateran. sub Alex. III, parte u et de obseruandis decimis iisdem part. XIII.

Innitentium.] C. munientium.

Laicis.] Dicentibus, ait margo C. Ducam hanc et ditabor, quia relinquam eam cum uoluero, quia est mihi in tertio genere affinitatis.

Protrahentes aduocati.] De aduocatis abunde dictum est supra c. 51

Dum moliuntur,] Non molliuntur, ut u. uerba sunt Terentii: Et nosti mores mulierum, dum moliuntur, dum comuntur, annus est. In Heautontim.  Actu II, scena II, in fine ubi etiam antiqua exemplaria legunt molliuntur.

Comes Theobaldus.] Forte ille Campanie comes, de quo Cesarius exempl. memorab. lib. uIII, c. 31 et Cantipratanus l. II. Boni uniuersalis de apibus, c. 25, num. 14 et 15.

484 Ut autem planior] u. ut autem amplior.

Grandi Montensium.] Ordo Grandi-Montensis in Lemouicensi diecesi apud Gallos, institutus est circa annum Domini 1080 militatque sub regula S. Patris nostri Benedicti. Agit de eo Iacobus a uitriaco in Historia occidentali, c. 19.

De non confitendo.] Hec, usque peccante aberant in C. Merito autem tales traditiones et constitutiones reprehendit auctor, quia sunt causa, quod peccata omnia in confessione non aperiantur.

A barbato misso.] u. A barbaro, etc. Fusius hec uide in M. post notas.

Et Hieronymus.] Consule commentarium in Psal. CXLuI. tom. uII. Item in Ep. ad Ephesios, c. u,  tom. uI.

Et psalmo cantici.] Psalmorum et canticorum inter se comparatio fit in homilia 1 in Cantica cantic. tom. uIII. B. Hieronymi post Origenem. Hoc autem interest inter psalmum et canticum, quod psalmus refertur ad manus, hoc est ad opera; canticum uero ad theoriam. Ait idem B. Hieronymus in Psal. XCI super illud: In decachordo psalterio: Simpliciter dico: Quotiescunque leuamus manus sine cogitationibus et disceptationibus, in decachordo psallimus Domino. In decachordo psalterio cum cithara. In cithara nostra, et corpus, et anima, et spiritus omnibus chordis composita sunt. Plura hac de re uidere est apud eumdem, tom. uI in Epistol. ad Ephesios, cap. u ad illud: Loquentes uobismetipsis in psalmis, et hymnis et canticis spiritualibus.

Cum Nicolao.] Habetur uita apud Surium tom. uI, die 6 Decemb.

De centum libris.] Librarum distinctiones, similiter  et originem refert Budeus, libris De asse et eius partibus.

Quare, etc., si.] Ex M. hunc locum restitui I Cor uI. Quare non magis fraudem patimini, etc. u. Quare etiam etsi licitum iuretur. Locum Apostoli non distinguebat, ideoque uitiose.

Item: In alia.] Subaudi Ecclesia, ut ante.

Et hoc sacramentum.] Nomen Sacramenti hic sumitur analogice pro iuramento, sicut 22, q. 5. Paruuli qui. Attente considera textum M. hac de materia, infra post notas.

Bursa emungi.] Hoc idem patiuntur archidiaconi ab episcopis; iam puniuntur sic instrumento sue offensionis. Ita C. in margine.

Notitiam maiorum prelatorum.] C. fallitur: Malorum prelatorum.

Secundum leges.] Accusatio pastorum talis, non procedit ex caritate ideoque non debet admitti 4, q. 4. Nullus introducatur. Preterea debet precedere  admonitio caritatiua. 2; q. 1. Si peccauerit, et 2, q. 7. Accusatio quoque.

Exemplum puerorum.] M. suo loco hoc exemplum refert fusius.

Preter necessarias. [Duo: Preter necessarissimas.

II Cor. uIII.] C. et u. II Cor. XXII.

485 A uobis.] C. a nobis.

De recipiendis legatis.] Id colligitur ex causa 10, q. 3 sub finem.

In domo.] Scilicet . que etiam longe querenda sunt contra illud peticum:

Quodque domi non est, et habet uicinus, ematur. Non dixit transmarinus, non alterius regionis uel uille, sed uicinus. Quod tamen non de sumptuosis intelligendum est, sed de facilibus inuentu. Unde apparet Carnotensem in nugis suis male reprehendere Cistercienses, eo quod carnes hospitibus non apponant, utentem aduersus eos hoc uersu petico, cum isti in nemoribus et in desertis maneant maximeque  luxurie sit, ab eremicolis, sicut ab Aegyptiis, ollas carnium exigere. Exodi XuI.

Nota quod spoliatorem.] Hec usque ad finem capitis solum u. legebat.



CAPUT LXXX.

Absurde sonare.] u. Aspere sonare.

Mahometus.] Id restitui, nam tria exemp. Machometus; quis ille sit, omnes norunt.

Non interponens super.] Sicut ii, de quibus B. Hieronymus. Quidquid dixerint, inquit, hoc legem Dei putant, nec scire dignantur, quid prophete, quid apostoli, senserint; sed ad sensum suum incongrua aptant testimonia, quasi grande sit, et non uitiosissimum docendi genus, deprauare sententias, et ad uoluntatem suam Scripturam trahere repugnantem. Hec ille in ep. ad Paulinum, que incipit: Frater Ambrosius.

uiam mandatorum.] C. uiam mundi, sed uitiose.

Secretum Scripture.] Hec redolent expositionem S. Augustini in hunc locum.

 Caupones tui.] Ex interpetatione LXX siue Greca.

Et sincera ueritas.] Restitui ex B. Hieronymo u. et C. Et sincera uoluntas.

Contenta.] C. contempta, in margine. Interea dicam quod sentio. Si quod supra est, et sincera uoluntas, attendatur, aliquo sensu posset tolerari ly contempta, scilicet uoluntas contempta in S. Scriptura, quia in illa docemur propriam uoluntatem relinquere. Non ueni uoluntatem meam facere, ait Dominus, sed eius qui misit me. Ioan. uI.

Martinus uidens.] Illius uita per Seuerum Sulpitium conscripta habetur apud Surium tom. uI die 11 Nouembr.

Non sane et sincere.] Ait M. Ideoque perierunt filii Isrel, quia os Domini, id est sacram Scripturam non interrogauerunt.

Nolunt implere opere.] C. uolunt implere. Quanta uarietas. Ait B. Gregorius: Deus uerbum ueritatis facientibus tribuit, et non facientibus tollit. Moral.  l. XI, c. 9.

486 Sanctis quippe.] Imo et infidelibus in humana scientia peritis. Ex quibus unum refero Senecam. Ait ille ep. 115: Nimis anxium esse te circa uerba et compositionem, mi Lucili, nolo: habeo maiora que cures. Plura petis? percurre eiusdem ep. 45.

Econtra philosopho.] u. Insolenter hic uariat. Ait: Econtra philosophus, maiori cure est integritas et compositio uerborum, quam ueritas sensuum. Ubi, queso, hoc habet Seneca?

Huiuscemodi hominibus] Recedentibus scilicet a superficie littere euangelice, ait C. in margine.

Apud Matth. c. u.] u. et C. cap. XXXIII.

In me capite.] Glossa est interlinealis in hunc locum. S. Hieronymus etiam uideri potest tom. uI in Mattheum, quia ex eo non nonnulla desumpsit auctor noster.

Maximus, non soluit.] Hoc: Non soluit, abest in u.

 Etiam addita in Euangelio.] C. in margine: Ut de non uidenda muliere ad concupiscendam eam, de non irascendo fratri, et huiusmodi. Matth. u.

Interiectionem.] M. legebat in textu: Interiorem indignationem, sed correxit in margine, et recte. Nam glossa interlinealis sic habet: Interiectio indignationem exprimens. Hic denuo concordat M. cum duobus aliis exemplaribus usque ad finem operis, ergo in sequentibus trium inter se fiet collatio, uti supra ante cap. 66. De officio prelati tripartito, et contra acceptionem personarum.

Specialia.] Spiritualia C. et M.

Et alia determinata.] M. et eneruata processerit.

Usque ad furorem.] Ita u. in textu: C. in margine, et reuocat ad illud: Fatue.

In Ioanne, c. u.] Tria c. XLIII.

Unde Augustinus.] Tom. uI contra Faustum l. XuI, cap. 22 et 26. Item tom. X De uerbis Domini serm. 46.

 Cum etiam fides.] M. Tamen etiam fides ex quibusdam cellulis paruis locis, scilicet sacra Scriptura, et subobscuris fit elicita. In quarum, etc.

Ego et pater.] Ad illud ego additur in marg. C. Ecclesia uel cellula.

Augustinus: uide.] Solum M. legit Augustinus, qui tom. IX, tract. 36, in Euang. Ioannis sic fatur.

Non recedas.] M. omisit non. Culpanda amanuensis negligentia.

Que fides exigit.] Articulos fidei, inquit margo. C.

Deberet exspectare.] C. Sapere. u. omittit.

Gastrimargiam.] Tria Castrimargiam.

Occasionem rapiendi.] Ait C. in ora superiori. Nouem modis curritur cum fure, non restituendo, precipiendo ut Dominus qui precipit seruis ut rapiant; tacendo, consulendo, consentiendo, adulando, non indicando, recaptando ut abbas, communicando.

487 Ne alii faciant maiora.] C. et u. Ne alii non  faciant maiora. Quispiam, duobus punctis suppositis indicauit particulam negatiuam auferendam in u.

II Cor. X.] Tria II. Cor. XXIII. uideatur Glossa interlinealis in hunc locum.

Et aspere uos.] M. Et aspergo uos.

Isaias, c. III.] Tria uII.

Auferam a uobis.] Siue, ut habet textus: Auferam a Ierusalem.

Afferunt stateras.] Insipide. C. auferunt.

Parab., c. XX.] C. et M. c. XLI.

Romulide saturi.] C. Satyri uersus Persii sat. X:

   Ecce inter pocula querunt
Romulide saturi quid dia pemata narrent.

Omnibus dignitatibus. M. Omnibus ditionibus.

Se malle centies.] C. centesies.

Quod uispillo facit, fecerat et medicus;] Sic. u. et M. At C. uispilio. De qua uoce Ioan. Ianuensis in Dictionario quod inscripsit Catholicon: uispilio, uel uespilio, raptor, latro, predo, quasi ui spolians. Qua  significatione hic uti uidetur Petrus Cantor, quomodo tum forte usurpabatur. Alioquin legendum uidetur uespillo; quam dictionem Nicolaus Perrottus a uespera deducit scribens in 3 epigramma Martialis his uerbis: uespillo uilis cadauerum funerator, qui uespertino tempore eos efferre solebat, qui funebri pompa duci, propter inopiam non poterant. Martialis:

Qui fuerit medicus, nunc est uespillo Diaulus.
Ita Perrottus qui eiusdem dictonis meminit in Epigramma 59.

Chirurgus fuerat, nunc est uespillo Diaulus,
   Cepit quod poterat Clinicus esse modo.
Quam scriptionem et significationem sequitur Ambrosius Calepinus, et Adrianus Iunius in suo nomenclatore.

Isaias, c. u.] Tria cap. Xu.

Sequamur mendacium.] M. Sequamur falsitatem.

uel minus bonum, maius bonum.] Hoc, maius bonum, abest in M.

 Et digniori.] u. et C. id omittunt.

Deut., c. XXXI.] Tria cap. CXLIII. et c. XII.

Et Act. apost., c. III.] M. et C. cap. 6. u. c. 12.

Ezechielis c. XXXIII.] Tria cap. CLIu. Prophetia Ezechielis, ut in m. ss. notatum est, habet uersus 3340.

Parab., c. XXX.] Tria LuI.

Ad Galatas.] Notaui c. I. ad illa uerba: Sed licet nos, ut angelus de celo euangelizet uobis, etc.

Ecclesiastes, c. XII.] Tria XXXI, in fine.



488 CAPUT LXXXI.

In Prouerbiis c. uI.] Tria cap. 16.

Idem, c. XII] u. et C. ca. XXuII. M. c. XXuIII.

Idem, c. XII. Manus] Tria c. XXuIII. Ergo ante error in numero.

Idem, c. XIII.] Tria XXIX.

Idem, c. Xu. Iter pigrorum.] Miror unde subrepserit error in quibusdam Bibliis impressis, ut pro pigrorum legatur impiorum, quia uersio S. Hieronymi, et LXX, cum Chaldaica paraphrasi concorditer  contradicunt. Exemplaria tria habent cap. XXXIII.

Idem, c. XuIII.] Tria XXXuII.

A bono opere.] Recte iuxta Glossam interlinealem: C. autem: ab omni opere.

Similis est.] Glossa interlinealis. Textus biblicus: Frater est, etc.

Pigredo immittit.] Non Pinguedo, ut M. et C

Esuriet uoluptates.] u. omittit uoluptates, sed male. Glossa enim est interlinealis. Sed cur uoluptates esurire dicitur? Quia, ut ait Seneca: Otiosus non sibi uiuit, sed quod turpissimum est, uentri et somno, epist. 55

Item, cap. XX.] Tria c. XXXIX.

Id est, Deo seruire.] Id solum M. habet.

Item. c. XXI] u. c. LXIII C. et M. cap. 42.

Desideria occidunt. C. et M. Desidia occidit pigrum.

Parab., c. XXIu] C. et M. c. XLuIII. u. XLuII.

uel temulenti.] Id abest in u

 Idem, c. XXuI.] u. c. LI. C. et M. L.

In Ecclesiaste, c. Iu.] Tria cap. uII.

Fomentum.] C. fomitem.

Eccli., c. XXII.] u. LXI. C. et M. XLI.

Abundantia panis.] Septuaginta sic habent: Deliciarum luxurieque opulentia, fuit origo peccati Sodomorum, uide B. Hier. in Ezech. c. XuI.

Putandum.] Deest in C.

Nisi scilicet quantum.] u. Ubi scilicet quantum.

Et quoties dederis.] Manducare subaudi, prout C. indicat in ore laterali.

In non erogando.] Ly in omittit C.

Non tantum facientem.] Placet hec lectio. M. Non enim facientem. Obscure.

Seruorum itaque.] Ait margo C. Ut birriarum et et clauorum.

Dominus etiam promisit.] Inuitatorium est ad nocturnas horas Dominica prima Qudragesime.

489 An galli cantu.] C. ad latus: Nocte sopora.

 Conticinium.] Has diei diuisiones clare tradit Macrobius lib. I. c. 3, similiter Honorius Augustodu, to. XII  u. et C. Cum his displicet.

Comes Palatinus.] Non Palatinus Rheni, sed palatii comes,

Aliquandiu tacui.] M. a malo diu tacui.

Isaias. c. LuI.] Tria LXuIII.

Genere humano.] C. et u. genere hominum. M. addebat post humano: hominum pigritia, sed quasi superuacaneum resecaui.

 Per panem omne necessarium.] Quia panis cum omni opsonio sapit. Panis primus  panis medius, panis extremus cibus. Panis cum ferculis editur omnibus.

Sed in uestiendo.] Unde margines M. et C.

Impiger extremos currit mercator ad Indos.
C. addit: Per mare pauperiem fugiens.

Nota quod pro Impiger, C. habet institor. uersus Horatii lib. I; epist. 1 ante medium.

Scilicet et spiritualis.] C. Scilicet et naturalis. uitiose.

Spiritualis in cogitatione.] Unicum u. repetit, Spiritualis: et hoc sapide sententia mea, ut ita posterius a priori, ob planiorem intellectum, separetur.

Corporalis multiplex.] Non damno C. Corporis multiplex.

Secundum sollicitudinem.] Sic ait Glossa interlinealis: Non labor et prouidentia damnatur, sed sollicitudo mentem suffocans. Itaque recte restitui secundum  pro scilicet, quod C. et u. admittebant.

Labor gratie.] Gratie, male omittit M.

Stratum meum rigabo.] Post hec addit u. Item: uide humilitatem meam et laborem meum. Psal. XXIu.

Consistit circa.] C. Consistit. Seneca sic ait ep. CXX, initio: Sed in una constitit.

Prouisionem proximi.] C. promissionem proximi.

Canalii quam concha.] Restitui locum. Tria enim carnalis, quod ex sequentibus in u. colligere est uitium esse. Ait enim post illud quam concha, id est alii refluens, quam sibi retinens.

Quoddam etiam laborare.] u. et M. Quodam etiam labore, ut inuidere, etc.

490 Ipsum culpa est.] C. etiam bene sic: ipsa culpa est.

uerumtamen laborem nature.] M. uerumtamen bonum nature boni, ut sepe, etc.



CAPUT LXXXII.

 M. Non diuidit hic caput, sed demum ad illa uerba, que caput 83, inchoant: uerum quantum recesserit.

Et quomodo?] Hec interrogatio, non obstante capitis diuisione, ad postrema uerba precedentis capitis referenda sunt. Quod nec absonum uideri debet, quia et in sacris Bibliis, non semel idem reperitur.

Citius et lautius.] u. uanius et lautius.

uastissimorum.] Ita Seneca loco citato. C. et M. uastrorum.



CAPUT LXXXIII.

Usque ad plumas auium.] Unde Horatius in epist.

Moueat cornicula risum
Furtiuis nudata coloribus.

Sub colore uestium.] M. et C. citant in margine uersum Iuuen. satyra 6.


Quarum delicias pannus bombycinus urit.

Oculos nos intuentium.] C. Lumina nos intuentium, De simili uestium superfluitate uideatur Seneca epist. 5 B. Hieronymus ad Demetriadem De uirginitate  c. 10, to. I, que incipit: Inter omnes materias. Item ad Fabiolam t. III incipit: Usque hodie. Item idem: Si uir uel mulier se ornauerit, et uultus hominum ad se prouocauerit, etsi nullum inde sequatur damnum, iudicium tamen patietur eternum, quia uenenum attulit si fuisset qui biberet.

Ergo dicite pontifices. uerba B. Bernardi in apologia ad Guillelmum abbatem, ante finem: Que uidentur redolere Persium petam, sat. 2.

Ad usuram.] C. ad uendendum, quam pauperes. M. ad usuram quam pati ad imbrem. Quanta dissonantia.

Iudaizando.] Insipide C. Iudicando.

Cruorem immolatitium.] Ita restitui. M. Cruorem immolantium. Non immolantium cruor dicitur, sed potius crudelitas. C. Immolaticensium. u. Immolatitum.

Alii mattulis.] Sic reor debere legi, eo quod uideatur diminutiuum a matta. Unde B. Benedictus in Regula c. 55. Stramenta autem lectorum sufficiant,  matta, sagum, lena et capitale. C. alii natulis. Gallice nattes: hoc est, florea ex straminibus contexta. M. alii maculis. Forte hic macule pro quadris foraminibus retis, ut apud uarronem, l. II.

491 Nuda in nemore.] u. Nuda in deserto.

Nimis grammatici.] Ironice dictum. Alioquin C. Minus grammatici.

Ut si transitio.] C. Transactio.

Redarguitur Tubalcain.] Forte legendum Iubal, qui, ut dicitur Genesis Iu fuit pater canentium cithara. Sed pro Tubalcain facit quod meminit malleorum. Ait quoque Glossa interl. in hunc locum: Ipse fuit inuentor, scilicet musice, que pertinet ad uoluptatem aurium. Tubalcain uero fuit malleator: unde ibidem Glossa: Qui per opera, scilicet eris, incitauit concupiscentiam oculorum.

Peccatur enim in compositione. Pudor est, inter Catholicos tot tamque uarias uestium compositiones quotidie adinueniri. Ornatus iste non Domini est, uelamen  istud est Antichristi, inquit B. Hieronymus ad Furiam uiduam. Cur hoc? Ideo quod puelle in uestitu et ornatu corporis uenena pudicitie propinent, adolescentes fomenta libidinum incendant. Hos abhorret peta ep. ad Hippol.

Sint procul a nobis iuuenes ut femina compti: illas detestantur uiri sancti. Fuge lasciuiam puellarum ; in Milone humilitas. Sed et religione et scientia insignis fuit teste Baron. anno 1148. Hec de Milone I qui fuit ordinis Premonstrat. ex abbate S. Iodoci creatus episcopus. De eius scriptis nusquam legi. De eo Mireus in Chron. Premonstrat. et in Fast. Belg. die XIII Nouembris. Item Raissius in Auctario SS. Belgii die XuI Iulii:  et latissime Ioannes le Paige in Bibliotheca Premonstrat. ordin. libro II.

Pes tibi.] C. et M. Pes modo. Ex Ouidio de arte.



492 CAPUT LXXXIu.

Solum u. caput nouum inchoat.

Pelliparii.] Qui animalium pelles hominum usui parant. Gallice: Pelletiers.

Non Dedalini.] A Dedalo Atheniensi artificum sue etatis ingeniosissimo.

Non sumptuosi.] Id omittit M.

Qui sellas et calcar.] Ut quid hec auri perditio? Non faciunt equum meliorem aurea frena, ait Senec.

Detiorum.] Gallicum est, quod Latine alea.

Non dico schacorum.] Polydorus horum meminit: Est uel aliud ludi genus, quo calculis in tabula lusoria, id est fritillis et alueolis luditur, inuentum olim circiter annum orbis conditi 3635 a quodam uiro, nomine Xerxe. Et infra: uocant hodie hosce calculos schacos a scandendo forsitan dictos, quod  calculi, cum mouentur, in alteram aduersam partem scandere uideantur. Hec ille, De iuuent. rerum l. II, c. 13.

Et cum iudici.] Seculari iudici gladius necessarius est, ut malos plectat in exemplum aliorum. Non placet lectio u. et M. Et cum iudicii necessarius, etc.

Et pila.] Pilum genus est teli apud Romanos. Unde Lucanus, lib. I.

Signa pares aquila, et pila minantia pilis.
M. ita legit: Et pila duplicata loricam perforantia. Si etate nostri auctoris usus bombardorum fuisset, posset tolerari hec lectio M. Ubi enim hoc instrumentum, preter morem, duplici oneratur pulueris quantitate aut copia, loricas facilius penetrat et perfodit.

Toxici.] Toxicum, uenenum est arbore, taxos dicta, proueniens.

Ad Cor. c. IX.] Tria ca. XLII.

Ne quid minis.] Terentius.

Tibi, si habeas.] Subaudi Tibi reddit quod suum  est, si habeas etc. M. tamen omittit tibi.

Transitores Dothain.] Ita C. At duo Transitores Idithun. Dothain locus est Gen. XXXuII. Ubi dicitur: Eamus in Dothain. Hebreus, id est transiens, siue transfluuialis. Idithun nomen est cantoris in titulis Psal. XXXuIII, LXI, et LXXuI, et interpretatur lex eius, uel legalis, siue laudem et confessionem dans.



CAPUT LXXXu.

Neque hic C. et M. caput diuidunt. Placet diuisio, quia lectori gratior.

Sicut ait Gregorius.] Et quid inquit? edicam: Nemo existimet in fluxu atque studio pretiosarum uestium peccatum deesse, quia si hoc culpa non esset, nullo modo Ioannem Dominus de uestimenti sui asperitate laudasset. Si 493 hoc culpa non esset, nequaquam Paulus apostolus per epistolam feminas a pretiosarum uestium appetitu compesceret, dicens: Non in ueste pretiosa. Pensate ergo que culpa sit hoc etiam uiros appetere, a quo curauit  pastor Ecclesie et feminas prohibere. Sic ille t. II, hom. 6, in Euangelia. Et ex apologia B. Bernardi hec didici: Mollia indumenta animi mollitiem indicant. Non tantum curaretur cultus corporis, nisi prius neglecta fuisset mens inculta uirtutibus.

uitio inconstantie.] Quod per arundinem uento agitatam exprimitur. Ait iterum B. Gregorius ibidem: Discamus, fratres karissimi, arundo uento agitata non esse: solidemus animum inter auras linguarum positum, stet inflexibilis status mentis. Nulla nos detractio, etc.

Religiosis uti splendidis.] Tu uero si monachus esse uis, inquit B. Hier. non uideto curam. Sordide uestes candide mentis indicia sint: uilis tunica contemptum seculi probet; ita duntaxat, ne animus tumeat, ne habitus sermoque dissentiant.

Sed ne quibusdam uideatur hec B. Hieronymi exhortatio dura obseruatu, alteram Senece mitiorem et fauorabiliorem suggero 1. Sic ille ep. 5 ad Lucilium: Illud te admoneo, ne eorum more, qui non  proficere, sed conspici cupiunt facias aliqua, que in habitu tuo aut genere uite notabilia sint. Asperum cultum, et intonsum caput, et negligentiorem barbam, et quidquid aliud ambitionem peruersa uia sequitur, deuita. Et ut breuior sim: infra ait: Non splendeat toga, ne sordeat quidem. uideamus ne ista, per que admirationem parare uolumus, ridicula et odiosa sint, etc.

Unde Bernardius.] C. Bernardus.

Chisimus ascendit.] M. Cifimus erupit.

Martrix et spolio non leuiore beuer.] M. Martrix et pretio non leuitate beuer.

His pellibus.] C. Sabelinis pellibus, et aliis.

Ut laruati.] uel similes capris per artificium: ait C. et M. in laterali ora.

Propter mollitiem effeminationem.] M. Propter mollem effeminationem. Natura, ad necessitatem uarias artes edocuit, de quibus Seneca edisserit, ep. 90, non autem ad abusum, aut mollitiem.

 Hanc ambitiosam.] M. adiectiuum conuertit in substantiuum hoc modo: Hanc ambitionem, supellectilem, etc.

Odio persequeris.] C. Odio prosequaris.



CAPUT LXXXuI.

Et cibariorum.] Non tamen damno M. et ciborum.

Res in uitium.] Ait Gallus eleg. 1. Non res in uitium sed malefacta cadunt.

494 A simplicitate antiquorum.] Sancti Anachorete neue cellulas audebant construere, ita argumentantes, quod quidquid uictus necessitatem superabundat, ad carnis curam pertinet. Unde quidam dicebat se uidisse demonem cum collega suo malleum leuantem, dum in superfluis reparandis malleo uteretur. Hoc exemplum citatur in libro. uidua Sareptana dicto, nuper a nobis in lucem emisso, lib. I, hom. 1, cap. 10.

In casulis.] Hoc est paruis casis.

 Tecta culmo.] M. Tecta in culmo.

Quidam etiam antiquorum.] B. Hieronymus asserit B. Hilarionem cellulam habuisse latitudine quatuor pedum, altitudine quinque, hoc est statura sua humiliorem. Hanc cellulam, inquit, potius sepulcrum quam domum credidisses. De anachoretarum cauernis et corticibus sepius mentio fit in libro uitas Patrum.

In illo mensulam.] Mensa tripes ait Margo C. Item ibi: Puri salis.

Ita esse sollicitos.] B. Ioannes Chrysost. in fine homilie 23 in Matth. sic inquit: Quid a pueris distamus ludentibus et domos fabricantibus, nos qui domos preclaras edificamus: nisi quod nos cum pena hoc agimus, illi cum gaudio?

Unde quidam.] Solum u. addit: Remensis clericus in textu. C. in margine.

Murorum.] Solum M. id habet.

Isaie, c. LXuI.] Solum u. notat: c. XCuIII.

 Scilicet Megarenses.] Non Megalenses ut C. uideatur B. Hier. to. I, ep. II ad Ageruchiam uiduam de monogamia, c. 5 sub finem.

Paulus primus eremita.] Colliguntur hec ex uita eiusdem per B. Hieronymum conscripta.

In hypogeo.] Loco subterraneo. , et , aut , subterraneus, subditus.

E regione.] u. et C. sic inquiunt: e regione de eo comederunt, reliqua absunt.

Demonibus in carcerem.] M. demonibus incarceremur.

Tunc habitare.] C. etiam habitare incipientium; omittit tunc.

Ne amittant.] u. admittant.

Omittunt.] u. iustitiam Dei committunt. Si committunt ergo contra iustitiam.

Pro diuitiis grangiarum.] Cesarius per grangiam intelligit predium siue uillam. Grangiarius qui preest uille.

Huic epule.] Ita Lucanus l. II ante medium:  at C. et M. Huic cibus est, etc.

Erigendum.] C. eligendum.

Reliquo.] C. et M. relinquo.

Sepelit natura relictos.] Mecenatis aliud hemistichium, cui libenter adderem ex Seneca sententiam, et ex Lucano uersus. Ait prior, ep. ad Lucilium 92. Neminem de supremo officio rogo, nulli reliquias meas commendo. Ne quis insepultus 495 esset, rerum natura prospexit. Quem seuitia proiecerit, dies condet. Posterior dicto l. uII inquit:

Nil agis hac ira, tabesne cadauere soluat,
An rogus, haud refert: placido natura receptat
Cuncta sinu.
Hec hemistichia, que in textu habentur, redegi in ordinem, alioquin C. et M. prosam ordinabant hoc modo: Facilis iactura sepulcri, quia sepelit natura relictos.

Gregorius.] Moralium Xu, c. 37. Preterea uideatur liber B. Aug. ad Paulinum De cura pro mortuis  gerenda.

Arte Dedalo.] Recte, quia ille Atheniensis artifex ingeniosissimus, ut supra dixi: non ergo legendum arce pro arte, ut uolunt C. et M.

Item, Psal. LXXIII.] Tria male legebant Psal. LXXII.

In his lapidibus.] Non, cum his lapidibus, ut uult C. ut patet ex B. Hieronymi epistola ad Eustochium de obitu Paule, que incipit: Si cuncta corporis, post medium.

Item Ierem., c. XXII.] C. et M. c. LXXX. u. XXu.

Ad auaritiam.] M. ad audaciam.

Ad consummationem.] Tria hic conueniunt, etsi in sacris Bibliis: Ad cursum mali operis.

Aeque spatiose.] C. eque spatiosa luxuria.

In orbe locus.] Impressa exemplaria Horatii legunt: Nullus in orbe sinus. Horat. l. I, ep. 1.

Item Iuuenalis.] Satyra 14.

Aedificator erat.] Auctor noster uel potius amanuenses  ex duobus hemistichiis constat unum sexametrum ex eadem satyra 14, ait enim Iuuenalis:

Aedificator erat Centronius, et modo curuo.
Littore Caiete, etc.
Et infra:

Dum sic ergo habitat Centronius, imminuit rem,]
Fregit opes, etc.

Contronius.] M. et C. Centonius.

Item, Hieronymus.] uideto epist. ad Heliodorum de laude uite solitarie, que incipit: Quanto amore.

In ciliciis.] M. in consiliis.

Siue parietinis.] Parietine sunt ruine, in quibus soli parietes exstant sine tecto.

Memor uteri.] C. Maior uteri.

Siue in parietinis.] Glossa in hunc locum, que et B. Augustini est.

Isaias, c. u.] C. et u. ca. XIII. M. XIu.

Leuit., c. XXuI.] u. et M. c. LXXuIII. C. LXXIX.

 Habacuc, II.] Tria u.

496 Item, Isa. c. XXuI.] Tria LIX.

Et Daniel, ca. uIII.] Tria c. XIu.



CAPUT LXXXuII.

Titulum ex u. collegi: nam M. et C. simpliciter legebant: Contra prodigalitatem.

Consumere frusta.] Non solum u. et C hic, sed et alibi in mss. sepius uidi frustra pro frusta. Sed amanuensium abusus.

Et pro nichilo.] C. Et de nichilo litigato obiurgat.

Inestimabile.] C Inestimabiliter.

Scilicet Christi.] Hec omittit u.

Et alias superfluitates.] u. sic: Quidam ob libidinem edificandi, de qua supra. Alii ob libidinem, etc.

Feruntur ad Cyanem.] M. et C. Feruntur ad carnem. Cyanos aliquando pro gemma, aliquando pro flore ceruleo accipitur, aliquando pro colore nigro aut ceruleo. uide Ouidium u et IX Metam

 Cibos delicatos.] M. cibos delibatos.

Hesterno iure liguriat.] M. Hesterno uix liguriat.

Dignosceret hoste.] M. Prenosceret hoste.

Ut dicatur de eis.] C. in margine: Ut de quodam prelato dictum est, et inde syllogizatum.

Ut essent soluenda.] Ne quidem male C. Ut essent soluendo.

Unde peta.] Claudianus De bello Gildonico.



CAPUT LXXXuIII.

Prodigum Paulum.] Illi de proconsule, nos de Paulo exponimus: aiunt duo margines.

Metiri se quemque.] uersus Horatii.

uerum est.] C. Iustum est.

Bucce.] Hec hemistichii pars cum uersibus sequentibus est Iuuenalis satyra 11. u. pro Bucce legit Burse. Textus pete: Bucce.



CAPUT LXXXIX.

 In summario capitis, pro immergentes M. ingerentes. Utrumque sapit.

Ut sint leues.] C. Ut sicut leues, etc.

Sicut arundo.] M. Sicut arundo ad omnem uentum doctrine.

Oestro temporalium.] musca est, boues et equos estate pungens, quam asylum aut tabanum quidam nominant. uirgilius III Georg.

   497 . . . Cui nomen asylo
Romanum est: estrum Graii uertere uocantes.
Quintus Serenus ait:

Nonne uelut rapido mentem correptus ab estro.

Epileptici.] Qui laborant epilepsia, siue morbo comitati, de quo Serenus:

Est subiti species morbi, cui nomen ab illo,
Quod fieri nobis suffragia iusta recusat.
Sepe etenim membris acri languore caducis
Consilium populi labes horrenda diremit;
Ipse Deus memorat dubie per tempora lune
Conceptum, talis quem sepe ruina profudit.

 Prouerb., c. XX.] M. et u. XLI C XL.

uentilatoriorum.] Lectio Biblica moderna sic habet: Dissipat impios, etc. At Hieronymo attributus qui est Bede commentarius in hunc locum ait.: Hunc uersum antiqua translatio sic habet: uentilator impiorum rex sapiens, et immittet illis rotam malorum, id est penam nullo fine consummandam. Cui, uidelicet rote, contraria est corona uite eterne, quam repromisit Deus diligentibus se 

Nunquam ad perfect.] u. paucis hec habet: et nunquam scientes: Semper, etc.

Non ambulant.] Ad hec uerba addit margo C. Pro necessariis.

Inuestigabiles.] u. Instabiles.

Isaias, c. XIX.] u. et C. ca. LII.

Id est permisit.] Hoc solum M. legit.

Caudam.] C. inter lineas ait: finem.

Idem, c. LuII.] M. et C ca. CLXXI. u. CLXXII.

 Illud tantum umbratiliter.] M. et C. Illud tamen M. Umbraliter.

uelut stercora.] C. ad latus: Sic Apostolus, sic beata Agnes, et alii sancti, omnia ista reputarunt ut stercora.

Per mundanam cupiditatem.] M. et u. Per mundanam concupiscentiam.

Sicut nec Iudei.] Hec, usque: Sed putruerunt, solum M. admittit.

Aranea uermis est.] Cassianus in Psal. XXXuIII.

Illi gareionum.] Garciones aliquando pueruli, aliquando etiam nebulones dicuntur: Hoc nomine utitur B. Bernardus in a ol. ad Guillelmum abbatem.

Pes mundi.] M. Pedes mundi.

uel hostium.] M. Id est hostium.

Lex non equior.] Ex Ouidio I De arte, ubi de Perillo noui cruciatus inuentore agit. Et nota est historia de boue Phalaridis de quo idem l. III De tristibus elegia 11.

 Hoc est lingentibus.] Siue lambentibus terram. Nam B. Hieronymus nomen Amalec interpretatur Lambens terram.



498 CAPUT XC.

Unde Augustinus.] In Psal. uII, to. uIII ubi addit: Cognoscetur Dominus iudicia faciens, in operibus manuum suarum comprehensus est peccator. Ex Psal. IX.

Augustinus: Qui uult.] Tria exemplaria sic legunt. Interea dicam hanc expositionem magis redolere doctrinam B. Ambrosii in hunc Psal. XXXuI quam B. Aug.

Parab., c. XXuI.] Tria cap. LI.

Eccli., c. XXuII.] Tria c. LXXII.

Fraus in se conuersa.] Sententia S. Seueriani in sermone De SS. Innocentibus. Huic non absimilem habet B. Aug. in Psal. LXXII ad illa uerba: Propter dolositatem posuisti eis. Fraudulenti, inquit, fraudem patiuntur.

 Item per exempla.] Preter exempla sacre Scripture, etiam illud notum est Euthymii, qui in eodem carro et carpento, quod B. Ambrosio parauerat, impositus est, et in exsilium missus, et sic iniquitas ipsius, in uerticem eius descendit . Ex uita B. Ambrosii apud Surium 4 April.

Quidam etiam aulicus.] Perillus nomine, in aula regis Phalaridis, de quo Orosius l. I, cap. 22, simile exemplum refert margo u. his uerbis: In Chronicis  et apud Orosium  legitur Busiris apud Aegyptum tyrannidem exercuisse, quod facere non posset nisi rex esset. Hic hospites quasi pro religione immolabat: quem Hercules postea interfecit. Unde Betius: Busiris hospites immolans, ab hospite Hercule interfectus est. Quis autem Busiridem talem religionem docuerit, incertum est. Claudianus autem dicit ipsum, qui eum docuit, primum ad aram ipsius Busiridis, id est quam Busiris instituerat, immolatum. Sic enim ait:

 Hospite qui ceso docuit placare tonantem,
Primus et inuentas Busiridis imbuit aras.
Preterea uirgil. III Georg.

   Quis aut Eurysthea durum,
Aut illaudati nescit Busiridis aras?
Statius XII Thebaidos:

Non trucibus monstris Busirim infandumque dedisti.
Betius post Busiridis exemplum, aliud subdit de regulo. Regulus, inquit, plures Penorum bello captos in uincula coniecerat: sed mox ipse uictorum catenis manus prebuit. De consolat., l. II, prosa 6.

Ebrietas.] Ebrietatis insaniam eleganter describit idem Seneca ep. 83 a medio ad finem usque.

Consilia etiam perfectionis.] M. in textu, et C. in margine, legat: Consilia etiam predicationis.

Remunerationis. M. et u. Retributionis.



499 CAPUT XCI

 In titulo solum u. legit Hominis.

Maxime beneficiorum.] C. Maxime benefactorum.

Ad dilectionem Dei.] Non, ad delectationem Dei, ut C.

In faciem quadrupedum.] Tristes uero esse uoluptatis exitus, inquit Betius, quisquis uolet reminisci libidinum suarum intelliget: que si beatos explicare possunt, nil cause est, quin pecudes quoque beate esse dicantur. De consol. l. III, prosa 7.

Socialitate.] C. et M. Societate.

In radice caritatis.] Ex B. Greg. hom. 27 in Euang. Precepta Dominica, inquit, multa sunt et unum; multa per diuersitatem operis, unum in radice dilectionis.

Clerici habitu milites.] Clerici ideo sic uocantur, quia de sorte Domini sunt, enim Grece sors Latine dicitur. B. Hier. ep. ad Nepotianum De uita clericorum que incipit: Petis a me. De habitu clerici tractatur in Clem. l. III, tit. 1, c. 2, ubi sic legitur. Quicunque clericus  uirgata uel partita ueste , publice utetur  si beneficiatus exstiterit, per sex menses a perceptione fructuum beneficiorum, que obtinet, eo ipso sit suspensus. Si uero beneficiatus non fuerit, in sacris tamen ordinibus citra sacerdotium constitutus, per idem tempus reddatur eo ipso inhabilis ad ecclesiasticum beneficium obtinendum. Idem quoque censemus de clericis aliis  uestem talem  simul et tonsuram publice deferentibus clericalem.

Sermone histriones.] Mouentes risum audientibus, et sic seipsos omni estimatione, apud eos, undantes. Unde eleganter Horatius l. I. Serm., sat. 4.


   Absentem qui rodit amicum;
Qui non defendit, alio culpante: solutos
Qui captat risus hominum, famamque dicacis:
 Fingere qui non uisa potest, commissa tacere
Qui nequit: hic niger est, hunc tu, Romane, caueto.

Gestu meretrices.] Pudet hic eloqui.

Occupatione curarum.] Obsecro te, inquit beatus Hieronymus ad Nepotianum, et repetens iterumque iterumque monebo, ne officium clericatus, genus antique militie putes, id est ne lucra seculi, in Christi queras militia; ne plus habeas, quam quando clericus esse cepisti, et dicatur tibi: Cleri eorum 500 non proderunt eis. Et infra: Negotiatorem clericum, et ex inope diuitem, ex ignobili gloriosum, quasi quamdam pestem fuge.

Sed ob gloriam.] Cum tamen tonsura et corona ex se significent diuitiarum omnium abnegationem, et regni in Deo possessionem. Sic enim 12, qu. 1. Duo: Hi, clerici, sunt reges, id est se, et alios regentes in uirtutibus. et ita in Deo regnum habent; et hoc designat corona in capite. Hanc coronam habent ab institutione Romane Ecclesie in signum regni quod  in Christo exspectatur. Ratio uero capitis est temporalium omnium depositio.



CAPUT XCII.

Primatum et ducatum.] C. Principatum et ducatum.

Matris tamen.] Non caritas fidem, sed fides caritatem precedit. B. Greg. to. II, l. II, hom. 16, in Ezech.

Sed nutriture.] Gratia scilicet.

Citra alias uirtutes.] M. extra alias, uirtutum miracula operatur, etiam rudis operatur.

Sed bene signatum] uidelicet, signo crucis.

I. ad Cor. c. XIII.] C et u. c. LXI, M. LIX.

Sepe mali operantur.] Ut demones qui credunt et contremiscunt. C. in margine: M. in textu, sed non loco debito.

Prima ad Cor., c. III.] Tria c. XII.

Ad Rom, c. III.] Tria c. IX.

Et cap. III] Tria. c. X.

 Item ad Ephes. uI.] Tria ad Ephes. XXX.

In fide fundati, firmi.] Firmi solum, M. legit, quod Apostolus hoc loco omittit.

Habacuc, II.] Tria Habacuc Iu. Hunc locum citarem ego ex Apostolo ad Hebr. X, uer. XXXuIII, ratione ly meus quod deest in Habacuc.

Petrus I. Ep. c. u.] u. c. XII. C. IX. M. non citat.

Ioannis I, c. u.] C. et u. cap. XIII.

Adeo ut salutem.] M. et u. A Deo ut.

Elizabeth B. uirgini.] Non Angelus B. uirgini, uti Tria legebant.

Fides enim peperit.] M. Fides enim comparando peperit.

Perdidit prompte.] Ex hymno Ecclesie solito cantari die Natiuitatis B. Baptiste Ioannis.

Ad Hebr., c. I.] Tria c. XuIII.

Exemplum eremite.] Hec usque ad finem omittit C.

Ne aliud faceres.] M. Non aliud diceres et aliud faceres.



501 CAPUT XCIII.


u. Pro titulo sic: Contra defectum fidei.

Isaias, c. XXI.] M. et u. Lu. C. LII.

uiri misericordes multi.] u. et C. uiri mendaces multi.

Et Ecclesiasticus, c. II.] Tria c. uI.

Item Iacobus, II.] Tria Iacob u.

Similes enim Antichristo.] uerbum enim Antichristi maledictum: inquiunt margines C. et M.

In Isaia, c. XXII.] u. ca LII. C. ca. LIX. M. tacet.

Item, c. XXIX.] C. ca. LXXXIX. u. et M. LXXIX.

Item, XXIu. Secretum.] u. et M. Item LXu. C. Item XLu.

De gloria eterna.] Recte ex commentario B. Hieronymi in c. XXIu Isaie, t. Iu.

Incommodo uitando.] Post hec M. solum addit: Sed non faciens hoc propter infirmitatem, uel ignorantiam, uel obreptionem sint prudentiores, etc.

Ergo qui pro minori commodo.] M. Ergo qui pro  minori causa.

Temporali commodo consequendo] M. Temporali commodo sequendo.

uel incommodo temporali.] C. uel incommodo, ut pro temporali uitando. Hoc, Ut pro, omittunt M. et u.

Ei factum est.] Quedam hic desunt in u. Sic enim habet: uel incommodo temporali uitando est prudentior et uigilantior, ei aliquid est certius fide  cum pro certiori et maiori secundum opinionem, etc.

Et si fides, mortua.] Ita expone: Et si fides est, mortua est, de qua Iac. II. Fides sine operibus mortua est. M. aliter censet: Et si fides, mortuam habentes in comprehensione, etc.

Quam qui corde uel ore.] C. Quam qui cogitatione uel locutione, omissis his: Sicut magis peccatur, etc.

Quanto magis autem.] M. et C. multis demptis  sic legunt: Quanto magis et Deum nosse? Sed: Dixit insipiens, etc.

Qui gloriam ab inuicem.] M. Ad inuicem.

Humilitas hec sola.] Audi uarietatem: Humilitas, inquiunt M. et C. solius Dei querit gloriam, que ei soli placere appetit. Ad illud: Humilitas, subnotat C. in margine: Non sola credit.

Ad Rom, c. Iu.] Tria c. X.



CAPUT XCIu.

Quod enim credimus.] C. et M. Quia enim credimus speramus.

Ad Romanos, cap. u.] Tria c. XI.

502 Pacem habeamus.] in textu et C. in margine: Pie, et sobrie et iuste uiuendo habeamus. Tit. II.

Nec sunt filii spei.] Recte u. M. Ergo male repetit C. Nec sunt filii desperationis, quia hoc prius dictum est

Entes in proposito.] Hoc est, dum sunt in proposito. Ter aut quater ly entes in hoc opere reperitur, pro  existentes.

uel idem sunt cum spe.] C. in margine sic inquit: Utrum sperare, exspectare, confidere sint idem, uel motus cuiusdam uirtutis, scilicet spei. uidetur B. Augustinus illa non distinguere, quia idem obiectum habent, nempe Deum totius boni auctorem, De confidentia tract., t. X, serm. 66. De tempore. De exspectatione uero eodem to; De uerbis Domini, sermone 39, Psal. XXXIX. Exspecta Dominum, hoc est, spera in Domino, et Psal. II. Beati qui confidunt in Domino. Eodem sensu.

Tristis es anima mea.] Pedissequa, inquit C. ad latus.

Ad Rom., c. uIII.] M. et C. c. XX

Exspectatio creature.] Homo exspectans, ait margo C. siue creatura exspectans, ut habet Glossa interl.

Aduersarii scilicet.] M. aduersariorum.

Iob, c. XIX.] M. et C. cap. XuII.



CAPUT XCu.


Ad Cor., c. XIII.] Tria c. LXI.

In uia donis.] Hoc est in presenti uita. u. et M. omittunt, in uia.

Charitas patiens est.] Glossas, que de caritate sequuntur, ex toto omittit u. C. legit ad latus. M. uero, quod hac in parte sumus imitati, in textu.

Unde Augustinus.] Tractatu de laude caritatis t. IX ex sermone 39. De tempore t. X; sed nec ille tractatus nec sermo sunt B. Augustini, prefata tamen Glossa, que interlinealis est, uidetur ex his desumpta.

In commune bona.] M. communiter bona.

Ut Oceanus, que sine.] Continuatur citatio ex B. Aug. serm. 30 De temp. to. X, quo sermone plurimum usus est uenerab. Beda in expositione I. Cor. c. XIII.

Ignis flammigerens.] u. et C. Flammigerans. Sacra Biblia: Ignis exestuans. Ierem. XX.

Ad penitima cordis.] Intus et in cute, ut ait Persius.  Quando quidem ly penitima substantiue sumatur non opus pro penetrasti scribere penetralia, ut M.

Item octonario 13, sub.] Siue, in octonario 13, uel ut M. et C. octaua 13. Quod sic interpretor ex Psal. CXuIII. Cum enim ille per Abecedarii Hebraici litteras, quarum singule octo uersiculos continent, diuidatur; computo a prima littera Aleph dicta, siue a primo octonario, quod incipit: Beati immaculati, usque ad 3 octonarium, ita inchoans: Quomodo dilexit legem tuam, ibique litteram Mem quesitam inuenio. 503 Hec uero, secundum interpretationem B. Hieronymi, idem sonat quod uiscera mea, uel ex ipsis intimis. Nos Benedictini, secundum regule nostre statuta, omnia prefati Psalmi octonaria, in horis diurnis, tum canonicis cum Marianis, recitatione uersiculi Gloria Patri, diuidimus.

Non habuit meritoriam.] M. omittit meritoriam.

Quem totus non capit.] Ex cantico Ecclesie in laudem B. uirginis Marie.

 Tropice dictum est.] Humana est similitudo, ait C. ad latus.

Etsi realiter.] Hec inclusi parenthesi. uarietas autem lectionis talis est. M. Et realiter toti Trinitati, communicat circa, etc. C. etiam legit: communicat circa Spiritum S, etc. Ego ex u. restitui conueniat, omisso communicat, sicque sensus clarus est.

Spiratur enim.] M. Spiritus enim ab utroque.

Hinc emersit quorumdam opinio non approbanda.] Taxat errorem magistri Sententiarum, lib. I, Sent., dist. 17; docentis caritatem esse Spiritum sanctum, non qualitatem aliquam creatam.

Igitur mundandum.] C. et M. mundandum.



CAPUT XCuI.

M. Pro titulo: De fletu bono et malo. Duo: De luctu, etc.

Et octaua, que redit.] uerba sunt B. Aug. to. Iu, l. I De sermone Domini in monte, cap. III.

 Multiplices lacryme.] De lacrymis dicam. Sunt lacryme malorum, scilicet lacryme infirmitatis: unde, puer cum primo nascitur, uagit, ut sit propheta sue miserie. Sunt lacryme aduersitatis; unde, bona cum amore possidentur, que cum luctu et dolore perduntur. Lacryme simulationis, unde: Nihil citius arescit lacryma . Lacryme eterne damnationis: Unde: Extrema gaudii luctus occupat. Prou. XIu. Lacryme bonorum quas facit compunctio peccati. Unde. Posuisti lacrymas meas, etc. Psal. Lu. Lacryme quas facit miseria proximi: Unde: Gaudere cum gaudentibus, flere cum flentibus. Rom. XII. Lacryme quas facit dilatio regni: unde: Beati qui lugent, etc. Matth. u. Hec ex codice ms. decerpsi.

Nihil citius arescit.] Lib. II ad Herennium, Cicero.

Non possumus enim.] His non absimilia edicit Seneca, ep. 63 et 99.

 Lacryme corporis.] Hec uerba: Corporis et cordis, u. omittit.

Peccata proximorum frix.] Frixorium, etc. uide Glossam in II Cor. XI.

Diogenes etiam.] Tria sic legunt, at ego Heraclitum puto, qui quoties in publicum procedebat, flebat, econtra Democritus ridebat. Huic omnia miserie, illi ineptie uidebantur. Seneca, l. De tranquillitate animi, c. 15. Item, l. II, De Ira, c. 10.

Axa, inquit.] Hec, usque ad finem capitis, u. omittit.



504 CAPUT XCuII.

Isaias, cap. Lu.] C. cap. CLXIII. u. et M. c. CLXIu.

Ad Deum fortem.] Fortis, est unum Dei nominibus, quibus apud Hebreos nominatur. Non pro fortem legendum est fontem, ut u. et alia quedam impressa Biblia. Id corrigunt nouissime impressiones  Bibliorum Sixti u. Pont. Max. ad exemplaria mss collate. Item et illud: Ut uideam uoluntatem Dei, pro uoluptatem, celestem nempe.

Ministerio corporis.] M. Mysterio ostendit.

Oculata fide.] Non occulta, ut C.

Nec gratie, sed uanitas.] Recte querit margo u. Quomodo desiderium rerum temporalium ita sit uanitatis quod non culpe, non uideo sane intelligi posse, nisi hoc dictum sit de culpa mortali, et de rebus necessariis. Nam desiderare non necessaria, non potest non esse, et uanitas, et culpa, cum etiam necessaria nimie desiderare peccatum sit, iuxta illud Gregorii: Temporalia ab Iesu petere non est peccatum, si tamen non nimie petantur. Ergo illa nimie petere peccatum est. Nimium autem est quidquid supra necessitatem est. Quidquid ergo non necessarium desideratur, culpabiliter desideratur, et tale desiderium friuolum est et stultum. Si autem stultum, quomodo non culpabile, cum ipsa stultitia  nunquam sit sine culpa? Ergo sicut dixi friuola est hec distinctio, que dicit desiderium esse, quod nec est nature, nec gratie, nec culpe, sed uanitatis, nisi intelligatur de culpa mortali. Desiderare autem temporalia ad necessitatem, nec friuolum, nec stultum est, nec uanitatis, nec culpe. Totum ergo membrum hoc distinctionis obelandum est . Nec credendum est cantorem Parisiensem  uitium hoc et cetera, que inueniuntur in hoc libro, posuisse; sed scholastici illum transcribentes, et notulas suas ad libitum addentes totum corruperunt. Recte. Sed damnum, quod in u. note ille multoties in contextum reposite sunt, ut ex M. et C. collegi.



CAPUT XCuIII.

Tum in capite Christo.] Non: Tum in corpore Christo, ut M.

Super omnia opera eius.] Hec opera recenset  C. ad latus hoc modo: Opera creationis, recreationis, conseruationis, remunerationis, etiam punitionis.

Superexaltat iudicium.] M. et C. cum quibusdam Bibliis impressis superexaltat iudicio. Interpretatio Syriaca hoc c. II Iacobi, sic habet: Exaltati estis per misericordiam super iudicium.

Nostra est lectio.] Siue instructio.

Primo, a teipso.] Miserere anime tue placens Deo, ait margo C. Ex Ecclesiastico, c. XXX.

505 Pre operibus ceterarum.] Inquit idem margo: Misericordia tamen uera non est sine aliis uirtutibus, nec remuneratur.

In Luca, c. III.] Tria c. uIII.

Beda: Ioannes.] Recte Beda, in c. III Luce, et hec habentur in Glossa ordinaria eodem citato auctore.

Predo grassetur.] M. Miles grassetur. Textus B. Augustini, quem uidetur uen. Beda secutus, hanc legit sententiam; sed pro predo admittit preda grassetur. To. X, in Appendice sermonum, serm. 3. initio.  B. Ambrosius in c. III. Luce hac etiam utens sententia ait: Predo grassetur.

Item Ambrosius.] In c. III Luce sub hoc titulo: Redargutio malitie Iudeorum, sub finem. Non absimilia quoque habet B. Aug. loco citato supra.

Respondit grauatus.] Ex M. solum hec collegi, usque: Qui ingressi unde opinor hoc exemplum a textu melius abfuisse.

Bene habeas.] Hoc est: bene sit tibi; annuens scilicet petitioni eius.

Cum peteret inducias.] M. cum peterent.

Denegauit eas creditor.] M. consequenter: Denegauit eis eas creditor.

Quod et filium eius.] Nempe militis ueterani.

Ipsumque a debito.] Hec uerba, usque: Qui rediens, omittit M.

Ioannes Alexandrinus.] Hic ob maximam in pauperes liberalitatem eleemosynarius dictus est. De quo Nicena synodus II, actione 4. Leontius episcopus  eius uitam conscripsit. Surius, t. I, 23 Ianuar

Quasi litem.] Sic u. et C. At M. cum litem.

Dicens: Ita Domine.] His, usque: Item: Episcopus Tarent. carent M. et C.

Episcopus Tarentinus.] u. Archiep. Tarentasiensis. Tarentum ciuitas est Calabrie clarissima.

Scilicet pro sine.] M. omittit scilicet



CAPUT XCIX.

Maior enim est qui uincit iram, etc.] Respicit ad locum Prou. XuI: Melior est patiens uiro forti, et qui dominatur animo, expugnatore urbium.

Si non sunt soluendo.] u. si non habeat unde soluat. M. Rem etiam, si necessitas sit soluendo.

I. Cor. c. uI.] Tria c. XXuII.

In Matth. c. XuIII.] Tria c. CLXXXuIII.

Rom. c. XII.] u. et C. XLI M. LXI.

Noli uinci a malo.] C. in margine citat duo S. Scripture loca hoc modo: In Ecclesiastico XXIII : Qui uindicari uult, etc. Leuitici XLIII : Non queras ultionem, etc. Sed ipsa uerba habentur ad Rom. XII.

Pro crucifixoribus.] M. Pro malefactoribus.

506 Iacobus, ca. I.] u. et C. cap. III.

Ad Ephesios c. Iu.] C. et M. c. XIX.

Quia mitigatum.] Quispiam in margine M. uoluit legi mitigatiuum. Ego, quia id recenti manu uidetur scriptum, et non melius correctum, quam est in textu, paruifeci.

In serenitate conscientie.] C. In sinceritate.

Quo ungitur totus.] M. Quo mergitur totus. Forte amanuensis uolebat iniungitur.

Primum et secundum.] Ungentum scilicet, uel ut nunc usitatius dicimus unguentum, ab unguo.

Ludificatio.] M. Luctificatio.

Exaggeratio.] C. exaggregatio.



CAPUT C.

Ex u. summarium collegi. C. uolebat: De spirituali  clementia. M. De speciali misericordia.

Communem speciem.] u. preter hanc omnem spem misericordie. Error notarii.

Specialis iudicis et potentis.] Placet hec lectio. Ut quid enim spiritualis iudicis, ut uolunt u. et C. potius quam secularis? Specialis hoc est que peculiariter ad iudices et potentes pertinet.

Est apud potentes.] M. apud principes, Sed in originali est potentes.

uel electionis beneficio.] u. omittit uel, reliqua ut in textu.

Alteram feris.] Ita censet Seneca, l. I, De clementia, c. 24, eum audito: Non minus principi turpia sunt supplicia, quam medico multa funera. Remissius imperanti, melius paretur. Natura contumax est humanus animus, et in contrarium atque arduum nitens, sequiturque facilius quam ducitur. Et ut generosi atque nobiles equi melius facili freno reguntur, ita clementiam uoluntaria innocentia impetu suo sequitur, et dignam putat ciuitas, quam  seruet sibi: plus itaque hac uia proficitur. Crudelitas minime humanum malum est, indignum tam miti animo. Ferina ista rabies est, sanguine gaudere ac uulneribus, et, abiecto homine, in siluestre animal transire, etc.

Ea sanxit.] M. Ea facit aperte homines, etc. At textus congruit cum originali.

Gloriosius in principe.] Seneca, l. I, De clementia, c. 3, ait: Nullum clementia ex omnibus magis quam regem et principem decet.

Mitiores animos aduocet. u] Auocet. C. Minores animos aduocet. M. Mitiores animos euocet, originale adiuuet.

Gloriosa autem.] C. Gloriosior. Orig. Gloriosa.

Inimici est.] Scilicet sanguis, ait u. inter lineas, M. autem uariat toto celo: 507 Inimicus est, sed eius qui amicus fieri non potest. Quod in textu posui in Orig.

Nocentis est.] C. Innocentis est, sed hominis cuiuscunque  sit, quia non potuit, etc. M. Nocentis cuiusque sit, quia non potuit dare, crimen putat auferre. Sic et Orig.

Crimen putat auferre.] Bonus princeps, inquit u. inter lineas.

Ideo quoties funditur.] Scilicet sanguis, ait idem ibidem. M. pro ideo male legit item.

Confunditur.] Nempe princeps, ibidem inter lineas. C. hic adnotat hunc marginem: Similiter  de ordine, dignitate, uel quolibet abiudicato.

De hac etiam Seneca ad Neronem.] Solum M. hec admittit in textu, C. uero in margine. Ad Neronem imperatorem, cui libros De clementia conscripsit. Locus autem, ubi potissimum de crudelitate tractat, exstat l. II, c. 3 et 4.

Augustinus.] Unicum C. citat nomen.



CAPUT CI.

In omni crimine.] Duo subnotant et maxime  quando spes est de correptione corripiendi. Forte de correctione corripiendi.

Ad Romanos c. I in fine.] Tria c. Iu. Hinc notet lector primum caput ad Romanos in capita quatuor antiquitus fuisse diuisum.

Et secunda ad Cor., c. II.] Tria c. u.

Et in eadem, c. uI.] C. et M. c. XuIII.

Item ad Gal., c. uI.] C. et M. XII

Ad Ephes., c, Iu.] C. c. XuII.

Iob, c. XXIX.] Tria c. XXu.

Conterebam.] M. Contundebam.

Leonum.] Psal. LuII. Legitur: Molas leonum, at Iob hoc loco habet: Molas iniqui.

Parabol. c. XXIu.] Tria XLuI.

Et Genesis, c. Iu.] Tria c. XIu.

Sicut dilectionis.] Habetur hec sententia apud B. Gregorium hom. 30 in Euang. initio.

Item: ueri imitator.] C. et u. Ut imitator sim Samaritani. uide ad hec B. Greg. Moral. XX, c. 8.

Fame uerbi Dei.] Solum M. legit: uerbi Dei.

 Debet eum corripere.] M. corrigere.

Quarto Regum, c. Xu.] u. c. XXXIII, C. cap. LXXXuI, M. LXXXu.

Ozia.] Tria Iosia.



508 CAPUT CII.

Ex M. addidi in titulo pro inimicis.

A Dan usque Bethsabee.] Habentur hec uerba I Reg. III. Sed neque tunc Samuel intercessit pro Saule, neque eum Saul uoluit occidere, quia nondum erat rex electus. Intercessit autem pro eo eiusdem l. c. 15 in fine, et in principio cap. 16. Sed nec habetur expresse in Scriptura, quod Saul uoluerit Samuelem occidere at bene id colligi potest ex c. 19, quando Dauidem persecutus est, qui erat cum Samuele in Ramatha. Unde Samuel initio c. 16 ait: Audiet Saul et interficiet me.

Exasperante.] Non exaspernante, ut C.

Comparatur matri.] M. Comparatur Martino. Quedam inuitata ad solemnes, etc.



CAPUT CIII.


Summarium huius capitis ex u. desumpsi; nam M. simpliciter: De manuali misericordia. C. uero: De uisibili et manuali misericordia subueniente.

Non parcat.] M. Non peccat. Ecquis sensus?

Eccli., cap. XXIX.] Tria c. LXXuI.

Item Eccli., eodem capite. C. et M. cap. LXXu.



CAPUT CIu.

Eius effectus.] C. affectus male.

Et quomodo.] Hoc, et si solum M. habeat, nolui expungere, quia ad maiorem explicationem facit, ut sensus sit, et quo modo, quo ordine, hoc est, quis cui sit preponendus.

Quot et qualibus.] C. male. Quot et qualiter, quia prius dixit qualiter u. Quot et qualibet, etiam uitiose, ut patet ex sequentibus, ubi ait. Sequitur: Quibus, quot et qualibus, et qualiter dandum. Hec docet Seneca, l. II De beneficiis.

In Eccl., c. XXIX] C. c. LXXuII, u. et M. LXXuIII.

 In Luca, c. XI.] Tria c. XXXu.

Quid autem sit dandum.] Quispiam recenti manu addidit in M. ad latus, Cui, pro quid. Non penitus reiicio, eo quod uideatur ita legendum, ex eo quod sequitur: Omni petenti te tribue.

Da ei correptionem.] Ita legendum est, ut ex Glossa interlineali colligitur. C. et M. Da increpationem. fere idem.

In Luca, c. III.] u. c. IX.

Signanter.] C. generaliter.

509 Alioquin raptor eris.] Ita censet B. Hieronymus in fine epistole ad Nepotianum De uita clericorum que incipit: Petis a me. Ait ille: Ecclesiam fraudare sacrilegium est: accepisse quod pauperibus erogandum sit, aut, quod apertissimi sceleris est, aliquid inde subtrahere, omnium predonum crudelitatem superat.

Sed magis abundantibus.] M. Ea distribuant abundantius se pauperibus in spirit. Apparet ex  quadam lacuna, aut intercapedine maiori, aliquando fuisse abundantibus pro abundantius, quodue reor a sciolo minus intelligente correctum.

Quam in ouicula.] Hec sententia, usque pauperi dedit, abest in u.

Pietas eximia.] M. pietas continua.

Aequalitatem Apostoli.] De qua supra dictum est ex cap. uIII, ad II Cor. C. et. M. Aequalitatem Domini.

Hilaritas.] C. Hilariter.

II Cor. IX.] C. et M. II Cor. XXII.

Exodi, cap. XXXu.] C. et M. c. CXXXIu. u. CXXXuI.

Hoc exactoribus.] Hec, usque ad illud: Sequitur, de quo sit danda eleemosyna, solum M. habet hic. u. infra in margine ad finem c. 106.

Nulla Ecclesia.] Restitui ex Apostolo, alioquin M. Nulla eleemosyna.

Recipere iustum.] Restitui hoc modo. M. Enim repete iustum.

Pauit fructu.] Ego, quia prius, dato, hic consequenter  adieci fructu. M. uero legebat fructum.



CAPUT Cu.

Duo preter u. prefixerunt titulum.

Deut., c. XIII.] Tria c. LXI.

Item, c. uII.] Tria XXu.

Cardinalis pauperis.] C. omittit pauperis

Cancellarius.] Forte Parisiensis.

Stephani abbatis Cisterc.] Fusius hoc exemplum recensetur supra c. XLuI. C. et M. Abbatis Clareuallensis. In notis ad c. 46 dixi hunc Stephanum, non secundo sed tertio loco poni in ordine et serie abbatum Cisterciensium.

Panes et caseos.] Anne calceos, ut C.?

Qui in dextera et pro.] M. Qui dextera uel in iis que sunt dextere.

Entes peiores.] Auctori nostro familiare est ly entes pro existentes.

Laicis.] Id est feneratoribus, inquit margo C



CAPUT CuI.

 M. in titulo: De modo dandi eleemosynam. Alia duo: De ordine, etc.

In creatione.] M. cum creatione.

510 Et recreatione.] Abest in C.

Adhuc inimicis suis.] M. etiam placet: Pro nobis amicis suis, eo quod immediate subsequatur locus Ioan. Xu. Maiorem caritatem, etc. ponat quis pro amicis suis. Sed dicam. Que in textu reposui magis placent, quia et si pro adhuc inimicis, tamen prout sciebat, futuris amicis, hostiam offerebat uiuam. Que in diuiso sensu recte intelligi possunt. Si uero in sensu composito exprimantur: Nonne plus est pati pro inimicis, quam pro amicis?

In correptione fratris.] M. et u. correctione fratris. uerbis corripimus, flagellis corrigimus.

In consilii sancti.] C. In consilii sani datione.

Non alieni.] Id abest in u.

Ad Ephesios, c. Iu.] u. et C. c. XIX, M XuIII.

Quasi testamentarii.] M. Cuius dispensatores  quidem testarii sumus.

Aporiati sunt.] Ideo pauperes facti, quia pauperum bona sibi collata prodigaliter profundunt. Unde Seneca: ueto liberalitatem nepotari, hoc est, nepotes imitari, dilapidare, inquit Lipsius l. I, De benef. c. 15. Illud aporiati Latinum est a uerbo aporior, ex Greco tractum, quo utitur Apost. II Cor. Iu, quod inter alia significat ad summam angustiam redigi, et indigere. Unde Tertull. in Scorpiaco, cap. 13, locum Apostoli Latine reddit: Indigemus, sed non perindigemus. u. habet hic marginem, quo continentur ea, que sunt in fine c. 104 ab his uerbis: Apostolus ad Philippenses: Nulla Ecclesia, etc. usque ad c. 105.



CAPUT CuII.

u. Precedens caput continuat, nec titulo nouo diuidit.

Comitis Theobaldi.] De quo Cesarius l. uIII, c. 31.

Qui subtelares.] Non damno C. et u. Sotulares, sed Subtelares melius, sicut refert Ioannes de Ianua in  ro Catholicon dicto, uerbo Subtelaris. Subtelaris est calceus siue solea sub talo. M. legit. Subtulares.

Et humilitas.] M. Et hilaritas.

Mortuus rarum inuenit.] He sunt amicitie, quas temporarias populus appellat. Qui causa utilitatis assumptus est, tandiu placebit, quandiu utilis fuerit. Seneca, epist. 9.

Pietatem precipiens.] M. Pietatem consulens.

II ad Cor. cap. uIII.] Tria cap. XXI.

Secundum ueritatem.] Impressa Biblia secundum uirtutem. Non immutaui lectionem trium exemplarium, quia uidetur clara et consona.

Primo uoluntarii.] Solum M. legit Primo. Et abest a textu Scripture.



511 CAPUT CuIII.

Neque hic diuidit caput exemplar u. sed solummodo M. C. uero maiuscula littera tanquam paragrapho, in scripto etiam in margine titulo, uidetur caput partiri.

 I Tim., c. Iu.] Tria sic legunt.

Habitus incultus.] Seneca, ep. 5 recenset ea que philosophum decent, nec multum dissimilia iis, que hic referuntur.

uite que nunc est.] Id est que nunc est secundum naturam, ait u. in ora superiori charactere tenuissimo. C. Promissionem uite nature.

Multiplicationem.] Ita exponit B. Hieronymus in Mattheum.

uite gratie.] u. inter lineas, id est que nunc est secundum gratiam.

Serenitas conscientie.] M. Sanctitas. Illius uero conscientia serena est, qui est,

Integer uite scelerisque purus.

uite glorie, id est.] C. et M. omissis aliis sic habent: uite glorie sicut et presentis, quia, etc.

Qui mihi ministrat.] M. preter hunc sacre Scripture locum, alium quoque citat ex Ioan. XIu. Qui sermones meos seruat, ad eum ueniam, et manifestabo  ei meipsum.



CAPUT CIX.

Ceu uirtus generalis.] C. Ceu uirtus generaliter.

Et quis gloriatur.] u. Sed quis est qui dicat se mundum habere corpus? In hoc non audio u. quia male corpus pro cor admittit.

Etiam in angelis.] Alium preterea ex Iob, cap. Xu locum suggero: Ecce inter sanctos nemo immutabilis, et celi non sunt mundi in conspectu eius; quanto magis abominabilis et inutilis homo, qui bibit quasi aquam iniquitatem?

Custodiendum est cor.] u. corpus. uitiose.

Unde Petrus: Fide.] Restitui Petrus, quia eius uerba sunt, ut liquet ex Act. cap. Xu. M. et C. legebat: Unde Iacobus. u. Unde in Actibus apost. transeat.

Eam consummant.] Quidam addidit in margine C. consumunt, sed perperam. Ait enim B. Augustinus: Beati mundi corde, hoc est, qui mundi corde sunt, quoniam ipsi Deum uidebunt. Hic est finis  amoris nostri; finis quo perficiamur, non quo consumamur, etc. Tom. X, serm. in festo Omnium Sanctorum.

In eo creatum per uulnerat.] Hec redolent doctrinam B. Aug., to. III. In Enchiridio ad Laurent., c. 31.

512 Quasi desierat esse.] Ita C. At u. Quasi desiderat esse. M. uero: Quod desiderat esse.

Unde Moyses: Mundamini.] Hec uerbotenus in Isaia sunt, sed Leuit. XXI, secundum sensum habentur.

Infestant musce.] Margo C. Etiam, ut tunc heretice prauitates de corpore Christi et phantastice cogitationes, et turpes sepius occurrunt. Ergo flabello abigenda sunt hec, ne sacerdos distrahatur sacra peragens.



CAPUT CX.

Sed filii in uniuersum.] M. Sed filius uniuersis bonis patris succedit iure hereditario. B. Augustinus  in Psal. CXXIu sub finem, sic inquit: Pax possessio piorum est, possessio heredum. Et qui sunt heredes? Filii.

uirtus est et meritum.] C. ad latus ait: Lege, Meritorum.

Unde nec addit.] Hoc est in primo cum ait: Pacem relinquo uobis, non addidit meam relinquo uobis. Ut patet ex Ioan. XIu, u. 27. M. et C. male omittunt nec, in hoc: Unde nec addit.

Postquam.] Pacem scilicet pectoris. M. Plusquam.

Nisi super pacem.] His uerbis utitur Glossa ordinaria in c. XIu Ioan., u. 27, citatque ex Isaia c. XXuII: Faciet pacem mihi, pacem faciet mihi. B. uero Gregorius in explanatione septimi Psal. penit. ad illa uerba: Spiritus tuus bonus deducet me, etc., etiam ex Isaia refert hec uerba, sed, ut apparet ex cap. XXuI Isaie: Seruabis pacem, pacem quia, etc. Hunc locum B. Gregorii uidetur auctor noster perlegisse,  quia doctrinam eius, hoc capite De pace, imitatus est.

Fremit enim.] His uerbis utitur B. Bernardus 9 Sermone in Psal. Qui habitat.

Pacem habebitis.] M. Tranquillitatem pro pacem.

In missa.] M. Ut missam eam illi annuntiat,

Ima summis.] Hildebertus Cenomanensis episcopus in Canonem misse, ait:

Tempore quo supplex assistit presbyter aris,

Mactaturque Patri Filius ipse manens:

Aethra patent, celestis adest chorus, ima supernis

Iunguntur, fiunt actor et actus idem.
Sed nonne horum omnium precipuus auctor est S. Gregorius? Certo crede. Nam eius uerba sunt in fine c. 58, l. Iu Dialog., to. I.

Eramus inimici Dei.] Eramus natura filii ire: Deus autem, propter nimiam caritatem, qua dilexit nos, cum essemus mortui peccatis, conuiuificauit nos Christo. Ephes. II.

 Ad Romanos, cap. u.] Tria c. XI.

Et tractabiles.] C. Et contractabiles.

Os osculans est uerbum.] Glossa est interlinealis in hunc locum.

513 Electrum effectiuum.] Recte electro comparatur pax. Sicut enim, teste Tertulliano, electrum ex auro et argento federatum est, ita et pax homine et Deo unitis caritatis uinculo.

Unde pro hac quasi.] M. Unde propheta quasi non sufficienti ad salutem. Idem propheta, etc. Error amanuensis, ut apparet.

Da pacem sustin.] Tria sic habent: Biblia sacra uero, Eccli. XXuI. Da mercedem sustinentibus, etc.

Ad Philipp., c. Iu.] Tria c. uII. Nota tamen C. et M. in hoc peccare, quod ad Coloss. legant pro ad Philipp.

Et pax Dei.] Qua pacatus est, ait margo C.



CAPUT CXI.

Nimis dediti simus.] C. Multis dediti, etc.

 Stulto, inquit, labore.] Impressa Basilee Biblia anno 1591 pro Stulto, legunt, multo, sed uitiose, ut patet ex regiis Bibliis in uersione S. Hieronymi.

Manifestum est animum.] Idem probat B. Cyprianus de 12 Abusion. Mundi amor et Dei, inquit, pariter in uno corde habitare non possunt; quemadmodum oculi pariter celum et terram nequaquam aspiciunt.

Domino uacuari.] M. Deo non uacare, quo possit plenior, quanta ad superna et ad eterna extenditur. Tenebre sunt.

Sine nubilo allegorie.] Breuitatis causa omitto, quid hac de re dicant sancti Patres: interea uide apud B. Hieronymum tom. IX, sermone in uigilia Pasche De esu agni, et B. Aug., tr. 18 in Ioannem; Tertull., De prescript. heret., c. 37.



CAPUT CXII.

Si igitur a predictis.] Contra hec arguit u. hoc modo: Hoc est contrarium Apostolo qui ait: »Non est uobis colluctatio aduersus carnem et sanguinem,«  subaudi tantum; »sed etiam aduersus principes et potestates ,« etc. Non possumus habere pacem a diabolo, quia inimicitias posuit Deus inter hominem et illum serpentem . Nec a carne; quia naturaliter ex prima sua maledictione spinas et tribulos germinat nobis , etiam cum illam operamur per culturam discipline. Sed nec a mundo pacem habere possumus, quia Dominus ait discipulis suis: »In mundo pressuram habebitis .« Propter hec tria dicit Apostolus: »Omnes qui pie uolunt uiuere in Christo persecutionem patiuntur .« Male ergo dicit hic nos debere pacem habere ab illis, cum hoc sit impossibile in hac uita, ubi semper caro concupiscit aduersus spiritum, et spiritus aduersus carnem . Nam qui ab illis pacem habet, et cum illis pacem habet, contra consilium Sapientis agit, qui ait: »Non credas inimico tuo in eternum .« Et iterum: 514 »Diliges amicum tuum,  et odio habebis inimicum tuum .« Quando autem in pace in idipsum dormierimus, et requiescere ceperimus singulariter in spe constituti , tunc primo ab iis tribus pacem habebimus. Nunc autem interim Christus non uenit mittere pacem in terra, sed gladium ; et passurus ipse iubet habentem tunicam uendere eam et emere gladium . Tempus enim belli modo est. Tempus autem pacis a morte incipit. »Militia est enim uita hominis super terram .« Unde nobis omnibus dicitur: »Estote fortes in bello, et pugnate cum antiquo serpente, cuius semper coadiutores sunt mundus, et caro. Non coronabitur nisi qui legitime certauerit .« In certamine autem, que pax esse potest? Ita u. in margine. uerum ad ea breuiter respondetur eos qui iuste bella gerunt, ut est bellum, contra diabolum, carnem et mundum, intendere pacem, atque ita tale bellum non contrariatur paci,  nisi male, de qua Dominus Matth. X: Non ueni pacem mittere, sed gladium. Bellum  geritur ut pax acquiratur. Finis autem prestantior est mediis. Quapropter recte pacem pre omnibus commendat auctor noster.

Dominus diluuium.] C. ad latus: Percussionis et pressurarum.

Contra hoc diluuium.] Expositio B. Aug. in Psal. hunc, to. uIII,

Populo suo in pace.] Id est, in eternum, ait margo C. post Glossam.

In hoc opere pacis.] M. allucinatur dicens: In tempore pacis, etc.



CAPUT CXIII.

Solum M. caput diuidit, fixo etiam titulo: De duplici pace.

Et pax eternitatis.] Sic uidetur legendum ex c. 110, ubi hanc pacis distinctionem facit. u. Pax eterna.

 Ieremias, c. XXXuIII.] Tria c. CXXXu.

A falsis fratribus.] C. A fictis fratribus.

In pace, ecce amaritudo.] uerba sunt Isaie. u. pro ecce, legit Ecclesie.

Unde nec pax est.] Illa nempe pro qua habenda libertas perit. Nam  Nomen pacis dulce est, et ipsa res salutaris. Pax est tranquilla libertas.

Per quam nec alia uirtus.] M. Per quam nec ita uirtus. Glossa in hunc locum ordinaria sic effert: Primum quidem pudica est. Nisi primum pudicitia sedeat in mente, nulla perfectio sequetur in opere.

Deinde pacifica.] Margo C. Ut nec libertas pereat.

Non iudicans, sine simul.] Restitui locum hunc. Tria legebant, omisso non iudicans sine simulatione. Idem etiam deprehendi in textu cum Glossa Lyrani charactere antiquo, siue . S. Petri, impresso; sed error est, ut patet ex paraphrasi Syriaca, que sic habet: Absque diiudicatione, ac facies  non accipit, hoc est personas. Preterea ex dicta paraphrasi liquido constat hec uerba: Non iudicans, 515 sine simulatione, commate aut duplici puncto distingui debere propter interpositam coniunctionem ac.

Omnia Cesar erat.] Hemistichium Lucani l. III Pharsalici belli, quo etiam utitur Alanus c. I, in fine.

Libertatem Romanorum.] ualerius Max. in Catonis libere, nec minus laudabiliter dictum, hoc epiphonemate utitur: Quid ergo libertas sine Catone? Nec magis quam Cato sine libertate. Lib. uI, c. 2.

Ezechias mollissimum uerbum.] Sic legendum reor, non autem Ezechias mallissimus, ut M. quasi fuerit superlatiue malus. Nam ille, ut legitur Iu Reg. XXI, dissipauit excelsa, que postmodum Manasses filius eius reedificauit. Deinde, cum illud uocabulum mallissimus, sit extra Latinorum coloniam, ac proinde ad Augie stabulum relegandum, potius quam sequendum, dicam amanuensem uice mollissimum, ut duo  exemplaria legunt, per abusum scripsisse mallissimus.

uerbum pessimum.] Ly uerbum, pessimum omittit u.

Non precauens libertati.] Non sic B. Thomas Cantuariensis, inquiunt margines C. et M.

In diebus meis.] Post hec uerba, addit C. Item Parabolarum XXuIII [forte XIII] secundum modernorum computationem.



CAPUT CXIu.

Ad Romanos, c. II.] Tria ca. uI.

Isaie, c. XLIII.] u. ca. CXXXIu. C. CXXu et CXXuII.

Laborem de iniquitatibus.] M. pro iniquitatibus. Textus Biblicus habet: In iniquitatibus.

Isaias, c. L.] u. c. CXLIX. M. et C. CL.

Et cap. LIII.] C. et M. c. CXL. u. CLIX. uidetur hic fuisse error notarii in supputatione capitum. M. et C. eo quod minus computent quam supra, et numerus necessario debeat hic augeri.

II Cor. c. XII.] Tria c. XXuII.

 Sic signum expressius.] u. et C. Sed signum expressius.

Necessarium preposuit.] C. et u. proposuit sed male, ut ex sequentibus colligitur. Audi interim que hic, deprehendi in ora inferiori C. Non est patientia, nisi ubi equanimitas animi seruatur. Ex patientia enim quidam cachinnat et si tacet quidam mente, subridet, quod peius est; quia continuant dolos. De his plenius Seneca, l. De prouidentia, et Cicero in Officiis.

Ait, c. 8: Quod autem.] Tria c. LXXuIII.

Dulcius est quoties.] C. Dulcius, uel letius est. In margine sic: Ut carcer et flagellum iusto. Audi preterea ex Isidoro Sololiq. l. II. Magna est uirtus, inquit, si non ledas a quo lesus es. Magna est fortitudo, si, etiam lesus, remittas. 516 Magna est gloria, si cui potuisti nocere, parcas.

Sufferentiam Iob.] Cum tria inter se multum uariarent, ego consulto restitui locum iuxta nouam et  receptam editionem Bibliorum, Sixti u. pape u. et M. Sustinentiam Iob. C in textu: Sustentationem Iob, at in margine corrigit sic: Lego sufficientiam.

Sine patientia coronatus.] Hec et precedentia, sumpta sunt ex ep. B. Hier. ad Eustochium De custodia uirginitatis, in fine. Ubi sic: Sine certamine coronatus est?

Iniquitas premens.] uerba sunt B. Aug. in Psal. LuI, uer. 2.

Ad Romanos, c. III.] Tria c. XI.

Et capite uIII.] Tria XXI.

Aduersorum.] M. aduersariorum illud idem exspectamus.

Pro torcularibus.] Hec in psalmis non inueniuntur, ergo alibi querenda sunt. Ubi? In titulis a Dauide propheta psalmis prefixis, quorum unus in Psal. uIII, talis est: In finem pro torcularibus, psalmus Dauid. uide to. Iu . B. Hier. in c. X. Isaie in fine.

 Id est Ecclesiis.] Sana lectio. Huius si ampliorem intellectum petis, consule B. Augustinum in titulum Psal. uIII. Nam ibi dilucide rem exponit. M. Id est illis, qui in presenti sunt, etc.

Occultatum os meum.] Quedam impressa, sicut etiam C. hic, pro os meum legunt cor meum. Unde hic error irrepserit nescio, scio tamen B. Hieron. cum LXX interp. uertisse os meum, siue ossa mea.

Arreptitio triumphauit.] Solum M. addit hec duo uerba, est autem arreptitius, qui a demone raptus est.

A quo demon exiens.] M. a qua, maxilla nempe, demon exiens, etc.

Intumescit et crepat] M. intumescit et certat.

Arcuatoque uulnere.] M. quasi uulnere pungit, omisso arcuato.

Iob, c. II.] Tria c. u.

In faciem.] M. In fine benedicat tibi.

Nunquam et ipse.] Hec, usque iniuriam corporis,  omittit M.

Datur et crescit.] M. Datur et non succumbit.

Primus est penitentium.] M. penitentie.

Compassionem proximi.] Nequaquam compassionem Christi, ut uolunt M. et C. Nam ueritas elucet ex B. Gregorii hom. 32 in Euang.

Hic ure, hic seca.] uerba B. Aug. in Confessionibus.

Aceruus testimonii.] Allusio ad illa uerba Gen. XXXI de Iacob: Aceruus testimonii, in que uideto B. Hier. te. Iu in c. XXII Ieremie.

In testimonium patientie.] u. et C. In patientiam, tantum.

Pro uerecundia.] C. ex Amos II in margine hec notat: Rota plaustri semper uertitur  et fenum portat. Hic locus prophete exponitur a B. Gregorio Moral. XXXII, cap. 6.

 517 Triplicem persecutionem.] u. Triplicem iniuriam.

uerba conuitii.] u. uerba contumelie. Contumeliam ab iniuria sic distinguit Seneca, lib. De constantia sapientis, c. 4. Diuidamus, si tibi uidetur, Serene, iniuriam a contumelia: prior illa, natura grauior est; hec leuior et tantum delicatis grauis, qua non leduntur, sed offenduntur. Cetera breuitatis causa omitto. C. ad latus ait pro contumelie: Lege coniugis, forte ut M. conuicii.

Ubi contemptus iuuat.] Hemistichium Claudiani in Eutropium, l. I.

An garciones isti.] Hoc nomen pro adolescente, quandoque etiam pro nebulone usurpatur. Gallis notum est. Hoc utitur uerbo B. Bernardus in Apologia ad Guillelmum. Sed dicam legendum in textu gnatones potius quam garciones. uidentur enim hic esse uerba Senece, qui uocabulo garciones nunquam usus est. Id innuit M. quia legit in textu natones, quod  uult esse gnatones, id est parasiti.

Contemnenda per patientiam.] Pueros et adolescentes excusat Seneca a contumelia et iniuria, ideoque eorum obiecta et probra patienter esse sustinenda. Ait enim. lib. II. De tranquillitate uite siue libro De constantia, cap. 11. Pueros quidem in hoc mercantur procaces, et eorum impudentiam acuunt, et sub magistro habent, qui probra meditate effundant; nec has contumelias uocamus, sed argutias. Quanta autem dementia est, iisdem modo delectari, modo offendi: et rem ab amico dictam, maledictum uocare; a seruulo, ioculare conuicium? Quem animum nos aduersus pueros habemus, hunc sapiens aduersus omnes, quibus etiam post iuuentam canosque puerilitas est. Et infra: Non immerito itaque horum  contumelias, sapiens, et iocos accipit, et aliquando illos, tanquam pueros malos penaque admonet et afficit: non quia accepit iniuriam, sed quia fecerunt et ut desinant faceret. Idem III. De ira, cap. 24: Quis sum cuius aures  ledi nefas sit? Ignouerunt multi hostibus, ego non ignoscam pigris, negligentibus, garrulis? Puerum etas excuset, feminam sexus, extraneum libertas, domesticum familiaritas.

Consuetudo etiam maxime.] Ex hoc puta genere sapientem eorum, inquit Seneca De constantia, cap. 9, qui exercitatione longa ac fideli, robur perpetiendi lassandique omnem inimicam uim consecuti sunt. Multi sunt mites et ualde mites, sed cum omnia ex animi sententia succedunt. Si minimum non dico conuicii aut contumelie, sed contradictionis uerbulum in se profusum audiunt, continuo indignabundi insultant, et largiter decem uerba pro uno rependunt. Cur ita? dicam. Tales foti sub alis matrum, lacte tantum et melle enutriti, nunquam felle potati, nec iniuriis lacessiti neque flagris, imo nec uerbis, offensi sunt. Repetam quod dudum in scholis exaudiui.

Felix esse nequis fel nichil prebiberis.

 Unde quod male fers.] Ex Seneca De constantia.

Tullius in Officiis.] Nonne Iu Rhetor. nouorum, aut 2 Q. Tuscul.?

Consuetudo faciet dulciorem.] Ab assuetis non sit passio.

518 Sulle negauit.] Tria Sille. Male, ut ex Seneca liquet de Prouidentia cap. 3. At editio per Erasmum facta habet Sylle.

Mortis et carceris.] C. in margine: Ut Socratem et ideo patientem.

Quod non occiderit.] Addit u. post hec uerba: Ipsum Porsenam dicens: Ardeat manus que errauit: sed cum hec absint a textu Senece, et duo ex nostris non habeant, duxi conuenientius ea ad notas reuocare.

In legenda B. uincentii.] uideto sermonem B. Augustini de eodem.

Ait, cap. XX.] u. et M. c. LXXu. c. LXXXu

In corde meo.] Restitui, alioquin tria. In ore meo.

Parati reuincere.] Hoc est ulcisci, ut colligitur ex  II Cor., c. X, uers. 6. C. Reiicere.

Et in Ecclesiastico, c. II.] Hec, usque ad finem capitis desumpsi ex u. M. uero loca Scripture notat, sed uerba non habet.



CAPUT CXu.

August. ad Macedonium.] To. II, ep. 52 in medio. Preterea fuse de quatuor uirtutibus cardinalibus edisserit to. I l. I De libero arbitrio, c. 13. Item, to. Iu, l. LXXXIII. Questionum, c. 31.

Quod eligendum est.] Solum M. hec addit. Nam duo alia: Id autem eligere prudentia est, quomodo habet Augustinus.

His paucis ostensa est.] Margo C. uult offensa est, pro ostensa est. Sed cur hoc?

Beatus quidem currus.] Spiritualis scilicet currus, ait margo C. quem ille figurabat. Sed dicam: Nonne etiam figuralis erat harum quatuor uirtutum, currus quatuor animalium Ezechielis? Primam rotam hominis  effigiem referentem prudentie tribuam. Ea enim a ratione pendet: atqui homo rationalis est. Dabo secundam rotam, uitulinam nempe, ipsi temperantie, Mactatur in sacrificio uitulus. An non quoque inordinati sensualitatis appetitus temperantia mactantur, dum compescuntur? Fortitudo a natura ipsa leoni concessa est. Postremo, iustitiam aquila figurabo. Hac enim irreuerberatis oculis in solem tendit: Iustitia non frangitur donis, non inflectitur muneribus, quibus a iure unicuique tribuendo recedat: continuo ius equum et stabile sibi proponit, a quo nequaquam declinat. Unde de B. euangelista Ioanne ait B. Gregorius in Ezechielem hom. 4. Dum in ipsam diuinitatis substantiam intendit, quasi, more aquile, oculos in solem iustitie fixit.

De hac Ezechielis quadriga euangelistas figurante, uidi in bibliotheca nostra m. s. uersus elegantes Petri de Riga clerici Remensis. Huius opera in sacram Scripturam sub allegorico sensu uersificata, nondum uisa sunt, sed Deo propitio breui uidenda, et publicanda.  Ex uersibus subscriptis, auctoris prestantiam doctrinamue, tanquam ex ungue leonem coniice . Ad prudentiam pertinet quidquid B. Bernardus  ad considerationem pertinere dicit. Seneca de quatuor uirtutibus in capitulo De prudentia, istas sententias perutiliter ponit: Dignitatem rebus non ex opinione multorum, sed ex natura earum constituas [al. constitutos]. Item: Non magnum estimes quod caducum est. Ubique idem eris: et prout rerum uarietas exigit, ita te accommodes tempori, nec te in aliquibus mutes, sed potius aptes, sicut manus que eadem est, et cum in palmam [al. palmum] extenditur, et cum in pugnum constringitur [Sen. astringitur; al. moueat]. Item: Scito te in quibusdam  debere perseuerare, quia cepisti; quedam uero nec incipe in quibus perseuerare sit noxium. Item cogitationes uagas, et uelut somnio similes, non recipias. Item, sermo tuus non sit inanis, sed aut suadeat, aut moneat, aut consoletur, aut precipiat. Lauda parce, uitupera parcius. Laudatio enim nimia reprehensibilis est, ut immoderata uituperatio. Illa siquidem adulatione, ista malignitate suspecta est, etc.

Fortitudo est uirtus retundens impetum aduersitatis. Huius he sunt partes: Magnanimitas, fiducia, securitas, magnificentia, constantia, patientia.

Magnanimitas est difficilium spontanea et rationalis aggressio. Hec enim uirtus, ut ait Tullius , cum in adeunda aspera pronum faciat, potius communem utilitatem, quam sua commoda attendit. Sicut enim scientia remota a iustitia calliditas potius quam sapientia appellanda  est, sic animus ad periculum paratus, si sua cupiditate non communi [al omni] utilitate impellitur, 521 temeritatis [Cicero audacie habet] potius nomen habet quam fortitudinis. Magnanimi sunt habendi, non qui faciunt, sed qui propulsant iniuriam. Prima igitur sit in hac uirtute cautela auaritie. Non est enim rationi consentaneum, qui metu non frangitur, eum frangi cupiditate; nec qui se inuictum a labore prestiterit, eum uinci uoluptate. Secunda est cautela ambitionis. Per difficultates enim queritur claritudo. Quod enim difficilius est, preclarius esse putatur. Tertia est cautela temeritatis. Temere namque in acie uersari, et manu cum hoste confligere, immane quiddam est et belluarum simile. Si tamen necessitas postulat decertandum est, et mors turpitudini anteponenda: precipue autem fugiendum est, ne offeramus nos periculis sine causa. In quibus adeundis imitari debemus medicorum consuetudinem, qui leuiter  egrotantes leuiter curant; grauioribus autem morbis ancipites curationes adhibere coguntur. Subuenire autem tempestati quauis ratione, sapientis est; eaque magis adipiscitur re explicata boni, quam formidata  mali. Fiducia est certa spes animi perducendi, ad finem rem inchoatam. Securitas est incommoditates imminentes et rei inchoate affines non formidare.

Magnificentia est difficilium et preclarorum consummatio. Huius officia sunt, partim pacata, partim bellica . In pacatis duo precepta prelationis tenenda sunt prelatis. Unum, ut utilitatem ciuium sic tueantur, ut quecunque agunt, ad eam referant, obliti commodorum suorum. Alterum, ut totum corpus ciuitatis curent, ne, dum partes aliquas tuentur, reliquas deserant.

In bellicis officiis illud primum est, ea scilicet intentione bella suscipere, ut in pace sine iniuria uiuatur. Secundum, priusquam aggrediare, adhibere diligentem preparationem. Apparatus autem belli  in quatuor constitit: In clientelis, municipiis, sumptu et armis.

Tertium officium est, ne, aut temere desperes propter ignauiam, aut nimis confidas propter cupiditatem.

Quartum est, plus turpitudinem quam mortem horrere, plus ad honestatem quam ad salutem, uel alia commoda spectare; non tamen rumores saluti preponere.

Quintum est, copias suas crebris laboribus exercere.

Sextum est, postquam ad bellum uentum est, hortando bonam indolem erigere; modo laudibus animos attollere, modo admonitionibus desidiam discutere.

Septimum est, in congressu ad primos impetus occurrere.

Octauum est, inclinatis opem ferre, labantes fulsire.

 Nonum est parte uictoria conseruare eos, qui non crudeles, non immanes fuerunt.

Decimum est, federa et promissa hostibus seruare. Cum autem plerique arbitrentur res bellicas maiores esse quam urbanas, minuenda est hec opinio. Multi enim bella quesierunt propter glorie, aut 522 pecunie cupiditatem. Unde si recte uolumus iudicare, parua sunt arma foris, si non est consilium domi. Rectius autem uidetur ingenii quam uirium opibus gloriam querere. Omne enim illud honestum, quod excelso animo querimus, animi efficitur non corporis uiribus. Exercendum tamen est corpus, ut obedire consilio et rationi possit.

Constantia est stabilitas animi firma et in proposito perseuerans. Hec in malis dicitur pertinacia, hec obstinatio. Huic contraria est inconstantia, que est motus animi circa uarias occupationes. Constantie officium est, ut ait Tullius, in utraque fortuna grauitatem tenere. Sunt enim, ut idem ait,  qui in rebus contrariis parum sibi constent uoluptatem seuerissime contemnant, in dolore sint molliores, gratiam negligant, frangantur infamia. Patientia est uirtus contumeliarum, et omnis aduersitatis impetus equanimiter et portans. Seneca [forte Tullius] in libro De officiis  quatuor uirtutibus, in capitulo De magnanimitate, quo nomine appellat fortitudinem. Si magnanimus, inquit, fueris, nunquam tibi iudicabis contumeliam fieri. Item: Scito honestum, et maius genus uindicte esse, ignoscere.

Item : Non geres conflictum nisi indixeris. Item: Pericula nec appetas, ut temerarius; nec formides, ut timidus. Item: Timidum non facit animum, nisi reprehensibilis uite conscientia. Item: Mensura magnanimitatis est, nec timidum esse, nec audacem.



CAPUT CXuIII.

 uirtutem seruatura.] M. uirtute seruitura.

Illecebris aduersatur.] C. et u. Illecebras aduersatur.

In prefato curru.] De quo c. 115.

Dum tibi apud alios.] C. Dum apud alios sibi, uel ab aliis apud te.

uulnerat animorum.] C. animarum. M. Ly animorum, reuocat ad sequentem periodum, sic: Integritatem uulnerat. Animorum usus egre, etc.

Reuelli.] M. Reuerti. Ad hec dicam cum B. Hieronymo: Difficulter eraditur, quod rudes animi perbiberunt.

Frequentatas a cunis.] M. Frequentatas acrius delicias.

Cum incipit homo.] M. Concipit homo.

Quam superbiam.] M. et C. quam refrenat. Deest superbiam.

A quodam sapiente modus.] A Salomone Prou. XXIII. Prudentie tue pone modum. Preterea Cicero,  I Offic. His enim rebus que tractantur in uita modum quemdam adhibentes et ordinem, honestatem et decus conseruabimus Horatius.

Est modus in rebus, sunt certi denique fines. 523 A philosopho.] Sic enim Senece ascriptus libellus De quatuor uirtutibus, titulo De magnanimitate. Magnanimitas uero, que et fortitudo dicitur. u. in hoc caput De temperantia talem legit marginem: Tullius in libro De officiis: Temperantia est dominium rationis in libidinem et alios motus importunos. Hec quidem uirtus totius uite ornatus est, omniumque perturbationum sedatio. Huius uirtutis partes sunt quecunque infidis motibus dominantur. Hec sunt octo: Modestia, uerecundia, abstinentia, honestas, moderantia, parcitas, sobrietas, pudicitia.

Modestia est, cultum nostrum, et motum, et omnem nostram occupationem ultra defectum, et citra excessum sistere. In cultu obseruandum est ut a  uiro remoueatur omnis uiro non dignus ornatus. Adhibenda est, ut ait Tullius, munditia non odiosa, neque exquisita nimis, tantumque fugiat agrestem et inurbanam negligentiam. Idem: Motus, alius corporis, alius animi. In corporeo cauendum est ne in tardationibus adeo molli gressu utamur, ut pomparum ferculis similes esse uideamur, aut ne in festinationibus suscipiamus nimias celeritates. Que cum fiunt anhelitus mouentur, uultus mutantur, ora torquentur, ex quibus magna significatio fit non adesse constantiam.

Motus autem animorum duplices sunt: Cogitatio rationis, et appetitus uoluntatis. Cogitatio in exquirendo uero exercetur, appetitus impellit ad agendum. Curandum est igitur ut ratio presit, appetitus obtemperet. Si enim non pareant appetitus rationi, cui subiecti sunt, leges nature, non modo animi perturbantur, sed etiam corpora. Licet ora ipsa cernere iratorum, uel eorum, qui aut metu commoti  sunt, aut nimia gestiunt uoluptate. Quorum omnium, uultus, uoces, motus, status mutantur. Ex quibus intelligitur appetitus omnes contrahendos ac sedandos. Occupationes autem pro diuersitate temporum, morum, negotiorumque uarie sunt. Quemadmodum uero in corporibus magne sunt dissimilitudines, cum alios uideas uelocitate ad cursum, alios uiribus ad luctandum ualere, sic in animis maiores sunt uarietates. Quibusdam enim inest lepos fandi, id est urbanitas, his hilaritas, illis seueritas. Alios uides callidos ad celandum dissimulandumque. Sunt alii simplices et aperti, qui nichil ex occulto, nichil ex insidiis agendum putant ueritatis cultores, fraudis inimici. Ad quas igitur res erimus apti [uidetur deesse si], in his occupati simus. Si uero necessitas nos detruserit ad ea, que nostri ingenii non erunt; omnis cura adhibenda est, ut ea, si non decore, saltem parum indecore faciamus, nec tam enitendum est ut bona, que nobis non sunt  data, sequamur, quam ut uitia fugiamus.

His ita se habentibus, adolescentis sit officium maiores natu uereri, atque ex his eligere probatissimos, quorum consilio innitatur. Ineuntis enim etatis iustitia, senum regenda est prudentia. Ineunte enim adolescentia maxima est 524 imbecillitas consilii, tamen illud sibi quisque genus uite degendum constituit, quod maxime adamauit. Itaque, ante implicatur aliquo certo cursu uiuendi, quam potuit, quod optimum est iudicare. Ideo iuuenis sit officium, ut ait Terentius, tanquam in speculo uitas hominum inspicere atque ex aliis exemplum sibi sumere. Maxime autem hec etas a libidinibus arcenda est. Sic tamen relaxare animos, et dare uoluptati uolent; caueant intemperantiam, et meminerint uerecundie. Quid enim erit facilius, si ludo suo maiores natu uelint interesse? Ludo enim et ioco uti licet; sed sicut somno et quietudinibus ceteris: tunc scilicet, cum rebus scriis satisfecerimus.  Duplex est enim animo iocandi genus Unum illiberale, petulans, flagitiosum, obscenum; alterum elegans, urbanum, ingeniosum, facetum. Senibus autem labores corporis minuendi, exercitationes animi augende. Danda est etiam opera, ut amicos et iuuentutem consilio iuuemus. Nihil autem magis cauendum est senectuti, quam ne desidie se credat. Luxuria uero, cum in omni etate turpis sit, in sexectute fedissima est. Si enim senectuti accessit intemperantia, duplex malum est. Ipsa enim senectus concipit dedecus, et intemperantiam iuuenum reddit impudentiorem.

Negotiorumque quoque diuersa sunt officia. Prelati quidem officium est, estimare se gerere personam, ciuitatis, retinere decus, seruare leges, meminisse eas esse commissas sue fidei. Priuati uero officium est, pari iure uiuere cum ciuibus, nec nimis submissum, nec nimis efferentem se uelle in republica tranquilla et honesta. Peregrini [al. peregrinum]  officium est, nichil preter negotium suum agere, nichil de alio inquirere.

Sordidum est officium eorum, qui emunt a mercatoribus quod statim uendunt. Nihil enim proficiunt nisi ut admodum mentiantur. Nec uero quidquam est turpius uanitate. Idcirco res familiaris queri debet questibus, a quibus abest turpitudo, conseruari autem parcimonia. Nullus enim tantus questus est, quam quod habeas arcere. Medicina, architectura, honeste sunt his quorum ordini conueniunt. Mercatura si tenuis est, sordida putanda est; sin magna, copiosa et multa, undique apportans, multis sine uanitate impertiens, non est admodum uituperanda. Agricultura nil melius, nil uberius, nil homine libero dignius. Hactenus de modestia, nunc de uerecundia dicendum est, que nil aliud est quam in gestu et uerbo honestatem seruare.

Tullius : In compositione namque nostri  corporis magnam rationem uidetur habuisse natura. Figuram enim nostram, in qua est honesta species, in aperto posuit; partes autem ad necessitatem nature datas ideo abdidit, quia deformem aspectum habiture erant. Hanc diligentem fabricam nature imitata est uerecundia. Quod enim natura occultauit, ea remouent ab oculis omnes sanam habentes mentem: dant etiam operam, ut quam occultissime pareant necessitati. In uerbis etiam seruanda est uerecundia. Quarum enim partium usus sunt necessarii, neque eas 525 partes, neque earum usus suis nominibus appellant. uitiosum est etiam in re seuera delicatum inferre sermonem. Cum college in pretura Pericles et Sophocles de communi officio tractare conuenissent, dixit Sophocles de quodam puero transeunte: O Pericle, pulchrum puerum!

Respondit Pericles [Sophocles], pretorem decet habere, non solum manus, sed et oculos continentes.  Si Sophocles idem in conuiuio dixisset, iusta forsitan caruisset reprehensione. Ad uerecundiam quoque pertinet loquacitatem fugere, et arcanum alterius non scrutari, et contentionem uitare. Nam contra parem contendere anceps est, cum superiore furiosum, cum inferiore sordidum. Namque absentem ledit, cum ebrio qui litigat.

Ad abstinentiam pertinet statutum prandendi terminum non preuenire, et hoc ipsum honestatis est; moderantie uero nimium ciborum appetitum rationis imperio reuocare. Parcitas est, mensuram refectionis non excedere. Sobrietas est excessum impetu cohibere. Huius officium est arcere malum ebrietatis. Pudicitia est moderamine rationis petulantiam domare. Ideo, ut ait Tullius, semper in promptu habeat uir fortis quantum natura hominis bestiis antecellat. Ille enim nichil sentiunt nisi uoluptatem. Ad eam namque feruntur omni impetu; hominis autem mens, alitur discendo, meditando, agendo. Si quis autem est ad uoluptates paulo propensior,  modo non sit in pecudum genere: ex hoc quidem intelligitur uoluptatem non esse dignam hominis prestantia, quia latebras querit. Si quis enim paulo erectius quauis uoluptate capiatur, occultat appetitum uoluptatis propter uerecundiam. Fugiamus ergo blandissimum uoluptatum dominium. Nam uoluptates blandissime, domine, maximas partes a uirtute detorquent. Nunquam amore aliarum uirtutum contra temperantiam agendum est. Sunt enim quedam adeo feda, ut nec causa conseruande patrie facturus sit ea sapiens que etiam dictu obscena uidentur.

Seneca de quatuor uirtutibus temperantiam appellat continentiam, de qua inter cetera dicit: Continentiam si diligis, circumcide superflua. Item: Si continens fueris, eousque peruenies, ut teipso contentus sis. Item: Omnia que sunt blandimento, reiice. Item: Nec presentibus inherebis deliciis, nec desiderabis absentes. Palatum tuum fames excitet,  non sapores. Desideria tua paruo redime; quia hoc tantum curare debes, ut desinant. Item: A corpore ad spiritum, quantum potes abducere [Sen. te festina reducere]. Item: Nec paupertas tibi immunda sit, nec parcimonia sordida, nec simplicitas neglecta, nec leuitas ludenda. Item: Nec tua defleas, nec aliena mireris. Item: Turpia fugito antequam accidant. Non quemquam uereberis plusquam te. Omnia tolerabilia preter turpitudinem crede; a uerbis quoque turpibus abstineto. Nam licentia eorum impudentiam nutrit. Sermones utiles magis quam facetos et amabiles ama, rectos potius quam obsecundantes. Miscebis interdum seriis iocos, sed temperatos, et sine detrimento dignitatis et uerecundie. Nam reprehensibilis risus est, 526 si pueriliter effusus, si muliebriter fractus. Odibilem quoque facit hominem risus, aut superbus et clarus, aut malignus et furtiuus, aut alienis malis euocatus. Item: Non erit tibi scurrilis, sed grata urbanitas.

 Sales tui sine dente sint; ioci sine uilitate; risus sine cachinno; uox sine clamore; incessus sine tumultu; quies sine desidia. Sit tibi tam triste laudari a turpibus, quam ob turpia, si lauderis. Item : Non eris audax, nec arrogans; submittes te, non proiicies grauitate seruata. Admoneberis libenter, reprehenderis patienter. Si merito obiurgauit aliquis, scito quia profuit; si immerito, scito quia prodesse uoluit. Item: Nec extollas quemquam, nec deiicias. Esto uitiorum fugax ipse, aliorum uero non curiosus scrutator, nec acerbus reprehensor; sed sine exprobratione corrector, ita ut admonitionem hilaritate preuenias, et errori facile ueniam dato. Requirenti facile responde; contendenti facile cede. Mobilis esto, non leuis; constans, non pertinax. Cunctis esto benignus, nemini blandus, paucis familiaris, omnibus equus; fame bone, neque tue, seminator, nec  aliene inuidus; rumoribus, criminibus, suspicionibus minime credulus. In aduersis firmus, in prosperis cautus et humilis: occultator uirtutum, sicut alii uitiorum, uane glorie contemptor. Alicuius te rei scientiam habere, nec ignotum sit, nec molestum. Nullius imprudentiam despicias; rari sermonis ipse, sed loquacium patiens seuerus, non seuus [al. ac serius], sed hilaris non aspernans. Sapientie cupidus et docilis; que nosti, sine arrogantia postulanti imperties. Que nescis, sine occultatione ignorantie tibi postula impartiri. Omnes tibi pares facies, si inferiores superbiendo non contemnas, superiores recte uiuendo non metuas. Hec margo u. in hoc caput 118.



CAPUT CXIX.

Iactas uictoriam.] M. Credis uictoriam.

Somnias ualetudinem.] Absit, Seminas ualet ut habet M.

Superbie tumores.] Non timores, ut C

Homines infecit.] C. interfecit.

 Prima hec et ultima] M. Primalis et ultima.

uitia superauit.] Ait C. ad latus:

Cum bene pugnaris, cum cuncta peracta putaris, Que plus infestat, uincenda superbia restat.

In confusionem.] u. In confusione.

527 Iactans uictoria.] C. Iactans uel iacens uictoria.

Bone uoluntatis, fulta.] C. Bone uoluntatis, uel edificium cuiusque, fulta, etc.

Flagellum memineris.] C. Flagellum, uel flabellum memineris, etc.

Hic subscribam ea que in margine u. deprehendi tanquam notas in cap. 119 De iustitia.

Tullius, in libro I De officiis, hec de iustitia diuisim ponit, que nos inde collecta coniunctim ponimus. Fundamentum, inquit, iustitie est fides, id est dictorum, conuentorumque constantia et ueritas. Item: Iustitie partes sunt, non uiolare homines; uerecundie, non offendere. Item: Omnis actio  uacare debet temeritate et negligentia. In omni actione suscipienda, tria sunt tenenda. Primum, ut appetitus pareat rationi; deinde ut animaduertatur quanta res illa sit, quam efficere uolumus, ut neue maior, neue minor cura suscipiatur quam causa postulat. Tertium, ut caueamus ut ea que pertinent ad liberalem speciem moderanda sint. Horum trium prestantissimum est appetitum obtemperare rationi. Item: Que parua uidentur esse delicta, nec a multis intelligi possunt, ab his est diligentius declinandum. Ut in fidibus aut in tibiis quamuis parum discrepent, tamen idem a sciente animaduerti solet; sic uidendum est in uita ne forte quid discrepet, uel multo etiam magis, quo maior et melior actionum, quam sonorum concentus est. Itaque, ut in fidibus musicorum aures, uel minima sentiunt; sic nos, si acres et diligentes esse uolumus animaduersores uitiorum, sepe magna ex paruis intelligimus, ex oculorum obtutu, ex superciliorum  aut remissione aut contractione, ex mestitia, ex hilaritate, ex risu, ex locutione, ex reticentia, ex contentione uocis, ex submissione, et ceteris similibus.

Item: Prima officia debentur Deo, secunda patrie, tertia parentibus; deinde gradatim reliqua reliquis. Item: : Tanta est uis iustitie, ut ne illi quidem, qui malefico scelereque pascuntur, possint sine ulla iustitie particula uiuere. Archipirata, nisi equaliter predam dispertiat, aut interficietur a sociis, aut relinquetur; leges etiam dicuntur latronum, quibus pareant, et quas obseruent. Itaque propter equabilem prede partitionem, et Bargulus Illyricus latro, de quo est apud Theopompum, magnas opes habuit, et multo maiores uariathus Lusitanus. Etiam solitario homini, atque in agro uitam degenti opinio iustitie necessaria est, eoque etiam magis, quod eam, si non habebunt, iniusti  habebuntur, nullisque presidiis septi multis afficientur iniuriis. Item: Seruande [al. feruende] iustitie causa uidentur olim bene morati reges constituti, eademque constituendarum legum fuit causa, que regum. Ius enim semper est quesitum 528 equabile; id si ab uno uiro iusto et bono consequebantur, erant eo contenti. Cum minus contingeret, leges sunt inuente, que omnibus semper una atque eadem uoce loqueretur.

Igitur iustitia est uirtus conseruatrix humane societatis, et uite communitatis. Hec uirtus omnia aspera transcendit. Nemo enim iustus esse potest, qui mortem, qui exsilium, qui dolorem, qui egestatem timet, aut qui ea, que his contraria sunt equitati anteponit. Diuiditur autem iustitia in seueritatem et liberalitatem. Seueritas est uirtus debito supplicio cercens iniuriam. Huius primum officium est, ne quis, cui noceat nisi lacessitus iniuria. Secundum, ut communibus utatur pro communibus,  priuatis pro priuatis. Priuata sunt, que habentur nulla natura, sed aut uetere occupatione  aut uictoria aut qui bello potiti sunt, aut lege, ut qui testamento patrum heredes facti sunt. Et quia ea que natura erant communia proprium ei eiusque fit id quisque teneat. Qui autem plus appetet, uiolabit ius humane societatis.

Tertium est, exterminare ex hominum communitate pestiferum genus hominum. Ut enim quedam membra amputantur, si sanguine et spiritu carere ceperint, et nocere ceteris; sic ista in figura hominis feritas et immanitas bellue a communi uita segreganda est. Nam quid interest, an ex homine se conuertat quis in belluam, an sub hominis figura immanitatem bellue gerat?

Liberalitas est uirtus beneficiorum erogatrix: quam pro affectu benignitatem uel beneuolentiam, pro effectu beneficentiam dicimus. Hec in tribuendo  et retribuendo consistit. Cum igitur homines hominibus plurimum et obsint, et prosint, proprium hoc esse uirtutis statuo, conciliare animos hominum statuo et ad suos usus adiungere. Melius est principem diligi quam timeri, beneuolentie uis magna est, metus imbecilla. Nulla uis imperii tanta est, que premente mente metu possit esse diuturna. Circa liberalitatem septem cauenda sunt. Primo, ne sis durus; secundo, ne dilator; tertio, ne raptor; quarto, ne prodigus; quinto, ne exprobrator; sexto, ne maleficiose neges; septimo, ne querelam facias deingrato; et, quia [al. quem], ut ait Ennius, beneficia male locata, malefacta arbitror. In dando beneficio habendus est delectus dignitatis in quo spectandi sunt mores eius cui datur, et animus erga nos et cohabitatio, et uite societas, et ad nostras utilitates. Beneficia ante collata, etiamsi non uiuitur cum perfectis, sed simulacra uirtutis habentibus. Neminem puto negligendum, in quo aliqua significatio  uirtutis appareat. Colendus est quisque maxime, in quantum lenioribus uirtutibus, modestia scilicet et temperantia, 529 ornatior erit. Plurimum est illud in officio, a quo plurimum diligimur, ei plurimum tribuamus. Alia autem causa est eius , qui calamitate premitur, alia eius qui res meliores querit, nullis rebus suis aduersis. Propensior enim benignitas debetur in calamitosos, nisi forte digni fuerint calamitate. Melius apud bonos, quam apud diuites puto collocari beneficium. Nam qui locupletes sunt, cum acceperint beneficium, se dedisse arbitrantur, aut aliquid a se exspectari suspicantur. Item: Si malo opulento benefacias, in illo uno, aut forte in eius familia manet gratia. Si autem inopi et bono benefacias, omnes inopes et boni presidium sibi paratum uident.

Item: Beneficentia, alia opis, alia pecunie. Facilior est ea que pecunie, presertim locupleti. Prima splendidior et uiro bono dignior.  Ea enim que est pecunie materiam suam exhaurit. Itaque benignitate tollitur benignitas. Hac, quo in plures usus sis, eo minus in plures uti possis; altera uero consuetudine benefaciendi paratiores et exercitatiores facit. Non tamen illud genus benignitatis omnino refutandum est. Nam sepe idoneis hominibus indigentibus de re familiari impartiendum est, sed diligenter et moderate. Multi enim patrimonia effuderunt inconsulte largiendo. Nihil autem stultius quam curare, ut diutius facere non possis, quod libenter facias.

Item: Duo sunt genera largorum: alteri dissipatores, alteri liberales dicuntur. Dissipatores sunt, qui epulis et muneribus histrionum et lenonum pecunias profundunt. Isti memoriam, aut breuem, aut nullam omnino sunt relicturi. Liberales sunt, qui suis facultatibus, aut captos a predonibus redimunt, aut amicos filiorum collatione iuuant, uel in alia re necessaria querenda uel augenda.  Beneficentia opere exercetur iuuando consilio, defendendo in causis eloquio. Nam cum ex accusatione et defensione constet causa, laudabilior est defensio. Est tamen accusatio persepe probata, quam tamen semel, non sepe, suscipere debemus. Duri enim hominis, uel potius uix hominis uidetur esse periculum capitis inferre multis. Sordidum est etiam ad famam committere, ut accusator nomineris; diligenter quoque tenendum ne innocentem iudicio capitis accersias, quod absque scelere nequit fieri. Nam quid tam inhumanum, quam eloquentiam ad salutem hominum datam, ad bonorum perniciem conuertere? Initium iustitie est a natura profectum. Deinde quedam in consuetudinem utilitatis ratione uenerunt, postea mores a natura profectos, et consuetudine iam probatos legum metus, et religio sanxit.

Nature ius est, quod non opinio genuit, sed quedam uis innata inseruit 530 religionem, pietatem, gratiam, uindicationem, obseruantiam, ueritatem,  Item: Iustitie partes sunt, quecunque uirtutes boni debitum reddant. Reddit autem Deo ius suum religio, pietas parentibus, innocentia minoribus, amicitia equalibus, concordia ciuibus, misericordia egenis

Religio est uirtus diuinitatis curam ceremoniamque afferens; cuius officium triplex . Perpetrati sceleris penitere, temporalium mutabilitatem paruipendere, uitam suam, ex toto Deo committere. Quartum quoque eius officium est ueritatem seruare.

Pietas est per quam sanguine iunctis, et patrie beneuolis officium et diligens attribuitur cultus. Nam, ut ait Tullius : Omnium est communis inimicus, qui hostis est suorum. Innocentia est puritas animi omnem iniurie illationem abhorrens. Ut enim ait Seneca: Multis minatur, qui uni facit iniuriam. Amicitia est, ut ait Tullius, uoluntas bona erga aliquem causa illius qui diligitur.  Hec est autem, inquit, lex in amicitia, ut neque rogemus res turpes, nec rogati faciamus.

Reuerentia est uirtus personis grauibus, uel aliqua prelatione sublimatis, debite honorificationis cultum exhibens. Concordia est uirtus ciues et compatriotas in eodem iure et cohabitatione spontanee uinciens. Misericordia est uirtus per quam animus super afflictorum calamitate mouetur. Hec uirtus, ut ait Terentius, nichil humanum a se alienum putat.

Duobus prefatis iustitie generibus opponuntur duo iniustitie genera, truculentia et negligentia. Truculentia est pronitas ad iniuriam inferendam. Huius tres sunt cause: Metus, auaritia, ambitio. Truculentia autem diuiditur in uim et fraudem. Fraus quasi uulpecule uis leonis uidetur. Utrumque ab homine alienissimum, sed fraus odio digna maiore. Totius enim iustitie nulla pars capitalior quam eorum, qui tum maxime cum fallunt, id  agunt, ut uiri boni uideantur. Negligentia est non propulsare iniuriam, cum possis et debeas. Huius he sunt cause: Aut inimicitias, aut laborem, aut sumptus suscipere uolunt, aut suis occupationibus detinentur, aut odio ita elongantur, quod eos, quos tueri debent, desertos esse patiuntur. In omni autem iniustitia permultum interest, utrum perturbatione animi, an consulto fiat iniuria. Perturbatio enim plerumque breuis est, et ad tempus: Ideo leuiora sunt, que repentino motu accidunt, quam ea que premeditata inferuntur. Seneca in libro De quatuor uirtutibus: Iustitia est nature tacita conuentio in adiutorio multorum inuenta. Hanc quisquis sectari desideras, time prius et ama Deum, ut ameris a Deo, Amabis autem Deum, si illum imitaberis, 531 ut uelis omnibus prodesse, nulli nocere. Iustus autem ut sis, non solum non nocebis, sed etiam nocentes prohibebis. Nam nichil nocere non est  iustitia, sed abstinentia alieni. Si iustus fueris, nichil intererit si simpliciter affirmes, an iures. Hucusque margo u. de iustitia



CAPUT CXX.

Diximus supra.] Nempe c. 91.

uia in exemplo.] Glossa est in hunc locum.

Auctoris mendacii.] Quia a seipso fuit mendax, et ipsemet mendacium genuit. B. Aug. to. IX, tr. 42 in c. uIII Ioan.

Hieronymus.] In Psal. u, u. 7. Ergo male C. et M. Ieremias.

Nouam rem audio.] Textus B. Hieronymi pro audio habet uideo. Hunc locum pro ueritate semper proferenda, uidisse iuuat.

Quam septem circumspect.] M. et C. hec omittebant, usque In omnibus. Sunt tamen in textu Scripture.

Item Eccli. c. XXu.] M. et C. LXuIII. u. LXIX.

In eodem, c. XLI.] u. c. CXII. C. et M. CX.

In eodem, c. XIII.] u. XL et XLII, M. XL et LII Hodie  Xu.

ueritas autem angulos.] Memini me quamdam hoc legisse apud B. Hieronymum in illa eleganti et salutari epistola ad Rusticum monachum, de uiuendi forma, que incipit: Nihil Christiano.

Simplicia decent bonit.] Ita Prou. XXuIII. Simplices possidebunt bona eius. Blosius uir doctissimus ac piissimus in epist. dedicat. ad Franciscum Quignonium cardinalem, ait: Pietati admodum amica est simplicitas. Preterea, ut habet margo M. Moyses sepe uicit, et tenuit Deum furentem.

Qualis rector ciuitatis.] Tritum est illud:

Regis ad exemplum totus componitur orbis. Seu:

Rex uelit honesta, nemo non eadem uelit.

Talis et minister.] u. tales et habitatores in ea, Quod magis accedit ad uerba sacre Scripture, Eccli. X. Qualis est rector ciuitatis, tales et inhabitantes in ea.

 II Cor., c. I.] Tria c. Iu.

Nunquid leuitate.] C. ad latus: Impetu animi et inconstantia.

Signauit nos ueritate.] Quia uerax est. Ait enim Ioannes cap. III sui Euangelii: Signauit, quia Deus uerax est.

532 In Deo uerax.] Plura uide serm. 67, qui falso Augustino ascribitur, ad fratres in eremo initio, to. X.

Circa rem incomplexam.] M. complexam. C. implexam.

Transmutatio.] u. et C. Commutatio.

Ita quod non gratie.] Sic B. Aug. to. LXXX in Ioan. to. IX.

Sacrilegum ab effectu.] Hoc, ab effectu, omittit u. et C.

Etiam Socratico decreto.] Et Betio hec desumpta sunt. Is enim l. I De consol., prosa 4: Nec mihi Socratico decreto fas esse arbitror, uel occuluisse  ueritatem, uel concessisse mendacium. M. Et sciatis pro certo non minus, etc.

Nudam ueritatem pronuntiare.] Audiant illi B. Ioannem Chrysost. in Matth. Non solum proditor est ueritatis, qui mendacium pro ueritate loquitur, sed qui non libere pronuntiat ueritatem, quam pronuntiare oportet; aut non libere defendit ueritatem, quam defendere oportet.

III Epist. Ioannis.] u. et C. addunt capitis numerum. u. cap. I et III. C. cap. I et II.

Prima, c. III.] C. et u. ca. uII.

Eccles., XXIu.] Duo eadem c. LuI.



CAPUT CXXI.

Lupus rapax.] Dilucide Isidorus id exponit: Rapax, inquit, quia ex multa fame et auiditate ad uerbum Dei cucurrit, et uiolenter diripuit regnum Dei, etc. uide eum in comment. in Genesim.

Diuersos ministros.] Alios nempe pastores et doctores, de quibus ad Ephes. Iu. Plura inuenies in  commentariis B. B. Aug. et Hier. in Psal. LXuII.

Num., c. XXIII.] Duo c. LuI. u. Lu.

Macta in mandatis.] u. solum, in mandatis. C. Macta immunda.

Mandata traiiciendo.] u. et C. ita legunt M. Mundata traiiciendo. Nicolaus de Lira in hunc locum: Mandata legit. uide preterea Glossam Moral. ibid.

Occide et uiuifica.] C. occidit et uiuificat.

uerbera patris.] C. et M. uerba patris.

Comminationum.] u. comminutionum. Quid id est?

Isaias, c. IX.] u. et C. c. XXuIII.

Haberet subiungi.] u. Deberet adiungi.

Filia Babylonis.] C. ad latus subnotat et moraliter exponit sic: Id est carnalitas: ad illud misera, ait: propter illecebras carnis. Cassiodori expositionem redolent.

Is enim in hunc psalmum: Filia Babylonis, ait, caro est, que confusionem peccatorum ingerit, etc.

533 uicissitudinem tuam.] C. uicissit. suam.

Paruulos suos prima.] C. pro Paruulos suos,  habet: per quatuor suos primarios motus. Apparet amanuensem hoc loco non excepisse arrectis auribus dictantis uocem. Tres primarios motus scio quidem, eosque animales, non uero quatuor. B. Thomam consule in opusc., c. 5.

Ad petram, Christum.] Glossa interl.

Ne uulpes parue.] Hic u. Nouam inchoat periodum, et a precedenti distinguit hoc modo: Ne uulpes parue demoliantur uineam Dom. Sab. confringas capita, etc. Et conteras caput, etc. M. puncto premisso, sic ait: Et confringens capita, etc. Et conteres, etc.

Que de Deo mente compre.] Recte margo C. Ut cum mente excedimus, mittendo fidem ad comprehendendum celestia, quasi aliatenus  u. et M. c. CCXIu.

Per hunc iudicem.] Glossa in hunc locum: F. B. Aug.

Potest coniici.] u. Potes cognoscere.

Precibus querunt] u. Precibus tundunt. C. tendunt.

Oratione minorum.] Ly minorum abest in M. Hic  subnoto marginem C. Talis est: Quasi, ex Ouidio:

Que non prosunt singula multa iuuant.
Additque: Et ita multorum oratio. Quibus inducor credere melius legi in textu multorum quam minorum. Sic Prou. XuIII: Frater qui adiuuatur a fratre, quasi ciuitas firma. Et Iacobi u: Orate pro inuicem, ut saluemini. Et petarum Grecorum princeps Homerus, ait:

Coniuncti pollent etiam uehementer inertes.

Hieronymus Paule.] Hec in epistolis ad Paulam nondum uidi nec legi, at bene ad Eustochium. De custodia uirginitatis c. 16, to. I. Dicam tamen hoc unum. In epitaphio Paule matris ad Eustochium aliquid simile reperi in hec uerba: Et cum os stomachumque signaret, et matris dolorem crucis niteretur impressione lenire, etc. Eadem, que ad Eustochium, habentur to. IX, in regula tit. De contemplatione.

Act. Apost., c. XI.] Tria c. XXIu.

In qua hora.] uerba sunt Glosse interl. in hunc  locum.

Ergo nec alium orantem.] Solum u. hec legit in textu. C. sublegit in margine.

Item, c. XII. Petrus.] Tria c. XXuII.

Item, c. IX.] Tria c. XX.

uidete per spem.] M. interlineas: Super uidete addit: per fidem: super uigilate, per spem. Prepostere. uigilate, state in fide, ait Apostol. I. Corinth. XuI.

Item, c. u.] C. et M. c. XII.

Petrus I. Ep., c. III.] Tria uIII.

Item, c. Iu.] C. c. X.

Iesum Filium Naue.] Siue Nun filium Eccli. c. XLuI: Fortis in bello iehsu Naue, successor Moysi in prophetis.

Et B. Martino.] Supple reuelatum est. uideatur uita per Seuerum Sulpitium conscripta. Sur., to. uI.



538 CAPUT CXXuI.


Unde Hieronymus.] To. uI, in c. u Ep. ad Ephesios, et in Reg. titulo De contemplatione. Citatur preterea De confec., dist. 5: Non mediocriter; et ab Humberto ord. predic. in l. erud. religiosorum.

Per caputium.] Item B. Greg. dicit, non per caputium, sed per uestimenti fimbriam tractum.

Multitudine horarum.] M. orationum. Ait idem Humbertus qui supra in notis ad hoc caput: Frequenter in oratione prolixa puritas cordis amittitur. Est enim ut frequentius simiatica, quia ex consuetudine sine cordis attentione labia mouentur. Ita est. Nam sepius contingit, tales, post longam labiorum motionem, aut palpitationem, uix posse efferre quenam orando dixerint.

Ieremias, c. XLuIII.] Tria CLuII.

Desidiose.] M. Negligenter. Sacra Biblia: Fraudulenter.

 Sibi postulat. C. et u. Sibi orat.

Phantastice cogitat.] uarie distractiones, quas contrahunt qui orationes prolongant et diu continuant. Ergo, ut ait B. Augustinus, breuis et crebra sit oratio. Aliud enim est sermo multus, aliud diuturnus affectus. Dicuntur fratres in Aegypto crebras quidem habere orationes, sed eas tamen breuissimas, et raptim quodammodo iaculatas, ne illa uigilanter erecta intentio, que oranti necessaria est, per productiores moras euanescat atque hebetetur. Et infra: Nam plerumque hoc negotium plus gemitibus, quam sermonibus agitur, plus fletu quam affatu. To. II, ep. 121 ad Probam De orando Deo c. 10. Ideo, ait margo C. comedite festinanter .

Euagrius Eremita.] Is comes fuit B. Hieronymi in eremo, ut liquet ex epist. ad Florentium 5 et 6 I Tomi, et ad Ruffinum 41, eiusdem Tomi.

Cum flagello.] M. Cum flabello.

 Tunde mulctrale.] Tundere pectus, inquit B. Augustinus, est arguere, quod latet in pectore, et euidente pulsu occultum castigare peccatum. Super c. XI Matthei. M. Multrare. C. in margine: Mitrale Est mulctrale, uas quo excipitur lac quod ex animalium uberibus emulgetur.

Et clauso ostio.] Spirituali nempe. Nam beat. Augustin. tom. uIII, in Psal. XXXu, inquit: Cubile est cor nostrum, ibi tumultum patimur male conscientie; et ibi requiescimus, quando bona conscientia est. Qui amat cubile cordis sui, ibi aliquid boni agat. Ibi est cubile, ubi nos iubet iehsu Christus orare. Item in Psal. CXL. Claude ostium ne tentator ingrediatur. Is enim pulsare non cessat ut irrumpat; si clausum inuenerit, transit. Huius ostii due sunt ualue, alia cupiditatis, alia timoris, etc.

539 Non debemus intueri.] C. Non debet, etc.

Et contumeliis] Solum M.

 Habuit genua callosa.] Hec confirmat Ioachimus Perionius libello de gestis apost. post Hegesippum et Eusebium. De Bartholomeo apost. ibid B. Greg. Hom. 38 in Euang. eadem refert de sua sorore Tarcylla.

Certum numerum genuf.] uidi in quodam ms. Florentissimi monasterii Camberon, hec ex auctore nostro citata in fine operis Stephani Cantuar. De uirtutibus et uitiis.

Sepe id quod petitur.] Aliquando Deus, cum exoratur, non dat ad uoluntatem, ut exaudiat ad salutem. B. Aug. in Psal. LXXXu, to., uIII. Consule Bedam in Ioan. cap. XuI.

Beda super illum locum.] II Cor. XII, uers. 8, 9. Sed ea que habet Beda, uidentur ex B. Aug. desumpta to. uIII in Psal. LXXXu.



CAPUT CXXuII.

In multiiurio periurium.] Quia dum usus iuramenti habetur, de facili periurium incurritur. 22, q. I. Non est contra.

 Et ita frequentiam iurandi.] Iuramentum homini non prohibetur tanquam malum, sed eius assuefactio. 22, q. I. Non est contra.

Eo quod habeat auctoritas.] Nam 22, qu. I. Si peccatum. Alia causa iuramenti institutionis est infirmitas dubitantis, cum non uult credere. Item, ib., c. Ita ergo.

De utilitate rei cuiusmodi?] His uersibus edicitur ex parte:
   Pax ac fama, fides, reuerentia, cautio damni,
   Defectus uerbi sibi poscunt sacra tueri.
Alias causas in quibus licite iuratur, uide 22, quest. I. Omne. Item ibidem, can. 2 et sequentibus.

Exemplo Apostoli.] I Cor. Xu. Quotidie morior per uestram gloriam, etc. Citantur hec 22, q. I, c. 2. Non est contra.

Pro re temporali.] Sine, ut citato per me loco, cupiditate, aut delectatione iurandi.

 Quod amplius est.] Ad horum intellectum faciliorem uideatur 22, q. I. Si peccatum esset iuratio.

Quia et testimonium.] C. in margine: Cogeris ad antecedens, ergo cogi potes ad consequens, M. in textu: quia et nec cogeris ad antecedens, etc.

Ergo a malo cuiuscunque.] M. omittit ergo, aitque: Nec a malo cuiuscunque, etc.

Hoc consilium perfect] Responsio et solutio colliguntur ex 22, qu. I: Et iurabunt. Item cap. In nouo.

540 Cur hoc obseruantes statim proclam. Catharum.] Cathari erant heretici de quibus uide notas ad cap. 78, qui inter ceteros errores, docebant non licere unquam iurare.

Tres habent comites] Ita 22, q. I: Et iurabunt. Et q. 2 animaduertendum.

Ex condicto pro pecunia.] C. male, ex contradicto.

Tanquam a blasphemo.] Talis, iuxta canones, censetur blasphemus, qui per capillum aut caput Dei  iurat: Et si clericus est ab ordine ecclesiastico est deponendus, si laicus anathematizandus. 22, quest. 1: Si quis per capillum.

Ait c. XXIII.] Tria. LXu.

In eodem, c. XXuII.] C. c. LXX in fine. u. LXXII in fine.

Sap., c. XIu.] Tria c. XXXIu.



CAPUT CXXuIII.

De 1 ait Dominus.] De eadem B. Hieronymus ad Rusticum. Habe simplicitatem columbe, ne cuiquam machineris dolos; et astutiam serpentis, ne aliorum supplanteris insidiis; quia non multum distat in uitio, aut decipere, aut decipi posse.

Hanc simplicitatem.] Absunt hec in C usque: Sed de hac queritur. M. similiter omittit, sed recuperat infra, post illa uerba: Simplicia decent bonitatem, usque: Estote paruuli.

Praue dilectionis. [M. et u. Praue delectationis.

 In omnibus agendis etc.] C. In omnibus uiis Domini.

Et fatuitati uicinior.] Beat. Hieronym. super Osee uII: Prudentia absque simplicitate malitia est; et simplicitas absque ratione stultitia nominatur.

Simplex et rectus.] Simplex per innocentiam mansuetudinis, rectus per cautelam discretionis. Beda, De templo Salom. l. I.

Minorque in rebus.] M. Mitiorque in rebus.

Simplicitas pro prud.] C. Simplicitas, prudentia et omnimoda discretio in omnibus.

Bono tamen notitia.] u. bona.

Amica simplicitati.] u. Simplicitatis. Nolo offendaris in Scripturis sanctis simplicitate, et quasi utilitate uerborum. Que uel uitio interpretum, uel de industria sic prolata sunt, ut rusticam concionem facilius instruerent, etc. Beat. Hieron. ad Paulinum tom. III, epist. 104 in fine. Incipit: Frater Ambrosius.

 Estote paruuli.] M. hic premittebat titulum talem: De bona simplicitate, 541 sed non obseruauimus, tum quia duo omittebant, tum etiam, quia initio capitis sanctam simplicitatem uocitant, et titulum preferunt, presertim C. De bona simplicitate.

Qui ambulat simpliciter.] Non duabus uiis, inquit C. ad latus. Ex Ecclesiastici II.

Parab., c. II.] Tria, c. uII.

Nimia simplicitas.] Satis hoc colligitur ex B. Hier. iu ca. uII Osee, cuius uerba supra citaui: similiter ex Beda uenerab. De templo Salom. Simplicitas sine rectitudine dissoluta est et stulta.

Demissos animo.] Seneca in prouerbiis: Malus ubi se bonum simulat, tunc est pessimus.

II. Cor. ca. 9.] C. et u. c. XII. M. XXII.



CAPUT CXXIX.

Hebr., c. XIII.] Tria c. XXI.

Genesis, c. XuIII.] Tria XXXu.

Item, c. XIX.] Tria XXXuI.

 Ad Romanos, c. XII.] Tria XLI.

Petr. I Ep., c. Iu.] Tria X.

Longe ab episcopis et cle.] Ego experientia didici aliquos episcopos fuisse hospitales.

Tenebantur aorasia.] Genesis XIX. Ex LXX Interpretibus pro cecitate, habetur .

Beda.] In c. XXXIu Luce.

In homilia super hunc.] Non super hunc locum, sed super illum Luce XIX. uidens iehsu ciuitatem fleuit super illam, et est hom. B. Greg. 39 in Euang. in fine. De martyrio .

Iosue, c. uI.] Tria c. XI.

III Reg., XuII.] u. XLIII. C. XLII.

Iu Reg., Iu.] u. uII.

Iudicum, c. Iu.] M. et C. 8. fere in medio capituli.



CAPUT CXXX.

Pro titulo u. legit: De quarto opere misericordie.

 Proximi tegende.] C. et u. tegente. Si recte sic: ergo preponendum nuditatem? Martinus supererogando pallium cum paupere, etc., uideretur respicere ad distichon pium et doctum inscriptum frontispicio cemeterii ecclesie B. Martini in ciuitate Audomaropolitana.

542 Martinus chlamydem cum paupere dimidiauit.
   Ut faciamus idem nobis exempla parauit.

Unicam tunicam.] M. Imo, quod plus est, tunicam etiam totam pauperi dedit. uideatur uita scripta per Seuerum Sulpitium. Sur. to. uI.

Act apost., c. IX.] C. et M. c. XXII. u. XII.



CAPUT CXXXI.

u. Prefert hunc titulum: De 5 et 6 opere misericordie.

Hec digniori specie.] C. in margine: Petrus : Religio sancta et immaculata  hec est uisitare infirmos.

Nicolaus.] Apud Surium in eius uita. Habetur, to. uI.



CAPUT CXXXII.

Summarium u. tale est: De 4 et 5 et 6 et 7 opere misericordie. M. De sepultura.

Hic gratia Antonius.] C. pro Antonius habet Hieronymus, inde, ut reor, abusus subrepit, quod B. Hieronymus hec conscripserit in uita B. Pauli eremite.

Appodiatum.] Hoc est innixum, ut supra dixi ad c. 124.

Marie sc. Aegyptiace.] uitam uide per Sophronium episcop. Ierosolymitanum conscriptam, ut testatur Nicephorus lib. XuII, cap. 5. Exstat apud Surium, to. II.

uersificator ille.] Quis ille, queris? Hildebertus est episc. Cenoman. Postea Turon. archiep. Hec metra  nondum puto impressa.

Multi Deo placuerunt.] Inter quos nominatissimus est Tobias.

Potius nos iuuamus.] Quia meremur pro opere misericordie.

Non sit sumptuosa.] Curatio funeris, inquit. B. Aug. conditio sepulture pompe exsequiarum, magis sunt uiuorum solatia, quam subsidia mortuorum. Lib. I De ciuit., cap. 12. Prodest interim aliquod memoriale in sepulture loco appendere, quo mortales et precipue amici moneantur orare pro defuncti anima. Ideo monumenta sunt, ut mentem moneant. Greci enim uocant , quod nos memoriam et monumentum: et eorum lingua memoria qua meminimus dicitur.

Quam in remedia.] Quid enim prodest homini in exsilium misso, si parietes domus eius sumptuose ornentur? Ita, quid spiritui profuerit cadauera decorasse?

Audiamus Horatium :
 Absint inani funere nenie,
Luctusque turpes et querimonie,
Compesce clamorem, ac sepulcri
Mitte superuacuos honores.

543 Celo tegitur.] Si Lucanus, l. uII Pharsal. ad Cesarem inhibentem occisorum corpora cremari, aut humari:

Nil agis hac ira, tabesne cadauera soluat

An rogus, haud refert: placito natura receptat

Cuncta sinu. Et post: Capit omnia tellus.

Que genuit: celo tegitur, qui non habet urnam. Et apud Senecam: Omnibus natura sepulturam dedit.

Sepelit natura.] uersus Mecenatis:

Non tumulum curo, sepelit natura relictos.



CAPUT CXXXIII.

In Mattheo, c. uI.] Tria XLu.

Ieiunium auari.] uersus in margine C.

Ieiunat iustus, medicus, simulator, auarus.  Spiritui nempe iustus, carni medicus, fami simulator, studio retinendi auarus.

Describens Hieronymus.] In epist. ad Eustochium De custodia uirgin. Preterea citantur hec De consecrat. dist. 5. Sint tibi. Item ep. ad Furiam De uiduitate, que incipit: Obsecras.

Ait, c. II.] Tria uI.

Isaias, c. LuIII.] C. et M. c. CLXXII. u. CLXXXIII.

Inuenitur uoluntas.] M. uoluptas. Male.

Affligere hominem.] C. Afflig. hostem.

Item Eccli., cap. XXXIu.] u. XCII. Abhinc usque: Item Ione, tacet M.

Sanctorum pallidorum.] Sic uocati a pallore uultus, et maceratione corporis, ut dixi ad c. 116.

Sancta Aegyptiaca.] In eiusdem uita, uide notas ad caput precedens.

Pane cribrario.] Ad Iouinianum lib. II, tom. II, et ad Paulinum: Bonus homo. Item in regula De abstinentia. epist. ad Marcellam, que incipit: Ambrosius,  habetur: Pane cibario, etc. Sicut etiam in Beda l. u Hist. gentis Anglorum, cap. 13.

Superat sobrietatem Christi.] Etenim Surius in commentario rerum in orbe gestarum ab anno 1500 usque ad 1566, Turcarum in cibis parcimoniam admirans, sic in Christianos inuehit: Ubi Ferdinandus rex suorum stragem, et Turcarum uictoriam certis nuntiis cognouit, noua eaque insignia Solymanno munera mittit, quibus animum eius sibi conciliaret. Legati eius a Turcis honorifice excepti sunt, et postera die cum Bassis pransi, orizam, et carnes ueruecinas, nichilque preterea sibi esculentum apponi cernunt. Ea Barbarorum temperantia, nostre gentis luxuriam 544 procul dubio seuere castigat, cum illi non tam gule desiderio, quam nature necessitati satisfaciant. Nostrates uero tum se preclare sua putent instituisse conuiuia, si nullus sit irrigande gule, uentrisque farciendi modus; ita ut de nostris uerissime dici possit, plures crapula quam gladio perire. Atque sane detestabilis ille apud plerosque  mos est, conuiuia in multas horas protrahendi, cum non anime duntaxat, sed etiam corpori admodum sit perniciosus. Sed scilicet faciendum est, quod dici solet:

Ede, bibe, lude, post mortem nulla uoluptas.
Hec ille. Plura hac de re Wiringus canon. Atrebat. In libro De ieiunio et abstinentia.



CAPUT CXXXIu.

Ad Rom., c. XII.] Tria c. XXXIX.

In nouitate sensus.] C. et M. In nouitate Spiritus sancti.

A qua incipiendum. [Solum M

Domandum est iumentum.] Non absimilia legi apud beatum Gregorium, hom. X in Euang.

Dalilam.] Uxorem Samsonis C. et M. Dalidam.

Ioannes et Ieremias.] De Ioanne Matth. III. De Ieremia prophetie sue c. I.

Id est uirilis.] C. Id est audax. Apud Hier. legitur uirilis.

 Facit uim perditioni.] C. Facit uim, domando, perditioni, etc.

Otiositatem.] M. Sumptuositatem.

Superstitionem.] M. Superfluitatem.

uiuunt ut comedant.] Nonne Epicureorum est?



CAPUT CXXXu.

Ex M. caput partitus sum: nam duo precedens continuabant.

Quem non uicit Sodoma.] Glossa interl. in c. XIX Genesis.

Condimento cibi.] u. edulii pro cibi.

uel etiam utilitate.] u. et C. et etiam utilitate.

Nec cupias mullum.] Solum M. admittit hunc uersum Iuuenalis, sat. XI. Quidam pro mulum legunt rhombum. Iuuenalis mullum, ut correxi.

Nisi ex fastidio.] Obsoleta ea gula est, que iam edisse non libet. Lipsius in Senecam.

Comparatis manus.] C. Comparata manus: at Seneca comparatis.

 Cum uenus in uinis. Ouid. I, De arte M. legit:

Tunc uenus in uenis, ignis in igne uenit.
545 His addam illud Claudiani.

Cum uino calefacta uenus, tunc seuior ardet.

Deut., c. XXXII.] C. L, u. et M. Lu.

Item in eodem.] Tria c. XIX.

Ieremias, c. u.] C. et M. c. XX.

Et mechati sunt.] M. et mentiti sunt.

Osee, c. XIII.] M. et C. XLI. u. LXI.

Fremit mundus.] Utitur his uerbis B. Bernardus serm. 9 de 9 uers Psalmi: Qui habitat.

Primo autem tentat hominem.] uideatur beatus Augustinus tom. uIII, in finem Psalmi uIII.

De facili labitur.] u. et M. Cito despumat in libidinem. uerba sunt B. Hieronymi.

Cum filiabus Iob.] C. cum filiis.

Nabuchodonosor abutens epulis.] C. ad latus: In lautitia. Id autem dicitur de Balthasar filio Nabuchodonosoris.

 Que sit distantia.] u. Que sint discrimina. Sic Iuuenal. sat. 6.

Gastrimargi. Hec omittit C.



CAPUT CXXXuI.

Incestus et ignomin.] u. Incestus, et uitii Sodomorum ignominiosa turpitudo.

Iel ait.] Tria Dauid ait.

Appetitus fornicat.] Beda de templo Salom.: Breuis est uoluptas fornicationis, sed perpetua pena. Unde Betius in libro III, De consol. metro 7.

Habet omnis hoc uoluptas
Stimuli agit fruentes
Apiumque par uolantum,
Ubi grata mella fudit,
Fugit, et nimis tenaci
Ferit icta corda morsu.
Eadem habet prosa 7, ibidem. u. Abhinc fere usque ad finem capitis, maxime discrepat et uariat in lectione; illa in contextum non reposui iustis ex causis.  Hec autem sunt: Betius in libro Consolationum sic ait: Appetitus uoluptatis plenus est anxietatis, satietas penitentie. Et nisi fallor Macrobius in libro Saturnalium, Flauienus quoque de uestigiis philosophorum, de uoluptate loquentes, dicunt: Finis uoluptatis et penitentia. Unde Demosthenes cum a Laide nobilissima meretrice, supposita manu 546 uentri eius, quereret, dicens: Hec quantum? Et illa diceret: Mille denariis: Respondit: Ego penitere tanti non emo. Hieronymus uero in uita Pauli primi eremite exemplum ponit de martyre linguam sibi mordicus abscidente, et iactante in os meretricis super illum ligatum iacentis, et uirilia attrectantis, ut dolor uoluptatem uinceret, quam inuitus sentiebat. Hanc, sicut in opere, ita in uoluntate Dominus prohibet: Qui uiderit mulierem ad concupiscendam eam, etc. . Et est similiter ipsa uoluntas et consensus sine opere, peccatum mortale. Et non tantummodo sola uoluntas, sed etiam morosa delectatio  peccatum mortale. Unde Dauid: Beatus qui tenebat, et allidet paruulos suos  ad petram , id est Christum. Unde Salomon in Cant. . Capite nobis uulpes paruulas, dum parue sunt, id est reprimite paruulos motus dum primarii, et sine consensu, et morosa delectatione sunt, ne siluescant et grandescant, et ita demoliantur uineam Domini Sabaoth, id est occidant animam. Unde Daniel propheta, etc.

Quia uiscosa est.] Audiamus hic B. Greg. in Moral. . Ex quo, inquit, luxuria semel mentem alicuius occupauerit, uix eum bona cogitare permittit. Sunt enim desideria uiscosa, quia ex suggestione cogitatio, ex cogitatione affectio, ex affectione delectatio, ex delectatione consensus, ex consensu operatio, ex operatione consuetudo, ex  consuetudine desperatio, ex desperatione peccati defensio, ex defensione gloriatio, ex gloriatione damnatio. u. pro uiscosa, legit, uitiosa.



CAPUT CXXXuII.

Quantitatem peccatorum.] u. Flagitiorum. S. Benedictus in regula  ait: Iuxta modum culpe, extendi debet discipline mensura. c. 24. Et Apoc. XuIII: Quantum in deliciis fuit, tantum date illi tormentum et luctum.

Item Augustinus.] Quam belle hac de re to X, serm. 247, et 243, et 244 De tempore; ubi adulteros increpat imaginem Dei in se deturpantes. Quare C. ad hec in margine ait. Ouidius initio Metam.

Pronaque cum spectent animalia cetera terram, Os homini sublime dedit.

In quarto genere affin.] Conc. Trident. sess. 24, cap. 4, dimicauit impedimentum affinitatis ex illicita copula natum ad primum et secundum gradum tantum, statuens in ulterioribus gradibus matrimonium  post eam contractum non dirimi. Pius u ad maiorem matrimonii libertatem declarauit in extrau. Ad Romanum anno 1566 dicta, affin. 3 et 4 graduum nec dirimere nec impedire. Nau. c. 22, n. 42, ex quibus colligere 547 est; ut censet auctor noster, adulterium maius esse crimen, quam incestum 4 gradus. De adulterorum prolibus legitur dist. 56, c. Si gens Anglorum, quod nec sint in fide stabiles, nec in bello seculari constantes, nec honorabiles hominibus, nec Deo amabiles.

Parab., c. uII.] Tria XIX.

In legenda S. Marcelli.] Parisiace urbis episcopus fuit, ut ex Gregorio Turon., apparet. De gloria confessorum c. 89. uitam conscripsit Fortunatus episc. habet eam Sur. to. uI, die 1 Nouembris.

Abstulisset.] Hic subiicienda censeo ea que in folio e membrana super addito in u. adinueni. Sic ergo: Incestus est coitus ualde illicitus et maxime detestabilis alicuius cum consanguinea sua, ut consanguinitas  large accipiatur, scilicet ut comprehendat matrem, materteram, sororem, cognatam, filiam, neptem, amitam et omnem usque ad quartum gradum, est linea sanguinis, propinquam uel affinem, ut nouercam, consororem, nurum, et sic de ceteris. Incestus etiam est coitus summe detestabilis cum sponsa Christi, scilicet cum sanctimoniali, uel cum sacrato oleo inuncta, scilicet cum regina, quando ab alio cognoscitur quam a uiro proprio, et e conuerso. Ad exstirpandum huiusmodi crimen precepit Apostolus illum Corinthium fornicatorem et incestuosum, qui uxorem patris sui, nouercam suam cognouerat, excommunicari, et a consortio fidelium amoueri, et angelis Satane tradi, ut spiritus eius in die Domini saluus fieret . Merito huius flagitii Deus uindictam in presenti, ad iudicium pene eterne, infligit frequenter. Unde legitur in II Reg.  quod Ammon, qui sororem suam oppresserat, interfectus est a fratre suo Absalom.  Herodes etiam. Tetrarcha hoc crimine pollutus  meruit fieri homicida, scilicet ut decollaret Ioannem; et postea relegatus a Romano imperatore in exsilium, ubi cum uxore fame periit. In illos etiam, qui sponsas Christi sanctimoniales reclusas, et alias Deo dicatas uiolant, sepe Deus in presenti uindictam exercet. Quidam enim huius criminis rei sepe fatuantur; et muti fiunt; quidam etiam paralysi percutiuntur, alii uero morte subitanea preueniuntur, quorum anime miserabiliter in inferno cruciantur.



CAPUT CXXXuIII.

Et superbia uite.] Et superfluitas uini, u. omittit. M. autem in margine. post uini, uoluit addi, uel rei cuiuslibet. C. ad latus sic inquit: Gastrimargi  similes sunt Esau, qui uendidit primogenita sua propter lenticulam rufam, et amisit benedictionem paternam . Supra in fine cap. 135 omiserat.

 De tantum duobus ergo peccatis, etc., clamor ascendisse.] Recenseri solent 548 quatuor peccata clamantia in celum: homicidium uoluntarium, peccatum Sodomiticum, de quibus hic loquitur, tertium oppressio pauperum, quartum merces operariorum defraudata. De tertio agitur Exodi XXII, uers. 22 et 23; de quarto, Iac. u, 4. Sed de duobus posterioribus non tam clare dicitur, clamorem eorum ascendisse ad Dominum de terra.

Legitur Dominus conqueri.] Hac de re dilucide agit B. Aug., to. X, serm. 247 De tempore. Et 32, q. 7: Adulterii et Flagitia.

In agro Damasceno.] Idem legi in genealogia Christi per leuiticam et regalem tribum, nondum uisa, ut puto, quam Trithemius Breuiarium Biblie appellat, auctore Petro Berthorio, cuius prologus incipit: Considerans Historie sacre prolixitatem. Post prologum sic orditur auctor historiam, Adam in agro Damasceno formatus, etc., que breuitatis causa omitto. Elegans opus est, in quo Patrum series perbelle  delineatur, digestis et circino laboriose expressis circulis nomina singulorum ex ordine et successione continentibus. Abulensis in Gen. I, q. 22 refert quoque Adamum in agro Damasceno formatum fuisse.

Eos fore Androgynos.] Sic legendum est, ut colligo ex B. Aug. to. III, l. III De Genesi ad litteram, c. XXII, et inde excerpta hec existimo. Tria Androgeos. Androgeus est filius Minois Crete regis, de quo uirg., l. uI.

In foribus lethum Androgeo tum pendere penas

Cecropide iussi, etc.

Androgyni siue hermaphrodite dicuntur, qui utriusque sexus instrumentum habent. Tales inter infames ponuntur nec possunt esse aduocati. 3, q. 7. Infamis: Parag. In digestis: Infames, etc.

Homini androgyno.] Iterum tria androgeo.

Permittit uti.] u. et C. permittitur uti.

Ut uir permittunt.] Dicerem ego hic, sicut et in sequenti permittit, habito respectu ad Ecclesiam, de  qua supra. M. ut uirum permittunt. Sed quid si Ecclesia, inquit margo M. decepta fuerit in uicinia sexus, et non potest continere?

Quod a Deo detestatur.] Toleranda est hec lectio: Nam detestor aliquando passiue usurpatur, ut Horat. l. I, Carm. Bellaque matribus detestata. M. Quod adeo detestatur.

Ad Rom., c. I.] Tria C. Iu et u.

Epist. Iude.] Tria c. II et M. legebat exfornicante pro exfornicate, ut est in texto Biblico. Qua uoce composita significare uoluit fornicationem que fiat extra et preter modum nature.

Post carnem alteram.] Margo M. Extra et supra omnem fornicationem peccauerunt. Hoc uitium detestatur Aug., tom. X, serm. 47 ad fratres in eremo.

549 Scilicet morte Hec omittit u.

Leuit., c. XX.] M. et C. XLII.

Onan.] C. pro Onam habet homini. uitiose.

Coloss. III.] Tria uIII.

 Iosue, c. uI.] Tria XII.

Iericho.] M. ad latus: Concupisc. mundi et carnis.

Huiusmodi homines, spastici.] Spastici dicti a spasmate quod est neruorum contractio. C. et M. Huiusmodi homines pauci et eneruati sunt, u. Omnes spatici huiusmodi eneruati sunt. Hec exponit B. Hier to. Iu. in c. XIX et XXuI Isaie. Item, to. u, in III Naum.

Sardanapali.] De eodem prouerbium: Sardanapalo mollior Tertullian., tom. I, lib. Pall., cap. 4, num. 79; Iustin., lib. I, ait eum muliere corruptiorem.

Percussi aorasia.] Interp. LXX, sic legunt pro cecitate, Gen. XIX.

Isaias, c. LXuI.] M. et C. CCI. u. CXXII.

Post ianuam.] u. et M. post unam. C. post unum.

Item Iel, III.] u. et M. IX, in fine. C. X. Posuerunt puerum in prostibulo, etc.

 Ubi uir nubit in feminam.] Solum M. Ex Iustininiani decreto.



CAPUT CXXXIX.

In Matth. c. XuIII.] M. et C. LXXXuIII. u. LXXuIII.

Hier. Aug. et Ambrosius] Ambros. lib. I De Iacob et uita beata ca. 3; S. Augustin. tom. X, in appendice de diuersis, serm. 5, et in Enchiridio ad Laurent., cap. 74. tom. III; B. Hieronymus, t. u, in cap. uIII Matthei. u. pro Hier. legit. Rabanus.

Secundum leges.] Conc. Tolet. Iu, c. 67 et 70, et 12, q. 2: Episcopus qui mancipium, et: Libertus Ecclesie. Manumissus dicitur, qui libertate donatus est. Olim domini uolentes seruos a potestate aut seruitute liberos reddere, manu caput aut aliud membrum serui tenebant, sicque a se mittebant.

Calicem salutaris.] Per calicem in sacra Scriptura mors aut passio intelligitur.

De condigno.] Imo, si fas esset, plusquam mortem pro Deo oppetendam dico, quia non sunt condigne  passiones huius temporis, etc. Rom. uIII.

Et algenti.] C. et M. agenti.

Arcentique.] Hoc ad Dauid referendum. Alioquin arcentibus, ut C. legit, ad commilitones.

Ens in tonsura.] Auctori familiare est uerbum ens pro existens. Tum tondebat Nabal gregem suum. I Reg. XXu.

550 Luce, c. XuII.] M. et u. c. CCI.

Ait c. XXIII.] C. et M. c. IX. u. XI.

II. Reg. c. IX.] u. XXI.

Ionatham patrem tuum.] Post hec uerba addit C. in textu quod M. in margine: Transfundit et in prolem, transcurrit gratia patrum.

Alter Cicero non.] M. et C. Alter Cato, sed male prout ex ual. Maximo liquet,

Popilius neminem odit.] M. et C. Pompilius.

Multa beneficia.] Omnia ista ab ingrato animo sunt: inquit Seneca De benef. l. I, c. 10. Eodem sensu Publius: Dixeris maledicta cuncta, cum ingratum  hominem dixeris. Ausonius: Ingrato homine terra peius, nil creat. Plautus: Pol quidem, meo animo, ingrato homine nichil impensius.

Leue es amicum.] Aliter Seneca: Leue es alienum debitorem facit.



CAPUT CXL.

u. Pro summario sic legit: Quod homo induit faciem super omnium brutorum animalium. Epilogus faciei culpe.

Nobis superinducimus.] Hec est ep. 18 I tomi B. Hier. ad Marcellam, que incipit: Ambrosius

In Isaia, C. L.] M. et C. CXLX. u. CLXXXIX.

Propter dolositatem.] Ex glossa ordin. in hunc locum Luce XIII. M. ad latus legit ex Cant. cantic. . Capite mihi uulpes paruulas, etc. Animos sub uulpe latentes.

Serpente, porco.] De Serpente, Gen. III. De porco, Matth. uIII. De homine, Matth. Iu.

 Et in spiritu, spiritu.] C. et M. Et in spiritu hominis M. rationali, C. rationabilis quasi, etc.

In ep. 18.] Ad Marcellam. Incipit: Ambrosius, tom. I. M. et C. In 30, ep. c. 2.

Merore deprimitur.] Tria deprimimus. Restitui ex B. Hier.

Amisso obolo.] Tria omittebant amisso.

Personarum simil. [Restitui ex B. Hier. Personarum. Tria enim: peccatorum similitudines quot peccata.



CAPUT CXLI.

In seminarium.] C. In sanctuarium.

De auctoritatibus.] u. De auctoritatibus eiusdem. M. De actoribus. Quomodo auctoribus et actoribus, cum solus Deus sit auctor?

Ad predicta, industrie.] u. Ad predictam industriam lectoris. M. Ad predictam 551 industrie lectoris. Neque hec placebant. Nulla enim de industria lectoris fuit facta prius mentio. Ergo non predictam.

 Relinquentes.] Abest hoc uerbum in u. similiter uel quod sequitur.

Que destructiua est.] u. Quod destructiua est.

Matth., c. III.] Tria uII.

Apud Matth., c. Iu.] Tria XX.

Ad penitentie suffici.] M. hic preferebat titulum: Item de penitentia. C. ad latus: De confessione triplici.

Labore pene.] C. et M. etiam bene: Labore penitentie.

Sine infusione gratie.] u. et M. Sine uisitatione gratie.

Conteraris.] u. Conuertaris.

uestigium peccati.] M. ad latus: Et memoria.

Reuertere quater repetito.] Loca B. Bernardi hec apprime exponentis. uide primo serm. 3 De annuntiatione B. Marie, in fine; secundo serm. 3; paruorum serm. 3, sermonem 58, ibidem.

 Quod aduerbium.] Sapienter nempe.

Sicut et uerbum.] Psallite.

Quotiescunque iterate.] M. iterare.

Gregorius] Tom. II, hom. 20 in Euang. ante medium. M. et C. pro Grego. habent Augustinus. Scio quidem ipsum hanc sententiam fuse et dilucide exponere, tom. u De ciuitate, l. XXI, c. 27. Et tom. X, l. L Hom. homilia ult.; sed eadem uerba non habentur.



CAPUT CXLII.

Ostendit Aug.] B. Gregorius non absimilia habet precipue Moral. l. IX, c. 24.  Similiter B. Hieron. tom. IX, ep. 1 ad Demetriadem post initium.

Quasi diceret penitens. Margo M. Quasi semper: Unde nec ait recogito.

Matth., c. III.] C. et M. cap. XI.

Parturientis, id est.] Expositio est B. B. Augustini atque Ambrosii in hunc psalmum. C. et M. ad  latus hec legunt: Hoc etiam de predicatore exponitur, qui nonnisi post partum penitentie procedere debet ad partum predicationis, scilicet de partu in partum. A ioquin, si impenitens accedat, despicietur, eiusque predicatio contemnetur, ut ait beatus Gregorius.

Non ait parientis.] Hec restitui iuxta doctrinam citatorum Patrum immediate 552 supra. Tria, ait non parientis. C. ad latus uolebat correctum parturientis pro parientis, sed male.

Item: quanta debeat.] Hec ad nouam lineam reuocaui, eo quod C. maiuscula littera ceperit, M. autem titulum prefixerit talem: Item de contritione, sed a me intermissus est, quia in indicibus capitum omittebatur.

Animaduerte in quatuor] Glossa ordin. in tunc locum Ioannis cap. XI. Eadem recenset, quam puto esse beati Ambrosii De penitentia libr. II, capit. 7, tom. I.

 Idem, c. uI.] Tria c. XXuII.

Diabolus.] Solum u. Estque Glosse interl.

Idem, c. uII.] Tria XXXII.

In directum.] C. ad latus: Mediocriter.

Pro spiritualibus.] M. pro temporalibus, eternis.

Idem, c. uIII.] Tria XXuIII.

Filie populi mei.] C. in margine: Filie anime mee.

Iob, c. uI.] C. et M. 6. u. IX.

Eremita prolapsu.] Ex libro uite Patrum dicto.

Deut., c. Iu.] Tria XIu.



CAPUT CXLIII.

Confessio, cordis.] Inter ly cordis et oris, hac parenthesi utitur u. Ut ait Dauid: Dixi confitebor, et tu remisisti.

Unde Urbanus.] De hoc diximus in c. 123.

Habet sequi antidotum.] Confessionis scilicet et satisfactionis.

 Est pars satisfactionis.] Ita de penit. distinct. 1: Quem penitet.

Sicut auctoribus habet.] Dictio auctoritas accipitur pro pluribus auctoribus, uti c. 79, et alibi.

Lepre cognitionem.] C. ad latus corrigebat, contagionem.

Peracta enim penit.] u Peracta enim pena

Item Iudicum I.] Perperam M. et C. legunt: Item Moyses: Quis, etc., cum illa uerba non sint Moysi, sed Filiorum Isrel, dicentium: Quis ascendet ante nos contra Chananeum, et erit dux belli? dixitque Dominus: Iudas ascendet, etc.

Precedet nos.] M. et C. consequenter legebant, uos pro nos.



553 CAPUT CXLIu.

Qui curet uulnera sanciati.] uino, inquit B. Gregorius, morsum districtionis adhibeat, oleo mollitiem pietatis, etc., a prepositis et prelatis lectu dignissima. Tom. I Moral, l. XX, c 8.

 Fili, non mihi.] uerba hec confessoris seu confessarii, adhuc forte induratum penitentis cor, nonnichil emolliunt, et inducunt ad confessionem sinceram, fidelem et flebilem persoluendam.

Ut ille, qui nolenti restituere ablata.] Simile, si non idem exemplum refert Cesarius, qui post etatem auctoris uixit, l. III, c. 35.

Cophini Ecclesie.] Ab horum maiorem intellectum percurre hom. B. Greg. 31, in Euang.

Nimiam multitudinem.] Quid gloriantur nonnulli in multitudine? Pluribus intentus minor est ad singula sensus.

Ad penitentiam maxime.] u. Ad penam maxime.

Abbatis de Longo Ponte.] Hoc exemplum uel simile habet Cesarius libro tertio.

De demoniaco.] Idem aut simile Cesarius refert l. III, c. 2.

Iob, uII.] Tria IX.

 Impudentissime iactant.] Margines M. et C. Sic disputaui, talem matronam  tam nobilem et pulchram amaui. Addit C. Ex quibus superbiunt. Hec uidentur sumpta ex B. Bernardo.



CAPUT CXLu.

In conterendo.] Non: In conuertendo, ut u. in textu et C. in margine.

Dictionis uirtus.] Penitentie scilicet dictionis, ait M. in margine.

In se ulciscendo.] u. Ulciscenda, sed male et contra textum originalem.

Ut corpus redimas.] Ex Ouidio De remedio amor., l. I. Eiusdem ex ep. Oenones ad Paridem subiicio uersus:

Leniter ex merito quidquid patiare ferendum est;
   Que uenit indigne pena, dolenda uenit.

Solue funiculum.] u. Solue uinculum. Quatuor praue consuetudinis uincula deprehendo, que cum increuerint egre dissoluuntur. Nam difficulter eraditur,  ait B. Hieron., quod rudes animi perhibuerunt. uincula hec sunt: Primum, titillatio delectationis; secundum, consensus; tertium, factum; quartum, profundum malorum, seu consuetudinis abyssus. Huius uiscosi mali testimonium pete ex B. Aug. tom. X, serm. 44, De uerbis Domini, c. 6.

Hinc ille martyr.] Cuius meminit beatus Hieronymus in uita S. Pauli, similiter 554  Nicephorus Hist. eccles., l. uII, cap. 13. M. et C. Hinc ille pater familias, omittunt, martyr.

Se stultum simulauit] O stultum prudentem! Nam, teste Catone,

Stultitiam simulare loco prudentia summa est. Id legitur de S. Simeone, Salo, id est stulto, in Martyrol. Romano die Iulii I.

uel scepbam.] Hoc est mundabam. Ita Ianuensis.

Scobes et sordes.] Scobes, sunt partes ille minutissime lima aut serra, uel alio instrumento trite  et excisse, a nominatiuo SCOBS.

uel fodiebam.] B. Hier., in hunc psal. Fodiebam, inquit, tanquam agrum, ut mitterem semen doctrinarum Domini.

Quia ingenuum.] C. u. ingenium. M. Ingeminum.

uel uentilabam.] uideatur Glossa in hunc locum.

Romanos, c. 6.] Tria XuI.

uias duras.] Labores penitentie, Aiunt margines C. et. M.

Cilicium.] Non tantum S. Ioannis Baptiste sed, ut aiunt duo prefati margines: Similiter Iudith, et Cecilie et Nazareorum.

Panis cribrarius.] Impressa S. Hieronymi: Panis cibarius, ep. ad Marcellam, que incipit: Ambrosius: uide notas ad c. 133.

uepres Benedicti] B. Gregorius l. II Dial., c. 2.

Lacryme Arsenii.] Ex eiusdem uita que apud Sarium exstat.

Quinque carice Eulalii.] Quibus sustentabatur.  Duo margines.

Aegyptia ce.] uita apud Sur. est tom. II.

Simeonis Treuirensis.] Cuius festum agitur 1 Iunii.

Per Nathan] Habentur hec De penitentia, distinct. 3. Totam penam.



CAPUT CXLuI.

Solum u. non diuidit caput.

Idola Laban.] De his dixi ad c. 21.

Infelix Achan.] Tria Achor, sed male. Achor enim nomen uallis est, ut legitur Iosue uII.

Circumstantie peccatorum.] M. ad latus: Omnis memoria.

Clausis ostiis mentis.] Idem ibidem: Omnis domus tue.

Genesis, c. IX.] Tria XXXuI.

Aequipollere debet purgatorio.] Contra eos, aiunt margines C. et M., qui dicunt Faciamus mundam penitentiam, sed sine sordibus et cruciatibus.



555 CAPUT CXLuII.


Habeam in corde.] Margines duo: Ad agendum penitentiam.

Substantia mea.] uita presens, et omnia presentia, ait margo duplex.

Nonne Dominus.] Soliditas eterna, aiunt iidem margines.

Item philosophus.] Illius liber elegans est de uite breuitate et Christiano dignissimus, quanquam ab infideli conscriptus.

Honores geram.] Utinam uirtutes, aut similia proximorum edificationi conuenientia, de quibus peta profanus:

Stat sua cuique dies; breue et irreparabile tempus,
Omnibus est uite; sed famam extendere factis
Hoc uirtutis opus. 

Tanquam ad extremum.] Ita Horatius:

Omnem crede diem tibi diluxisse supremum.

 Item Hieronymus.] uide eiusdem l. III. Comment. in Amos paulo post initium et longe plura hac de re inuenies.

Breuis et non uera uoluptas.] Disputare, comedere et huiusmodi, ait M. in margine. Ex hoc tempore tam angusto et rapido et nos auferente, quid iuuat maiorem partem mittere in uanum? Non tam benignum ac liberale tempus natura nobis dedit, ut aliquid ex illo uacet perdere: et uide quam multa etiam diligentissimis pereant. Hec ille magnus Seneca, epist. 117.

uiri diuitiarum.] uiri etiam litium, ait margo C. causarum, disputationum, potationum.

In manibus suis.] Nisi sarpam, ait idem. Sarpa est falx putatoria, siue culter aduncus, quo uineas, aut arbores putamus.

Cras minus aptus erit.] Nempe, ad agendum penitentiam. Ita duo margines.

Tota cena presentis.] Hoc est felicitas, delectatio,  et iucunditas. Margines duo.

Per que amittitur] Nam qui in agone contendit, ab omnibus se abstinet , ait M. ad latus, addit quoque illud: Ne animam ponas ad unicum hazardum et iactum alee.

Et sicut fumus.] Qui cito euanescit, inquit C. in marg.

Isaias c. XXIX.] Tria LXXuII.

Dignitatem primogeniture.] Fidem et uirtutes, inquiunt margines.

Benedictionemque paternam.] Iidem in Euangelio: uenite, benedicti Patris mei. Matth. XXu.

Perpetua est pena.] Seneca ep. 23. Improbarum uoluptatum, etiam post ipsas penitentia est. Et infra: Sola uirtus prestat gaudium perpetuum, securum.

556 Mortis meditatio] Post Platonem in Phed. B. Hier. ad Principiam epitaphium Marcelle, incipit: Sepe, et multum.

Item Hieronymus.] Non absimilia uidi in eiusdem  regula titulo De paupertate: similiter in c. XXu Matthei.

Cur modicum exspectas.] u. Contra modicum exspectas. Exaudiamus etiam infidelem, fideliter tamen loquentem: Tu mortem, ut nunquam timeas, semper cogita. Et idem supra: uiuere noluit, qui mori non uult, Seneca ep. 30.

uadam ad portas.] Margines C. et M. Hoc timeo, semper in mente habeo.

Ablata est.] Idem margines: Translata est.

Quidam dimidiant Deo.] u. Qui dant Deo dimidiant. Abusus notarii.

Quidam perficiunt.] Aiunt margines C. et M. Ut Nicolaus, Ioannes.

Iob, c. uII.] Tria IX.

Item, c. XIu.] Tria XIII.

Item, c. XX.] Tria XuIII.



CAPUT CXLuIII.

 Ne fiat fuga uestra.] A uitio et peccato. Margines duo.

Penitemini.] Hec lego in margine M. Item: uide qualem et quantam egerint penitentiam Theophilus de quo in legenda Natiuitatis B. Marie: et corpus  de quo in legenda S. Dionysii fit mentio. In Legenda aurea Iacobi de uoragine die Natiu. B. uirg. loco Theophili, citatur Iuo Carnotensis.

uitales carpitis auras.] uIRG. X Aeneidos.

Toto tempore uite.] Tempus penitentie est usque ad ultimum articulum uite De penit., Dist. 7. Tempus uero.

Bitumine.] Et penitentialis satisfactionis et longis laboribus. Margines duo.

Sicut enim exhibuistis.] Hic tacet u. usque ad finem capitis.



CAPUT CXLIX.

u. Omittit titulum, nec caput diuidit intercapedine.

 Difficile auelli.] SENECA, Tragedia 6:

Dediscit animus sero, quod didicit diu.
Aristoteles uII. Et hic: Difficile est resistere consuetudini, quia assimilatur nature. Idem I. Rhetor. Quod consuetum est, ueluti innatum est. uIRGIL. Georg. II:

. . . Adeo in teneris assuescere multum est.
Quasi altera natura.] Ex Aristot. uII Ethic.

Ut canis a corio.] Horat. II Serm. u. uix exterrebitur, etc. Aliqua exemplaria, impressa sic:

Utque canis corio nunquam absterrebitur uncto.

557 Hieronymus.] Loquitur hic de filiis Isrel, unde addidi in textu: Populus Isrel.

Ieremias, c. XIII.] u. et M. c. LX, C. LXI.

Idem, c. uIII.] Tria XXXIu.

Idem, c. IX.] Duo XXXIX. u. XXXuIII.

Ars fit.] Arist. II Ethic. Ex actu multoties iterato fit habitus.

Longam restem.] Siue, longam dicam notis plenam.

 Noli ergo mutuare.] Cur hoc? Ait Sapiens Prou. XXII. Quia: qui accipit mutuum, seruus est fenerantis.

Qua ne preoccupatus.] C. ad latus legit ea que habentur Sap. Iu: Iustus si morte preoccupatus fuerit, e c.

Celestis manne.] M. Celestis gratie.

Actio iudicis contra.] C. et M. Erga nos.

Fuerit soluendo.] u. Soluenda.

Unde Ambrosius.] Locum citaui in margine ad c. 145, in fine. C. et M. legebant Gregorius.

Amaras potiones.] M. potationes.

Et erubescentia.] C. ad latus: Que causa induxit confessionem in Ecclesia.

uel in substantia.] u. Id omittit.



CAPUT CL.

uel uite.] Hec duo uerba absunt in M. et C.

Qui dormitis.] u. Qui iacetis.

 De manifesta uisione.] C. et M. Manifesta uisitatione.

Satietatem uisionis.] Tria omittunt uisionis, sed est in textu Biblico. C. et M. in margine legunt: uoluntatem Dei implendam. uideri hic potest commentarius B. Hieronymi in hoc ultimum caput Isaie.

De cornu altaris.] uos, o clerici, ait margo C.

Habacuc, c. III.] Tria c. XI.

Sophon., c. I.] Tria III.

A collibus.] M. et C. a collisionibus At textus Scripture, ut posuimus.

Quia enim non habuerunt.] uideatur comment. B. Hier. in c. I Sophonie.

Ignis gehenne.] Ignis etiam auaritie, inquit margo C. hic accenditur et inchoatur, in futuro consummatur.

Parab., c. XIX.] Tria XXXIX.

Hebr., c. X.] C. et M. XuII. u. XuI.

 Ignis emulatio.] Audiamus margines C. et M. Fames et insatiabilitas deuorandi malos. Tria sunt insatiabilia, scilicet, infernus  mare et uulua meretricis .

558 Iob, c. X.] u. et M. c. XI, C. IX.

Beda de quodam.] Hec historia sumpta est ex u. Beda, Hist. gentis Anglorum, l. u, c. XIII. De hac etiam in speculo exemplorum dist. 3, exemp. 7. In margine C. nomen patrisfamilias exprimitur Drigelinus, at locis citatis Drithelmus.

In interiora duceret.] u. In anteriora produceret.

De quibusdam puteis.] Ubi puteus superborum, inquiunt margines C. et M. puteus curiosorum, puteus inuidorum, et sic de ceteris peccatis.

Tunc cepi cogitare.] Hec, usque, Dux meus absunt in M. et C.

Wilfrido.] Tria sic legunt, sed uen. Beda loco supra citato uocat Alfridum.

Intrans flumen.] Monasterio, seu eius domui adiacens, ut initio historie dictum est.

 Hieron. ad Heliodorum.] Restitui locum. Tria enim, ad Rusticum. Hec epist. ad Heliodorum incipit: Quanto amore. uide finem illius.

Iudicaturo Domino.] M. Tu gaudebis iudicaturo Domino. u. Tu gaudebis iudicaturus cum Domino.

Exhibebitur cum prole sua uere.] Hier. pro uere habet uenus. Melius.

Operarii et questuarie.] u. et M. operarie et questuarie. B. Hier. habet operarii, hoc est, Iosephi.



CAPUT CLI.

Ad Eustochium.] De uirginitate seruanda, que incipit: Audi, filia.

De carcere.] Et papilione corporis, inquiunt margines M. et C. ut in ostio stans uideas gloriam Dei pertransire.

Et recessit sibi.] Tria tibi pro sibi.

Et concubine.] C. ad latus: Anime minoris meriti.

 Erunt in diuersis.] Hec quoque restitui. Tria sic legebant: Erunt in diuersis gregibus carnis tue, et spiritus matris  tue.

Nemo poterit dicere.] Tria: Nemo poterat scire. Biblia Basilee impressa anno 1591 habent: Nemo poterat discere. Magna parietas.

Aliquid gloriosum.] u. pretiosum.

Ad Demetriadem. De uirginitate. Habetur t. IX incipitque: Si summo ingenio.

Putabis durum.] u. Dignum.

Tu ergo, cui.] Hec in eadem epist. ad Demetriadem, sed infra, sub finem.

Comitata uirginibus] u. Communicata.

Nec ullius temporis.] Tria: Nec illius temporis, etc.



559 CAPUT CLII.

u. Caput non diuidit, neque nouum titulum prefert. M. uero uidetur uelle diuisum, rubea eaque maiuscula addita littera, omisso tamen titulo, quem C.  solum non omittit.

Effudi in me spiritum.] C. in margine: dilatando pre gaudio patrie.

Mammotrecti.] De hoc uocabulo diximus in notis ad c. 78.

Secretum meum de uita.] Hec, usque, Et quemadmodum, absunt in C.



CAPUT CLIII.

Hoc caput De proprietate ex C. et M. collegimus. Sed in M. alio charactere exaratum est a ceteris, et in fine capitis precedentis hec habebat: Explicit summa magistri Petri Cantoris Parisiacensis. Forte auctor omiserat in summa agere De proprietate, quod in fine recuperat.

Dicere mea.] Prout uetat S. Benedictus in Regula, c. 33.

Cum Achan.] Duo Achor.

Mundiali aliquo.] Ut legitur 16, q. 1. Adiicimus,  in fine. Et B. Ambrosius III Offic., c. 9, B. Gregorius Registri, l. X, c. 22.

Monedule.] Auis est ex Graculorum genere aurum et nummos subripere solita. De hac Ouid. uII Metam:

Nigra pedes, nigris uelata monedula pennis.

De monacho Gregorii.] Hec historia habetur in uita eiusdem. uide Surium t. II, preterea apud B. August. serm. 62, ad fratres in eremo, siue 12, q. 1: Nolo.

Sacrilegus sit etiam laicus.] 17, q. 4: Quisquis, et 12, q. 2: Predia.

Habet aureos.] Quam belle tales describit B. Hier. in epist. ad Heliodorum, que incipit: Grandes materias. Sint ditiores monachi, inquit, quam fuerant seculares: possideant opes sub Christo paupere, quas sub locuplete diabolo habuerant; suspiret eos Ecclesia diuites, quos ante mundus habuit mendicos.

Pictantias.] Seu pitantias. Hoc uocabulo sepe utitur  Cesarius, pro portione uini aut ferculi lautiore.

Tobias exsul.] C. Si Tobias esuriens, et qui propria habere poterat. Cetera desunt.

Quidam religiosi.] Preter illud B. Pauli II Tim. II: Nemo militans Deo, implicat se negotiis secularibus, aliud insinuabo ex decretis Bonifacii, quo decernit monachos posse confessiones audire: Neque enim, inquit, B. Benedictus monachorum preceptor almificus, huius rei aliquo modo fuit interdictor; sed eos secularium negotiorum edixit expertes fore tantummodo. Et 16, q. 1: monachi, 560 sic legitur: Nullus monachorum forensis negotii susceptor, uel exsecutor existat, nisi quod monasterii exposcit utilitas, abbate sibi nichilominus imperante.

Depositarii.] C. Depositorii. Horum est recipere pecunias, pro cautione, quod monachum maxime dedecet. B. Hieronymus ad Paulinum De instit. monachi, ait: Quem senseris tibi, aut semper, aut  crebro de nummis loquentem, institorem potius habeto quam monachum, 16, q. 1: Si cupis. Item uideto B. Hieron. in reg. titulo De paupertate.

Iste enim pluribus.] Hec parenthesi inclusa, omittit M.

Ablatum.] Post hec immediate legit C. Item Leuit. LXXXI, hoc est, c. XXIu, ubi agitur de restitutione.

Prior quidam cuidam.] C. Prior de M. D. uolenti facere.

Item eremitam.] Ex libro uitas Patrum dicto.

Item Hieronymus.] In regula, de paupertate. Et in reg. monachorum, De Simonia in recipiendo soreres, similia inuenies.

Tanta in Martino.] Ex uita per Seuerium Sulpicium conscripta.

Ut ait S. Benedictus.] Cap. 49 Regule sue.

Item Hieronymus.] Epist. ad Heliodorum monachum, ut supra dixi ad c. 21.





uERBUM ABBREuIATUM, TEXTUS ALTER A capitulo sexagesimo sexto usque ad octogesimum  .



CAP. LXuI. De acceptione personarum.


Et sciendum quod nichil magis offendit hoc triplex prelati officium, quam acceptio personarum, »que non est apud Deum,« sicut dicit Apostolus in Epistola ad Romanos . Super quem locum dicit Augustinus [f. Ambros.]: Acceptio personarum esset apud Dominum, si propter dignitatem patrum recepisset Iudeos, et propter indignitatem patrum spreuisset gentiles . Idem dicit Petrus in Actibus apostolorum , quando preceptum est ei ire ad Cornelium: »Nunc in ueritate comperi, quod non est personarum acceptor Deus, sed in omni gente, qui timet Deum, acceptus est illi.« Sciendum autem quod aliud est acceptio personarum, aliud honorificentia.

Honorificentia est reuerentia alicui exhibita considerato gradu dignitatis illius, cui reuerentia exhibetur, et illius, qui exhibet. Abusus autem huius reuerentie, est acceptio personarum. Ista non est  apud Deum. Et nota quod quando reuerentia non exhibetur cui debetur, tunc est persone abiectio; quando uero exhibetur cui non debetur, tunc proprie est persone acceptio, ita ut aliud sit acceptio persone, aliud abiectio personarum, et aliud honorificentia personarum. Notandum itaque, quod circa huiusmodi honorificentiam, quedam cause sunt omnino licite et honeste: quedam subhoneste: quedam medie nec omnino licite, nec omnino illicite; quedam sunt omnino illicite. Cetere omnino licite, et honeste sunt, quando alicui reuerentia pro sanctitate sue religionis exhibetur: et hec sola est apud Deum. Subhoneste, quando prelato, uel principi, uel filio nobilis, uel scripture perito reuerentia exhibetur. Medie non omnino licite  uel illicite, quando alicui ex quadam societate, uel ex indiscreta beneuolentia reuerentia exhibetur, ut quando pauperes indigentes relinquuntur, et non indigentes in hospitio recipiuntur. Omnino illicite, quando alicui pro turpitudine aliqua, uel pro sola pecunia reuerentia exhibetur, ut possit dici:

O nummi, nummi, uobis hic prestat honorem,
uos estis fratres. 

Hanc omnino respuit Dominus. Et de hac dicit Iacobus in Epist. canonica : »Fratres, nolite habere fidem Domini nostri Iesu Christi glorie, in acceptione personarum. Si enim uenerit in conspectu tuo uir aureum annulum habens in manu, et dixeris ei: Hic bene, si autem uenerit pauper in sordido habitu, et dixeris ei: Sta ibi, nonne acceptor personarum factus es? nonne iniquarum cogitationum iudex es?« Et dicit ibi Augustinus , si hoc referatur ad ecclesiasticas dignitates, non esse leue peccatum. Quis enim ferat, spreto honestiori et scientiori paupere, diuitem ad ecclesias icam dignitatem sublimari. Item, si de quotidianis consensibus  hoc dicatur, quis hic non peccat? tamen non peccat, nisi apud se iudicet, quod si ditior est, ergo melior. Contra acceptionem personarum Dominus in Deuteronomio per Moysem dicit : »Audite, omnes, et quod iustum fuerit, iudicate. Non accipietis personam hominis, Domini enim iudicium est.« Ergo homo imitator Dei non debet personam hominis accipere. Et Iob dicit : »Non accipiam personam uiri, neque Dominum homini adequabo. Nescio  enim quandiu subsistam, et quando. Saluator meus ueniat tollere spiritum meum.« Quasi diceret: Si acciperem personam uiri, hoc esset Dominum homini adequare. Et in Ecclesiastico dicitur : »Non accipies personam in pauperem , et deprecationem lesi exaudies.« Et in Epistola canonica Iude dicitur : »Quidam sunt garruli et murmuratores, personas propter questus admirantes,« id est laudantes. Post auctoritates contra acceptionem introductas personarum, exempla introducamus. Legitur enim quod Phinees pugione suo transfixit in genitalibus Iudeum ceuntem cum Madianitide, quamuis illum sciret esse ducem in tribu Simeonis, et illam filiam nobibilissimi principis Madianitarum . Et in hoc facto placuit Domino, »et cessauit quassatio .« Et Dominus dixit ad Moysem: »Suspende principes in patibulo, ut auertatur furor meus ab eis .« Ecce,  quod nec principibus parcendum est in scelere. Et ipse Moyses audiens populum peccasse in uitulo conflatili, dixit: »Qui Domini est accingatur gladio mecum. Et transiens per medium castrorum,« nulli illius sceleris participi, parcebat, »et dixit Moyses: Hodie consecrastis manus uestras Domino, non enim pepercistis frater fratri, uel patri, uel matri in crimine .« Et dicit ibi glossa: Ille eligatur sacerdos et leuita, »qui dicit patri et matri: Nescio uos .« Et de Domino legitur quod noluit ad domum reguli diuertere , ne uideretur diuitias honorare Item: In libro Regum legitur quod Ionathas esuriens, dum iret, inuenit mel et comedit, et exhilarati sunt oculi eius, et fortius insecutus est hostes . Quod audiens pater eius Saul, quia contra preceptum eius fecerat, uoluit eum occidere. Quod fecisset, nisi populus eum de manibus eius excussisset. Ecce quod paternus amor noluit parcere  filio in transgressione precepti. Et habes hic argumentum, quod princeps non debet aliquid facere sine consensu populi, nec etiam prelatus sine consilio cleri: Item super illud uerbum predictum »(transiuit Moyses per medium castrorum « dicit Gregorius : Per medium castrorum est transire, in Ecclesia Domini equalitate uiuere, arguere, predicare et iudicare, ut in nullius resideat fauore, ut nec alicui propter sanguinem, uel priuatum amorem a gladio sententie parcat. Et si uir Dei est, qui diuino amore cingitur ad uindicandum peccata; illum uirum Dei non esse constat, qui uindicare aliorum peccata recusat. Tamen cum moderamine contra acceptionem personarum est agendum. Quidam enim, dum acceptionem personarum uitant, in cuiusdam ingratitudinis uitium et sobrie inurbanitatis currunt ut uere possit dici:

Dum uitant stulti uitia, in contraria currunt;
    . . . . . Sed medium tenuere beati. 
Summum enim ius iniuria summa est . Unde et alibi dicitur: »Est iustus qui perit in iustitia sua .« Et alibi: »Qui nimis emungit, elicit sanguinem .« Et alibi: »Non declinetis, neque ad dexteram, neque ad sinistram .« Ad dexteram, per nimiam iustitie remissionem; ad sinistram, per nimium eiusdem rigorem. Unde peta:

Est modus in rebus, sunt certi denique fines
Citra quos, ultraque, nequit consistere rectum. 
Culpa enim est totam persequi culpam.



CAP. LXuII. De modestia circa risum.

Ad predicta autem, que contra incompositionem diximus, addendum est de modestia, et maxime circa risum, circa quem facile cognoscitur sapiens.  Unde Ecclesiasticus ait : »Fatuus in risu exaltat uocem suam, sapiens autem uir tacite ridebit.« Et sanctus Bernardus dicit de quodam abbate religiosissimo , qui in quatuordecim annis non risit ita ut uideretur dens eius, sed obstantium gratia faciem serenabat; sed, si bene recolimus, risum integrum non admisit. Sectemur ergo hilaritatem lasciuia carentem, et, ut uno uerbo explicem, secundum faciem sanctorum iucundemur . Et Dominus in Euangelio: »ue uobis qui ridetis, quia plorabitis .« Unde et ipse legitur ter fleuisse, scilicet in suscitatione Lazari , super ciuitatem , et in oratione, sicut legitur in Epistola ad Hebreos ; sed nunquam legitur risisse. Et hoc questionem habet. Ipse enim defectus nostros assumpsit: quos decuit eum assumere, et reuera risum interiorem habuit, scilicet letitiam mentis, et ita uidetur quod habuerit exteriorem, quod potuit esse,  quamuis non legatur. Et notandum, quod ad modestiam predictam et temperantiam habendam, est maxime fugienda singularitas. Est autem duplex singularitas, scilicet mala, et bona. De mala predicemus, ut expulso uitio magis uirtus elucescat.



CAP. LXuIII. De mala singularitate.

De mala itaque singularitate dicit philosophus: Omnis singularitas parit notam. Qui hanc non fugit, suspectus est, aut suspiciosus. Ita notat, aut aliquid significat.  Propter hoc forte dictum est: Hoc modicum degustet. Hanc singularitatem fugiens Apostolus, dixit: »Omnia omnibus factus sum .« Unde et »totondit se in Cenchris .« Unde et Timotheum circumcidit, ut conformaret eum Iudeis . Unde Augustinus dicit : Secundum morem patrie, et consuetudinem Ecclesie, in qua tibi uiuendum est, debes uiuere. Turpis enim est pars, que suo corpori non conuenit. Unde forte  dictum est: »ue soli, quia, si ceciderit, non habet subleuantem .« Soli, id est quadam presumptione nouum uiuendi modum inuenienti. Talis enim »singularis ferus est qui depascit uineam ,« id est destruit et occidit animam suam. Et Seneca in epistola quinta ad Lucilium ait: Illud te admoneo, ne eorum more  facias aliqua, que in habitu tuo aut genere notabilia sint. Asperum cultum, et intonsum caput, et negligentiorem barbam et indictum argento odium, et cubile humi positum, et quidquid aliud ambitiose peruersa uia sequitur, euita. Satis ipsum nomen philosophie  inuidiosum est. Intus omnia dissimilia sint. Frons nostra populo conueniat, non resplendeat toga, non sordeat tamen. Non putemus frugalitatis indicium auro argentoque caruisse. Id agamus, ut meliorem uitam sequamur quam uulgus, non tamen contrariam. Alioquin quos  emendari uolumus, fugamus a nobis et auertimus. Illud quoque efficimus, ut nichil imitari uelint nostri dum timent ne imitanda sint omnia. Hoc primum philosophia immittit, sensum communiorem, humanitatem et congregationem, a qua professione dissimilitudo nos separabit. uideamus ne ista per que admirationem parare uolumus, ridiculosa et odiosa sint. Propositum nostrum est secundum naturam uiuere. Hoc contra naturam est torquere corpus suum, et faciles odisse munditias, et squalorem appetere, et cibis non tantum uilibus uti, sed crudis et horridis. Quemadmodum enim desiderare delicatas res luxurie est, ita inusitatas et non magno parabiles fugere, dementie est. Frugalitatem exigit philosophia, non penam. Hic enim modus placet. Temperetur uita nostra inter bonos mores et publicos, suspiciant omnes uitam nostram, sed non agnoscant; eadem faciamus que ceteri. Nihil inter nos et illos intererit. Plurimum dissimiles nos uulgo  esse sciat, qui inspexerit propius. Qui domum intrauerit, nos potius miretur quam supellectilem nostram. Magnus est ille, qui sic utitur fictilibus sicut argento. Nec minor est ille, qui sic utitur argento, sicut fictilibus. Infirmi enim hominis est, non posse pati diuitias.



CAP. LXIX-LXXII. De bona singularitate.

Nunc de bona singularitate est dicendum, que magis proprie dicitur solitudo. De hac dicit Anna [leg. Sara], filia Raguelis, sicut legitur in Tobia : Nunquam ludentibus me miscui, nunquam illis, qui in uanitate ambulant, participem me feci. De hac dicit Sapiens: Rarus in publico, honestus in domo. De hac dicit Ieremias : Solitarius sedebam et tacebam. De hac et Seneca in epistola ad Lucilium ait: Quid uitandum precipue queris? Turbam. Nondum tute committeris illi.

Ego certe confiteor imbecillitatem meam, nunquam  mores quos extuli refero. Inimica est multorum conuersatio. Quid me existimas dicere? Auarior redeo, ambitiosior, luxuriosior, imo crudelior, et inhumanior, quoties inter homines fui. Sub lucendus est populo tener animus, et parum tenax recti, facile transit ad plures. Socrati, et Catoni, et Lelio excutere honestatem suam dissimilis multitudo potuisset. Unum exemplum auaritie et luxurie multum mali facit. Cum uictor [Forte conuictor, ut habet Seneca, et alia exemplaria] delicatus paulatim eneruat et emollit, uicinus diues cupiditatem irritat, malignus comes, quamuis candido et simplici animo rubiginem suam affricuit; quid tu accedere his moribus credis? In quos publice factus est impetus, necesse est ut imiteris, aut oderis. Utrumque autem deuitandum est, ne uel similis malis fias, quia multi sunt; neue inimicus multis, quia dissimiles sunt. Recede in teipsum quantum potes. Cum his uersare, qui te meliorem  facere possint. Illos admitte, quos tu potes facere meliores. Mutuo ista fiunt, et homines, dum docent, discunt. Ista autem solitudo maxime pendet ex bona societate. Unde Cato ait : Ambula cum bonis. Et alibi dicitur: Ex conuictu mores formantur. Et Apostolus dicit: Corrumpunt bonos mores colloquia mala . Et philosophus dicit : Potius uidendum est tibi cum quibus edas, quam quid edas. Et peta dicit :

Principis est uirtus maxima, nosse suos.
Hunc uersum multum pre ceteris uersibus approbat sanctus Thomas Cantuariensis. Et hoc maxime pertinet ad prelatos Ecclesie, tales habere cubicularios et commensales, ne eorum uideantur approbare uitam quorum habent conuersationem. Unde Abraham, quando preceptum est ei circumcidere familiam suam, statim circumcidit omnes uernaculos suos, et se, et totam familiam suam . Omnis itaque Christianus, familiam suam debet spiritualiter  circumcidere, ut nullus sit in domo sua inordinatus. Item Salomon: Qui graditur cum sapientibus, sapiens est; amicus stultorum similis eis efficitur . Unde a quodam sapiente dicitur: Morum similitudo parit societatem, et cognata studia facile connectuntur. In Psalmis etiam de mala societate fugienda, et bona acquirenda sepe dicitur. Unde in primo psalmo: Beatus uir, qui non abiit in consilio impiorum, et in uia peccatorum non stetit . Et alibi: Cum sancto sanctus eris; et cum uiro innocente innocens eris, et cum electo electus eris; et cum peruerso peruerteris . Difficile enim est tangere picem et non inquinari ab ea . Unde quidam sapiens dicit: Bonos principes habentes praua latera, Scylle et Harpiis comparat Scriptura. Scylla enim humanam habet faciem, sed caninis capitibus succincta describitur. Harpie autem uirgineam habent faciem, sed rapacissimos ungues. Similiter principes exterius sunt boni, sed mali eorum  ministri. Odoratu prede, Scylle ad rapinam parantur.

Item notandum, quod bonam societatem maxime impedit nimius carnalis affectus. Contra quem, maxime habemus exempla ab ipso Domino omnium bonorum magistro: Cum enim ipse predicaret, quidam de turba dixit ei: Magister, ecce fratres tui, et sorores exspectant te foris . Et respiciens in discipulos suos, ait: Hi sunt fratres mei. Et, ut generaliter concluderet, addidit: Omnis qui facit uoluntatem Patris mei, qui in celis est, hic est frater meus, et mater, et soror mea . Quasi diceret: Spirituales uiri semper preponendi sunt carnalibus. Item de eodem legitur: Qui cum esset duodennis remansit in Ierusalem; quo non inuento inter cognatos, et amicos, et notos, post triduum rediit mater eius in Ierusalem, et inuenit eum in medio doctorum interrogantem eos et respondentem. Et dixit ei mater: Fili, quid fecisti nobis sic? Ecce ego  et pater tuus dolentes querebamus te. Ipse autem dixit: Quid est quod me querebatis? nesciebatis quia in his, que Patris mei sunt, oportet me esse . Hoc est, spiritualia semper prefero carnalibus. Idem dicit in nuptiis, architriclinii uino deficiente, ad matrem eius inuitantem eum ad miraculum: Quid mihi et tibi, mulier? nondum uenit hora mea . Certe multum erat ei cum ipso, quia affectuosissime diligebat eam. Unde de cruce ad discipulum dixit: Ecce mater tua . Sed in hoc uerbo  maius exemplum nobis preferendi spiritualia carnalibus prebuit: ut quilibet prelatus, et etiam minor sacerdos, in omni beneficio spirituali, dicat patri et matri: Quid mihi et tibi, mater? quid mihi et tibi, pater? Nos sumus sacerdotes secundum ordinem Melchisedech , qui legitur non habuisse patrem uel matrem. Et in figura Christi et nostri, qui non debemus habere patrem uel matrem in spiritualibus, sed dicere eis: Ego sum  sacerdos per ordinem Melchisedech, non noui uos. Unde dicitur : Ille eligatur sacerdos et leuita, qui dicat patri et matri: Non noui uos . Unde et in lege prohibitum erat ne sacerdos interesset funeribus mortuorum etiam parentum, ne aliquid immunditie contraheret , sed etiam sacerdoti non licet recedere a sanctis. Unde Dominus illi uolenti sepelire patrem suum ait: Dimitte mortuos sepelire mortuos suos: tu autem uade predicare regnum Dei . Unde super hoc uerbo dicit Hieronymus. Propter amorem Christi, debet dimittere insepultum, et propter eius amorem, nullum debet relinquere inhumatum, loco scilicet et tempore. uerumtamen caninum est odio habere parentes. Unde notandum est illud de Philistheis. Illi namque arcam Domini ceperunt, propter quam puniti sunt in posterioribus. Quod uidentes, posuerunt arcam super plaustrum nouum, et adiunxerunt plaustro duas uaccas fetas ,  id est a partu liberatas. Fetus enim uel feta nomen polysenium est [polysenium, id est, uarie significationis], scilicet ad habentem fetum, et ad liberatam a fetu. Unde et ipse due uacce habebant uitulos domi reclusos. Et adduxerunt arcam Domini in Bethsames, mugientes post uitulos, sed cornua a recto tramite non flectentes. Bethsames interpretatur domus solis. Qui itaque uult arcam Domini in Bethsames ducere, id est ad uitam eternam per sumptionem corporis Christi uenire, oportet eum esse fetum interius per bonum propositum, et exterius per opus bonum.

Dicit siquidem Gregorius : uacce, inquit, post uitulos mugiebant, sed cornua a recta uia non flectebant. Sic quoque sancti post parentes per compassionem mugiunt; sed non flectunt cornua a recta uia per boni operis negligentiam. Ita ergo compatiamur parentibus, ut non propter illos bona opera pretermittamus. Ne simus  similes uxori Loth, que, respiciens ad Sodomam, uersa est in salis statuam . Item Hieronymus super Leuiticum dicit . Summus pontifex non debet interesse funeribus mortuorum etiam principum, ne tactu uel uisu mortui pollueretur. Sed summus pontifex noster, id est Christus, Lazarum suscitauit , et multi monachorum et clericorum uident hodie corpora, et cum eo prandent et conuiuantur cum corpore, id est uidendo. Item super illum locum Matthei , ubi legitur de statere in uento inore piscis, quem soluit Dominus pro se, et pro Petro in tributum, dicit Glossa: Admiranda est paupertas Domini, que non habuit unde tributum solueret. Et opponit hic Augustinus sic: Nonne habebat Dominus pecuniam quam Iudas portabat? habebat utique. Sed nefas duxit quod erat pauperum in usus suos conuertere. Et hoc est contra prelatos, qui patrimonium Crucifixi  in suos usus expendunt.  Item: Contra nimiam carnis affectionem facit, quod legitur in libro Iudicum : Ibi enim legitur, quod Abimelech, filius Gedeonis ex concubina, post mortem Gedeonis iuit in Sichem ad cognatos suos ex parte matris, qui constituerunt eum regem: et auxilio eorum occidit septuaginta filios Gedeonis, qui fratres eius erant; Sichimitas quoque cognatos suos, qui eum regem fecerant, occidit. Ecce quod carnales affectus debemus occidere. Exemplo etiam brutorum animantium deberemus terreri, ne nimis diligeremus amicos. Ipsa enim fetus suos diligunt quandiu parui sunt, nec sibi sufficiunt; cum grandiusculi facti sunt, statim eos abiiciunt, nec de eis curam gerunt. Similiter quandiu parentes nostri sibi non sufficiunt debemus eos sustentare, non ad superfluitatem, sed ad exigentiam. Sed, si sibi sufficiunt, non est nobis curandum de eis. Item: dictum est Abrahe: Exi de terra tua et de cognatione tua . Et in Psalmo dicitur:  Audi, filia, et uide, et inclina aurem; et obliuiscere populum tuum et domum patris tui . Quasi diceret: Non posses audire, nisi domum patris tui obliuiscereris. Item, exemplo Templariorum, deberent prelati instrui, ne haberent amicos suos sibi collaterales. Ipsi enim Templarii nunquam habent consanguineum sibi seruientem, ne communia bona fratrum ei distribuerent. Et illud maxime, quod Hieronymus dixit in epistola ad Heliodorum , fucit contra carnis affectum. Dicit enim: Audi edictum regis: Qui non est mecum contra me est, et qui non colligit mecum, dispergit . Recordare tirocinii tui diem, quo Christo in baptismate consepultus, in sacramenti uerba iurasti, pro nomine eius non te patri parciturum, nec etiam matri. Ecce aduersarius tuus, in pectore tuo Christum conatur occidere. Ecce donatiuum, quod militaturus acceperas, hostilia castra suspirant. Licet paruulus ex collo pendeat nepos, licet sparso  crine, et scissis uestibus ubera  mater ostendat, licet in limine pater iaceat; per calcatum perge patrem, siccis oculis ad uexillum crucis euola. Solum pietatis genus est, in hac re esse crudelem. ueniet dies postea, quo uictor reuertaris in patriam, quo Hierosolymam celestem foris coronatus incedas. Non est nobis ferreum pectus, non dira precordia, non ex silice natum Hyrcane nutriere tigrides; et nos per ista transiuimus. Nunc tibi blandis uidua soror heret lacertis, nunc illi  uernule aiunt: Cui nos seruituros relinquis? nunc gerula quondam, iam anus et nutritius secundus, post naturali pietate pater clamitat: Exspecta paulisper, et moriturum sepeli. Forsitan et mater laxis membrorum pellibus, arata rugis fronte, antiquum referens lac mamma dare . Dicant et grammatici si uolunt :

In te omnis domus inclinata recumbit.
 Facile rumpunt hec uincula amor Christi, et timor gehenne. At Scriptura precipit parentibus obsequendum . Sed quicunque eos super Christum amat, perdit animam suam . Gladium tenet hostis ut me perimat, et ego de matris lacrymis cogitabo? Propter patrem, militiam Christi deseram, cui sepulturam causa Christi non debeo, quam et omnibus eius causa debeo? Domino passuro timide consulens Petrus, scandalum fuit. Paulus retinentibus se fratribus ne Hierosolymam pergeret, respondit: Quid facitis plorantes et conturbantes cor meum? Ego non solum ligari, sed et mori in Hierusalem paratus sum pro nomine Domini Iesu Christi . Aries ista pietatis, quo fides quatitur, Euangelii retundendus est mucrone. Mater mea et fratres mei sunt , quicunque fauent mihi pro nomine eius pugnaturo. Si non credunt, mortui sepeliant mortuos suos . Erras, frater, erras, si putas nunquam Christianum  persecutionem pati. Et tunc maxime oppugnaris, si te oppugnari nescis.

Et hec contra carnis affectum sufficiant . De bona singularitate superius diximus, cui adiicienda est bona solitudo. Sed solitudo est duplex: Monachorum et anachoretarum. Illa est in claustro, ista in eremo. Illa est securior, ista perfectior. Unde sanctus Benedictus in Regula monachorum , dicit monachum in claustro bene probatum, licere transire ad eremum. uita ista multum commendabilis est; in qua Hieronymus per quadriennium domauit carnem suam. Ad quam uitam inuitans quemdam socium suum conscholarem dicit : O desertum Christi floribus uernans! O solitudo in qua nascuntur illi lapides, de quibus in Apocalypsi  ciuitas magni Regis construitur! O eremus familiarius Deo gaudens! Quid agis, frater, in seculo, qui maior es mundo? Quandiu te tectorum  umbre premunt? Quandiu fumosarum urbium nitor [f. nidor] includit? Crede mihi, nescio quid plus lucis in eremo aspicio.

Libet sarcina carnis abiecta, ad purum etheris uolare fulgorem. Paupertatem times? sed beatos pauperes Christus appellat . Labore terreris? nemo athleta sine sudoribus coronabitur. De cibo cogitas? sed fides famem non timet. Super nudam metuis humum membra fessa ieiuniis collidere? Sed Dominus tecum iacet. Squalidi capitis dolet inculta cesaries? sed caput tuum Christus est. Infinita te eremi uastitas terret? sed tu paradisum mente deambula. Quotiescunque illuc conscenderis, toties in eremo non eris. Scabra sine balneis attrahitur cutis? sed qui in Christo semel locutus est, non habet necesse iterum lauari. Et ut breuiter audias Apostolum ad cuncta respondentem: Non sunt, inquit, condigne passiones huius mundi ad futuram gloriam, que reuelabitur in nobis . Delicatus mileses, carissime, si uis gaudere cum seculo et postea regnare cum Christo. Indicabimus tibi, ut si nescis discas; si autem cognouisti, pariter gaudeas. Bonosus tuus , imo meus, et ut uerius dicam, noster, scalam presagam Iacob somniantis iam scandit , portat crucem , nec post tergum respicit , seminat in lacrymis, in gaudio metet . Et sacramento Moysi serpentem in eremo suspendit . Ecce puer meus honestis nobiscum seculi artibus institutus, cui opes affatim, dignitas apprime inter cequales erat, contempta matre, et sororibus, et carissimo sibi germano insulam pelago circumsonante naufragam, cui aspere cautes, et nuda saxa, et solitudo terrori est, quasi quidam nouus Paradisi colonus incedit. Nullus ibi agricolarum, nullus monachorum, nec paruulus quidem. Onesimus  in  tanta uastitate adheret lateri comes. Solus tibi, imo Christo comitante non solus. uidet gloriam Dei, quam apostoli nisi in deserto non uiderent. Non quidem conspicit turritas urbes; sed in noue ciuitatis censum dedit nomen suum. Horrent membra sacco deformia? sed sic melius obuiam Christo rapietur in era . Nullo Euriporum austro perfruitur? sed de latere Domini aquam uite bibit.

Frater in eremo cribrarios panes, et olus nostris manibus irrigatum, lac delicie rusticane, uiles quidem, sed innocentes cibos prebent . Ita uiuentes non ab oratione somnus, non saturitas a lectione reuocabit. Si estus est, secretum arboris umbra prebebit. Si autumnus, ipsa eris temperies, et strata super terram folia, locum quietis ostendunt. uere, ager floribus depingitur et inter garrulas aues psalmi dulcius cantabuntur. Si frigus fuerit et brumales niues;  ligna non emam, calidus uigilabo et dormiam. Habeat sibi Roma suos tumultus, arena seuiat, circus insaniat, theatra luxurient; no is uero adherere Deo bonum est, et ponere in Domino spem nostram , ut cum paupertatem istam in regna celorum mutauerimus, erumpamus in uocem; quasi diceret: Quid enim mihi est in celo, et a te quid uolui super terram?  Quod est, cum tanta reperimus in patria, parua et caduca quesisse nos doleamus in terra. Et legenda et sanctorum omnium uita anachoretarum sic commendatur. Ab huius diei solemnitate anachoretarum singulare propositum non separatum esse confidimus; qui per singula eremi loca, in speluncis et exiguis cellarum tuguriis, modico contenti pabulo morabantur. Alii bestiis sociati, alii auibus subministrati, ciborum sperantes diuitias uel delicias, luxus seculi calcantes, laudem temporalem non amantes, uisus hominum fugientes, angelorum assueti  loquelis, pluribus effulsere uirtutibus; et cetera, que ibi leguntur. Hanc uitam uidetur Dominus dedicasse, quando eiecto tentatore, solus remansit in deserto. Et erat cum bestiis, et angeli ministrabant ei . Quidam dicunt hanc uitam incepisse a Ioanne Baptista, qui teneris ab annis antra deserti petiit. Unde Carthusiensis ordo festiuitatem eius, sicut patroni, solemniter celebrat. Alii dicunt eam incepisse ab Elia; alii dicunt a Rechabitis. Hanc uitam concupiuit Martinus cum esset duodennis . Cui uoto satisfecisset, nisi corporis et etatis infirmitas obstitisset. Hanc uitam commendauit sanctus Remigius Remensis, qui de puero ingressus est reclusum, et de recluso electus est in episcopum. Hec enim uita solitaria desideranda est maxime propter duo, scilicet propter inuidiam uitandam, et propter peccati participationem fugiendam. Ubi enim multi sunt in cenobio, unus inuidet alii propter prioratum,  uel huiusmodi. Et quando multi assentiunt in capitulo in aliqua re minus licita, omnes alii uidentur in hoc peccasse. Quia consentire est non contradicere cum possis. Et peccatum uniuersalitatis spargitur in singulos, et peccatum unius redundat in plures. Unde Apostolus: Modicum fermentum totam massam corrumpit . Et sic male assignant illud uulgare prouerbium : Quod a multis peccatur, inultum est. Inultum quidem est apud mundum, sed non apud Deum, quia non minus peccabunt, quia cum pluribus peccabunt; non minus ardebunt, quia cum pluribus ardebunt. uita ista anachoretarum perfectior est quam uita cenobitarum. Sed inter has duas uitas securior est uita Carthusiensium [al. Caturicensium]; qui omnia possident in numero, pondere et mensura; quia in numero pecudum, agrorum et personarum. Hanc enim Dominus dedicauit, quando tentatus a diabolo mansit in deserto, et angeli ministrabant ei . Hanc uitam similiter elegit Baptista, qui in secreto permanens locustis et melle siluestri sustentabatur. De quo quidam ait: Quem non audent tangere cerastes et uipere, meretrix et saltatrix tangunt ad inuicem reuerendum uerticem sine reuerentia. Hunc habent patronum et aduocatum Cartusienses, qui singuli in singulis cellulis eremiticam ducunt uitam. Medii tamen sunt inter anachoretas, qui modicam uel nullam sibi retinent possessionem, et cenobitas qui, in persona pauperum, multa possident et uitam habent communem. Cartusienses uero omnia habent communia, in numero, et pondere, et mensura. Personas tredecim, et conuersos similiter, pecudes, agros, libros, et huiusmodi, imitari cupientes Dominum, qui omnia fecit in numero, pondere, mensura.

Quidam dicunt uitam istam initium habuisse a precursore Domini, alii ab Elia, alii a Ionadab uel Rechabitis, qui uinum et siceram non bibebant  . Hanc uitam multum cupiuit Martinus dum erat duodennis, sed imbecillitas etatis et complexionis propositum prepediuit. Adeptus tamen presulatum, elegit sibi locum eremi in qua uacaret orationi, et ibi modo est Maioris monasterii abbatia. Plura tamen miracula operatus est antequam esset pontifex, quam post. Ille magnificus trium mortuorum suscitator duos mortuos ante suscitauit, unum uero post. Beatus Germanus similiter locum elegerat eremiticum existens pontifex, in quo secretus Deo et angelis eius loquebatur. Item beatus Remigius Remensis, filius comitis Laudunensis reclusum intrauit, sed inde raptus est in archiepiscopum. Ad hanc eremi solitudinem inuitat nos Ieremias propheta: Fugite, saluate animas, et eritis quasi myrice in deserto, et consurgite, ascendite a Cedar. Fugite de medio habitationis , id est abite uehementer, in uoraginibus sedete, qui habitatis Asor, quod interpretatur sagitta,  et per quod intelligitur mundus, qui quodlibet sagittat et uulnerat uitiis. Recedite de medio Babylonis, et de terra Chaldeorum egredimini, et estote quasi hedi ante greges. Et alibi: Sedebam et silebam . Et alibi: Prestolare cum silentio salutare Dei tui . Perfectior est hec uita communione cenobitarum; quia istis non sunt ostia, nec uectes quo habitant. Illi ergo continuant agrum agro, possessiones habent quamlibet parce, quo ad se utantur, irritamenta tamen sunt raptorum obloquentium. Nec omnino est ordo communis et laudabilis, in quo non possint aliqui saluari, aut non de facili, ut conuersi.



CAP. LXXIII. De leui contactu peccati.

Mercatores, quorum peccatum spargitur in totum gregem, ut habetur de Achan [al. Achor], et Corinthio fornicatore, et peccatum plurium, uel totius  multitudinis deriuatur in singulos, ut crucifixio Iudeorum in plebem Ierosolymitanam. Unde: Eripite pauperem et egenum de manu peccatoris liberate . Item: Mirum est quod non sentitur peccatum uel delictum in pluralitate: quod est ualde sensibile in singularitate. Peccatum plurium contaminat singulos, etiam peccata uel delicta singulorum contingunt uniuersos, quia: Mille licet sumant, deperit inde nichil : totum habent omnes. Unusquisque, qui potest, debet resistere et contradicere, uel impedire. Ille quoque qui se excusat et excipit a peccato, uel delicto multitudinis, similis est Pilato (qui immundam habens conscientiam, manus suas lauit, dicens: Innocens et immunis sum a sanguine iusti huius  uel primo parenti, qui in Dominum peccatum suum retorsit, dicens: Domine, mulier, quam dedisti mihi, dedit mihi pomum et comedi. Et Eua ait: Serpens decepit me . Similiter:  Modicum fermentum totam massam corrumpit . Nec minus ardebunt, quia cum pluribus ardebunt, sed magis. Et ut in hoc, aliquo exemplo instruamur, quidam habens scrupulosam conscientiam, quia in multis preerat, quibus in nullo proderat, habens multas ecclesias, et multas prebendas; metens ubi non seminabat; manducans et bibens ubi non laborabat, lac et lanam subtrahens, non curabat, sed mercenariis annis tradebat , dum uitaret Scyllam incidit in Charybdim, intrans scilicet cenobium canonicorum regularium, et inuenit quod, pro numero personarum, habebat cenobium numerum ecclesiarum, prebendarum. Et cum egredi non liceret inde, statum, quem in singularitate fugerat, dolet se in communione inuenisse. Quid ergo est ei faciendum, cui non est liber exitus, uel contradicendi libertas, ut in secularibus capitulis? Soluat qui potest. Quod autem dicitur a Lucano: Quod a multis peccatur inultum est, non est uerum; quia, licet ab homine relinquatur  inultum, non tamen a Deo, quia aut Deus, aut homo punit peccatum. Ad solitudinem uero redeuntes dicimus, quod perfecti quidam, scilicet contemplatiui, sequi debent solitudinem loci, et temporis [al. pectoris]. Quorumdam uero perfectorum scilicet, actiuorum et predicatorum est nunc sequi turbam, quia tener animus non est uino et forme committendus. Nec est tutum uacare solitudini propter illicitas cogitationes et pessimas, que tunc maxime subrepunt. Sed tu infirmus et imperfectus medio tutissimus ibis ; ut nec in turba nec in solitudine sis, sed inter paucos bonos, scilicet quos tu elegeris, a quibus possis instrui, et quos uersa uice instruas. De perfecto autem qui tute sibi ipsi potest committi, dicit Seneca , muto sententiam; fuge multitudinem, fuge paucitatem, fuge etiam unum. Non habeo cum quo te communicatum uelim, sed audeo te tibi committere. Socrates [Crates] cum uidisset adolescentulum  secreto ambulantem, interrogauit quid illic solus faceret? Mecum, inquit, loquor. Socrates [Idem Crates]: Caue, inquit, rogo, et diligenter attende, ne cum homine malo loquaris. Lugentem timentemque custodire solemus, ne solitudine male utantur. Nemo enim est ex imprudentibus qui relinqui sibi debeat. Tunc consilia mala agitant, tunc aut aliis aut sibi ipsis futura struunt pericula, tunc cupiditates improbas ordinant, tunc quidquid metu aut pudore celabat [forte animo, ut habet Seneca] cum minus exponit, tunc audaciam acuit, libidinem irritat, iracundiam instigat, denique  nil ulli committere, non habere indicem uel iudicem, stulto parcit [Seneca, ponit], ipse se prodit. Non inuenio cum quo te malim esse, quam tecum. Sic uiue cum hominibus tanquam Deus uideat; sic loquere cum Deo tanquam homines audiant.

 Notandum quod beatus Thomas Cantuariensis hac de causa familiares suos instruebat, dicens: Quis iaceret in lecto suo, nisi uellet dormire, uel nisi esset impeditus infirmitate? Item Seneca : Aliquis uir bonus nobis eligendus est ac semper ante oculos habendus, ut sic tanquam illo spectante uiuamus et omnia tanquam illo uidente faciamus. Custodem nobis demus et pedagogum. Magna enim pars peccatorum tollitur, si peccatori testis assistat. Aliquem habeat animus quem reuereatur, cuius auctoritate et secretum suum sanctius faciat. O felicem illum quem non presens tantum factum, sed et cogitatus emendat. O felicem qui sic aliquem uereri potest, ut ad memoriam quoque eius se componat, atque ordinet! Qui sic aliquem uereri potest, cito erit uerendus. Elige tibi Catonem, si hic tibi uidetur nimis rigidus, elige tibi remissioris animi uirum, Lelium scilicet: tibi elige eum cuius tibi placuit uita et oratio, et ipsius animum anteferens uultus [sed ante te feceris et uultus], illum tibi semper  ostende secundum exemplum [uel custodem, uel exemplum]. Opus est, inquam, aliquo, ad quem mores nostri seipsi erigant, nisi ad regulam praua non corriges; nisi ad regulam, torta non diriges. Semper elige tu, prelate, tibi Paulum. Si uero tibi uidetur nimis rigidus, elige remissiorem Nicolaum, uel Augustinum.



CAP. LXXIu. Quod leui occasione peccatum contrahitur.

Item redeundum ad hoc quod supra dictum est, quod peccatum unius redundat in multitudinem, et peccatum multitudinis redundat in singulos. Non est uerum quod dicitur uulgariter. Omnia peccata super abbatem uertantur, ut ita sit quasi hircus emissorius qui omnia peccata, uel delicta hominum secum extra castra asportet, uel afferat [forte auferat]. Quod autem de facili, aut leui occasiuncula quis contrahat peccatum uel delictum, ostendit Dauid, capitulo LXXuI quando Saul iussit in Nobe Deg Idumeo  ut irrueret in 85 uestitos Ephod, quos omnes trucidauit, quia dederant panes propositionis et gladium Golie Dauid, quem persequebatur. Abiathar solus ab hac strage aufugit ad Dauid. Qui audita strage causa eius facta, ait: Ego sum reus omnium animarum patris tui , et aliorum. Ideo Dauid dicit se liberatum ab homicidio Nabal uiri stulti, qui noluit ei in castris mittere debitam regi benedictionem per uxorem eius Abigail, que persuasit ei ne uirum stultum occideret, ne si sanguinem innoxium effunderet, hoc ipsum in singultum et scrupulum cordis sui ueniret semper . Inde in exercitu sitiens, inquit: O si quis daret mihi potum aque de cisterna, que est in Bethleem! Irruerunt ergo tres uiri fortes per medium hostium exercitum, et haustam aquam in cisterna Dauid propinauerunt: qui noluit bibere, et libans eam Domino dixit: Propitius sit Dominus mihi, num  bibam sanguinem hominum illorum qui profecti sunt et animarum non bibam periculum?  In Deuteronomio capitulo XIX , item: Preceptum est a Domino sex ciuitates refugii in medio terre promissionis separari, et equali spatio inter se differri, et stratam ad eas directam diligenter fieri, ut ab omni parte terre promissionis, possit sine impedimento, ab illo, qui nescienter sanguinem proximi fuderit, intrari; alioquin, nisi diligentiam in hoc habueritis, eritis sanguinis rei.

Item in Deuteronomio capitulo XXII : Cum edificaueris domum nouam, facies murum tecti per circuitum, ne effundatur sanguis in domo tua, et sis reus alio labante, et in precipitem [forte preceps] ruente. Item: Preceptum est in lege: Ut qui edificat domum, uel templum faciat luticulas circumquaque et apodationes, uel deambulatoria, ne possit faber lignarius uel cementarius ruere. Et tamen planum est tectum in qualibet domo palestine  regionis. Hic ergo tanguntur illi qui non credunt se effundere sanguinem, nisi propria manu, ut prelati, qui pro iniusta causa mittunt legatos Romam, uel cogunt ire aduersarios quos uexant. Percutiunt etiam, qui mittunt ad nauigandum, uel ad negotiandum aliquos, et interim moriuntur, et submerguntur. Tanguntur etiam aduocati, medici, principes iniuste bella mouentes, et multi alii in hunc modum. Item Iob : uerebar omnia opera mea. Quilibet enim debet uereri ne opus suum sit de genere malorum. Et etiamsi sit bonum, ne in aliqua peccet circumstantia, ne adhereat puluis, uel palea, uel lutum. Ut enim ait idem Iob: Opera nostra uel bona sunt in conspectu Domini, quasi pannus menstruate , quo scilicet nichil abominabilius. Et, ut ait Gregorius: Bona nostra non sunt pura bona, mala uero nostra sunt pura mala. Et alibi: Ordinis permutatio. mutat meritorum formam. Dic ergo cum Iob.: uerebar omnia opera mea; quia bonarum mentium est, ibi  culpam agnoscere, ubi culpa non est. Prouerbiorum XuIII, Iustus prior est accusator sui. Item Numeri XXXII [al. XLuI] filii Ruben et Gad et dimidie tribus Manasse Moysi inquiunt: Precamur, da nobis terram hanc citra Iordanem pascuosam, ad alenda pecora nostra, et ut ibi collocemus uxores et paruulos. Quibus Moyses: Si nolueritis sequi Isrel, in solitudine, Dominus populum derelinquet, et uos eritis causa necis omnium. Et illi: Non reuertemur in domos nostras, usque dum possideant filii Isrel hereditatem suam, sed precedemus eos ad prelium. Quibus Moyses: Si facitis quod promittitis, tunc eritis inculpabiles et apud Dominum, et apud seculum, et apud Isrel. Sin autem quod dicitis non feceritis, nulli dubium est quin in Dominum peccetis. Et scitote quia peccatum uestrum comprehendet uos. Item in Exodo, capitulo XXI [al. XXXIII]: Si bos cornupeta fuit ab heri aut nudiustertius, et contestati sunt dominum eius, nec reclusit eum, occideritque  uirum uel mulierem, bos lapidabitur, et dominus occidetur. Item legitur in Actibus apostolorum, capitulo uII [al. Xu]: Quod testes deposuerunt uestimenta secus pedes Pauli consentientis in necem Stephani, et eum in manibus omnium, seruando uestes, lapidantis. Quid ergo dicendum de episcopo, qui ceruum cornibus ramosum nutriebat, qui quamdam mulierem cornibus petiit, pressit, et peremit? Nonne occasionem mortis dedit? Quid de alio prelato, cui datus est leo, et incaueatus pedem unguibus armatum famelicus emisit, et mulierem lesit in capite, et sanguinem sugens interfecit? Cur uiri ecclesiastici bestias indomitas pascunt de patrimonio crucifixi, maxime cum in eis nulla attendatur utilitas? Potius impinguentur domestica, que ad nutriendum et usibus humanis apta sunt. Amoueantur que spectacula faciunt, illudibria que tibi non licet aspicere uel nutrire sicut mimos et histriones. Similes ergo sunt illi  Pilato  manus lauanti, Iude proditori, dicenti: Tradidi sanguinem iustum; Iudeis dicentibus: Quid ad nos? Tu uideris ; et Phariseis quibus dicitur in Actibus apostolorum capitulo III [al. uI]: Sanctum et iustum negastis, auctorem uite interfecistis quem Dominus suscitauit a mortuis. Repete exemplum illius, qui peccata languida manu, et per satrapas et satellites suos fecit, prestito iuramento eos ad publice confitendum cogebat, et sibi omnia ascribebat, et ea que in propria persona perpetrauerat postea confitebatur. Collige exempla magistri Roberti de Cameraco. Qui cum Remis legeret, famulum cuiusdam amici sui innocentem in causa fouit. Qui contra falsarium, qui illi tradiderat falsam monetam, monomachiam suscepit, et sic eum deuicit. Magister uero Robertus, quia fouerat eum innoxium in causa sanguinis, semper in singultum peccatum illud habuit, et cause huiusmodi deinceps interesse noluit. Item, sanctus [Robertus]  episcopus Ambianensis consilio officialium suorum fossata fieri iusserat ad recipiendum pisces; in quibus cum puer quidam caderet, conclamatum est in urbe: Puer iste submersus est, occurrite; tandem extractus est. Quem casum audiens episcopus inconsolabiliter primo doluit, dicens se esse reum sanguinis pueri, quia occasionem dederat submergendi. Postea mirabiliter gauisus est de liberatione illius, qui uiuus euasit. Recollige tertium exemplum, quomodo ex permissione sua eius officialis suspendit hominem. Que quidem suspensio eius semper animum et uultum contristauit, et mortis horam maturauit. Quod leui occasione uel causa quis in se contrahat peccatum uel delictum, quod non propria manu perpetrauit, uel se contraxisse reputare debet, diximus, et ad hoc auctoritates induximus.



CAP. LXXu.-LXXuIII.

Quod autem ex leui suspicatione alium infamare,  uel in temerarium prorumpere iudicium non debeat, consequens est ostendere. Bona enim nostra modica, uel nulla debemus reputare, aliena uero mala nostra facere, et propria reputare. Quod Propheta amputandum a se petiit in octonario quinto: »Amputa opprobrium meum ,« et cetera. Gregorius: »Aufer a me opprobrium,« id est peccatum, »quod suspicatus sum .« Suum dicit opprobrium quod de aliis suspicatur, quia facilius in alio putat quod in se sentit; quia cuius oculus uidet uanitatem, hoc et de aliis suspicatur ut propter quod bonum agit credat alterum facere. Quia enim occulta hominum non uidentur, datus est locus suspicionibus. Ideo cum Dominus de fine operum precepisset, »ne iustitiam suam propter laudem hominum facerent ,« uel pecuniam, uel etiam uictum et uestitum; quia poteramus alios propter hec bona operatos suspicari, addidit: »Nolite iudicare et non iudicabimini .« Inuidorum est libenter  suspicari opprobrium alterius, cum nequeunt rodere quod eminet. Maximum est uitium humanitatis suspicio, que aliter putat quam sit ueritas, ut de malis bona, uel de bonis mala dicamus. Item ad Romanos capitulo II [al. III]: »Inexcusabilis es, o homo, omnis qui iudicas. In quo enim iudicas alium, teipsum condemnas, eadem enim agis, que iudicas,« etc. Et in eadem, cap. XIu [al. XXII]: »Tu quis es qui iudicas alienum seruum? gratia Domini stat, aut cadit stabitque. Potens est enim Deus statuere illum.« Gregorius [Forte. Aug. tom. Iu, l. II De serm. Domini in monte c. 18]: Ambigua debemus in meliorem partem uertere, et plus salutem quam mortem eorum optare, et in futuro spem boni habere, etsi alter sit in presenti.

Qui hodie est malus cras erit optimus. Mattheus capitulo uII [al. X]: »Nolite iudicare,« de occultis scilicet et suspectis, »ut non iudicemini. In quo enim iudicio iudicaueritis iudicabimini. Et in qua mensura mensi fueritis, remetietur uobis,« et cetera.  Item: Maxima presumptio est attribuere sibi spiritum propheticum, ut Eliseus, qui preuidit per spiritum quod puer suus Giezi acceperat ea que Naaman Syrus, quem a lepra curauerat, argentum, uestes, pecuniam, et cetera, que Eliseo oblata fuerant . uel etiam auferre Domino potestatem et iudicium uel officium, et usurpare scientiam, qui »solus uidet in absconditis , qui solus scrutatur corda et renes , qui solus nouit cogitationes hominum, quoniam uane sunt .« Qui etiam ait: »Qui sine peccato est, primus in eam lapidem mittat .« Similiter qui sine peccato, alium de occultis iudicet. Item super locum illum secunde Epistole ad Corinthios: »Gloriatio mea hec est testimonium conscientie mee ,« Gregorius : Nullus presumat contra conscientiam, uel proferre, uel etiam cogitare sententiam, dicens: Quis seruat castitatem uel quodlibet aliud  mandatum? Si enim putat quod nemo ipse sit nemo. Item: quidam curiosi grammatici nugi, geruli, intrabant loculum eremite, uidebant stratum suum inter duas trabeculas plenum cinere et cilicio, ut cubile beati Germani. Libere et aperte tunc inter se dicebant: Ostentator est iste, non debet huiusmodi ostendere. Quod audiens homo Dei, iterum clausit ostiolum et nulli postea patuit secretum religionis sue. Unde plures quam prius facte sunt de strato suspiciones. Aiebant enim: Modo carnes comedit, modo iacet in plumis Sardanapali, et ita scandalizabantur. Utrum faceret consilium in talibus salua triplici ueritate, uel non relinquere triplicem ueritatem, uite, doctrine et iustitie. Potius pereat que inflat, quam illa amittatur que edificat . Noli tibi assumere officium summi iudicis, qui, ut ait Isaias capitulo XI [al. XuII], habens plenitudinem carismatum, »non secundum uisionem oculorum iudicabit, nec secundum auditum aurium arguet, sed  iudicabit in iustitia pauperes, et arguet in equitate pro mansuetis terre.« Item: Solus Dominus, qui est summus aurifex uel artifex, nouit quis est hypocrita, id est subauratus uel deauratus, et quis aureus: Nam hypocrita dicitur ab hypo, quod est sub, et crisis [], quod est aurum. Ipsius Dei est dare aurum sapientie, uel argentum eloquii. Item in Prouerbiis: In dubiis cito ne diffinias, sed suspensam tene sententiam . Item Hieronymus: Si uideris Christum Domini, angelum scilicet, sacerdotem scilicet demulcentem caput mulieris, noli male suspicari, quia mala sunt in bonis interpretanda . Item: Attende, si resideas iudex, quanta maturitate, instituto ordine iudiciario, quanta solemnitate sententiares, qui modo tam leuiter sententias in proximum, cum non sis iudex . Ut ergo contra hanc pestem prorumpendi in iudicium temerarium habeas antidotum, scilicet:

 Rumores fuge, ne incipias nouus auctor haberi 


Percunctatorem fugito; nam garrulus hic est. 
Hic enim est, qui »dimissis propriis aliena negotia curat.« De quo in libro De consideratione: Frater bone, noli habere aures bibulas; linguam prurientem. Et Quintus Curtius: Intereat rumor otiosi militis et uitium. Huiusmodi autem otiosos, et rumorosos, curiosos, inquietos, precipit Apostolus excommunicari in Epistola prima ad Thessalonicenses, ultima et secunda ad eosdem . Quia relatores sunt mendaciorum, et auditores peccare faciunt. Nam uIRGIL. Iu Aeneid.:

Fama malum, quo non aliud uelocius ullum.
Mobilitate uiget, uiresque acquirit eundo.
Tres tamen rumores boni sunt, ceteri non curandi, scilicet: »Transtulit Dominus a te peccatum tuum  ,« uel: »Dimissa sunt tibi peccata tua .« Secundus est: »Resurrexit Dominus .« Tertius: »uenite, benedicti Patris mei,« et cetera . Contra nugigerulos, et cito in temeritatem iudicii prorumpentes, qui quod nesciunt, proferunt, qui sententias suas non diuitius exquirunt, qui labuntur cum lubrica lingua, que in udo [al. nudo] est, quorum uerba prius ad linguam, quam ad limam festinant. Loquuntur errantes, quia nesciunt quod sententia est certa et indubitata mentis responsio: Primo quidem in mente concepta et nutrita, deinde in lucem edita. Unde Ecclesiasticus : »Qui interrogationem manifestat, parabit uerbum, et sic deprecatus exaudietur, et conseruabit disciplinam, et tunc respondebit.« Et idem infra : »Ante omnia opera uerbum uerax precedat te, et ante omnem actum consilium stabili. uerbum enim nequam immutabit cor.« Idem : »Fili, sine consilio nichil facias, et post factum non penitebis;«  post dictum, si premeditatus loqueris. Idem : »Labia imprudentium stulta narrabunt; uerba prudentium statera ponderabuntur. In ore fatuorum cor eorum, in corde sapientis, os illius.« Idem : »Qui credit cito, leuis corde est et immorabili [Tex. minorabitur]: Et qui odit loquacitatem, extimescit [extinguit] malitiam. Audisti uerbum ad uerbum aduersus proximum? commoueatur [commoriatur] in te, fidens sis, quoniam non te deseret Deus.« Apostolus : »Nihil sine preiudicio facias,« id est sine deliberatione premissa. Require contra de Aristotele, qui proposite questioni inducias dari ad soluendum docebat, de duobus discipulis suis, quorum alter freno, alter calcaribus egebat . De Augusto prudentissimo imperatore, qui in omnibus factis, uel sententiis dandis morosus erat. De facto Theodosii imperatoris exsilii tempore in Thessalo. Unde post statutum est ne sententia ferretur in aliquem  infra trigesimum diem. Unde quidam sapiens: Iratus sum, non percutiam modo te. Nam ira furor hic est:

Impedit ira animum, ne possit cernere uerum. 


Da spatium tenuemque moram, malo cuncta ministrat
Impetus. 
Donec dereliquerit ira, non sententies. Seneca : Tardiloquum te esse iubeo. Unde cum tales rumorosi , instabiles, leues et inconstantes [Deficit hic aliquid ex Seneca, ep. 2]. Primum indicium mentis composite existimo posse consistere et sententiam morari. Seneca 2, et Ecclesiasticus : »Precordia fatui quasi rota currus, et quasi axis uersatilis cogitatus illius.« Et alibi : »Cor stultorum dissimile est.«

 Conueniet nulli qui secum dissidet ipse.
Ad Corinthios Epistola prima, et ultimo capite: »uigilate, state in fide,« et cetera. Et alibi : »Constantes estote, uidebitis auxilium Domini super uos.« Quasi diceret: Si inconstantes, non uidebitis. Super uos non infra, pro terrenis; sed supra, »Hosanna in excelsis .«

Constans et lenis, ut res expostulat, esto,
   Constantes animos tam bona causa dabit. 
Item: Inconstantes huiusmodi, participes sunt maledictionis Iude, de quo Dauid Psalmista : »Cum iudicatur exeat condemnatus, etc. Nutantes transferantur filii eius, et mendicent, eiiciantur de habitationibus suis, etc. .«

»Contra peregrina iudicia .« De illis qui ex leui suspicione praue iudicant diximus: Nunc aliqua dicemus contra illos, qui diabolicas  adinuentiones, peregrina scilicet procurant iudicia, ut in ferro candenti, uel in aqua frigida, uel bullienti. Primo: Facit contra eos illud preceptum legis: »Non tentabis Dominum Deum tuum, sed illi soli seruies .« Item: Dominus tentatus a diabolo dicente : »Dic ut lapides panes fiant, mitte te deorsum,« etc., noluit facere miracula ad dilatationem. Nunc autem dilatata fide uult suos hic tribulari; nec semper miracula facit. Unde Psalmista : »Nunc autem repulisti et confudisti nos, et non egredieris, Deus, in uirtutibus nostris.« Item contra peruersa iudicia : »Hoc tantum facito Domino: non addas quidquam aut minuas. Si surrexerit in medio tui propheta, aut somniator, et predixerit signum atque portentum, et euenerit quod locutus est, et dixerit tibi: Eamus et sequamur deos alienos; non audies, quia uos tentat Dominus Deus uester, ut sciat si diligatis eum, an non. Propheta ille aut somniator  fictor interficietur .« Item in Deuteronomio : »Cum ingressus fueris terram, quam Dominus Deus tuus dabit tibi, caue ne imitari uelis abominationes illarum gentium, non inueniatur qui lustret filium, aut filiam per ignem, aut qui riolos sciscitetur, et obseruet somnia, et auguria, nec sit maleficus et incantator, nec pythones consulat nec diuinos, et querat a mortuis ueritatem. Propheta autem qui arrogantia deprauatus uoluerit loqui in nomine meo, que ego non precepi illi ut diceret, aut ex nomine alienorum deorum, interficietur. Quod si tacita cogitatione responderis: Quomodo possum intelligere uerba, que non est locutus Dominus? hoc habebis signum: Quod in nomine Domini propheta ille predixerit, et non euenerit, hoc Dominus non est locutus.« Item: »In ore duorum uel trium testium peribit qui interficietur .« Item ad Hebr. uI: »Omnis controuersie finis erit iuramentum.« Item alibi. Dole quoties effuderis sanguinem, quem lex precipit  effundere. Fortius ergo dolendum est quoties effuderis sanguinem, quem lex non precipit effundere. Item Magister : Si uniuersalis Ecclesia preciperet mihi sacerdoti sub pena anathematis, ut ferrum illud carminarem, uel aquam benedicerem, citius penam perpetuo subirem quam illi parerem. Item : Si in decretis excommunicati sunt augures, areoli, sortilegi, quanto magis qui Dominum per miracula tentant, et Dominum ad facienda miracula tentant, uel cogere per sacra uerba uidentur?

uerum est quidem quod forme sacramentales suum semper habent effectum, si a sacerdote, si serio, si eo modo quo debent proferuntur. Carminationes uero minime, nisi quando Dominus permittit, et diabolus procurat. Item : Si recipiende essent exsecrationes, potius  recipiende essent probationes quam exsecrationes, que in lege tenebant, ut legitur in libro Numeri de adultera probanda per aquam maledictionis . Item : Si conuincatur quidem per huiusmodi diabolicas probationes, non essent interficiendi, sed sustinendi, et predicandi. Et orandum esset pro eis, ut Deus eos potius illustraret, et gratiam infunderet. Fides enim tantum non necessitatis est, sed uoluntatis. Si enim diceret: Dominus nondum mihi fidem dedit, non uult me uisitare, facite ut habeam, non possum per me credere quid tunc faciendum? Item : Repudianda uidentur peregrina iudicia cum non descendant de medio duorum montium, nec habeant a ueteri uel nouo originem. Item: Etiam que approbata sunt a Domino, uel permissa, uel indulta, hodie de medio Ecclesie sunt sublata propter mali uiciniam, ut iactus sortium in multitudinem  uel paucitatem, diu tenuit. Sed ut in decretis legitur propter hoc quod sortes sortilegiis uicinabantur , prohibite sunt hodie ab Ecclesia:

Nam mala sunt uicina bonis. 
Multo fortius sunt exsufflanda huiusmodi iudicia ex quibus sequitur sanguinis effusio. Item : In eligendo pontifice non auderes sortem iacere in multitudinem  quia propter peccata populi caderet forte super indignissimum. Et tamen de electione illa penderet salus, uel pernicies totius dieceseos.

Quanto magis cessare hic debent carminationes, uel tentamenta, que sanguinem effundunt, et nullum inde prouenit anime commodum? Item: »Priuilegia paucorum non faciunt legem communem.« Si enim legitur de tribus pueris, qui educti sunt  de fornace ignis inexusti, et etiam sarabella eorum non sunt immutata ; si etiam ponas quod Ionas illesus exiuit de uentre ceti ; si Daniel de lacu leonum ; si Ioannes de olei feruentis dolio, et multi in hunc modum: tu tamen non potes facere miracula per benedictionem tuam, quam facis super aquam uel ferrum, quia non est hic Daniel, non sunt pueri tres innoxii, et huiusmodi. Noli ergo tu, sacerdos peccator, inniti hodie miraculis, sed operibus bonis, quia non inuenitur dignus pro cuius merito operatur Dominus miracula. Item: Hodieque fallunt promissiones Dei in Euangelio, peccatis nostris impedientibus, uel Dominus solus causam nouit, scilicet he: »In nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit, super egros manus imponent, et bene habebunt,« etc. .  Tu autem, miser sacerdos, exsecratio es tuas uis semper exsequi in effectum. Item: In hac promissione Domini: »Quidquid petieritis Patrem in nomine meo dabit uobis ,« intelligendum est de his que pertinent ad salutem, id est sine quibus non est salus; digne, perseuerantur; uobis, non pro illis, scilicet pro quibus petitis, uel contra quos petitis; nisi huiusmodi determinationes apponas uel intelligas non erit efficax hec Domini promissio. Tu autem, miser, carminationes tuas uis nunquam esse falsas, uel fallaces, cum petis indigne, non perseueranter; nec etiam pro te, sed pro aliis damnandis, uel saluandis; non de his que sunt ad salutem eternam, uel de his sine quibus non potest esse salus, cum miracula fiant quandoque merito illius cui fiunt, uel illius pro quo fiunt, uel merito illius, qui orat ut fiant, uel meritis sanctorum qui orantur. Quandoque communiter et cooperantur merita istorum omnium, quandoque uoluntas Dei sola, quandoque plurium merita, et non omnium.  Tu ergo quare uis semper operari miracula? Item dissona sunt et repugnantia huiusmodi. Nam reus censetur quem natura ignis ledit, innocens quem aque natura recipit, et ut natura in duobus ad idem institutis uidetur neutrum debere obseruari. Si uero natura ignis et aque reum abiiceret, quod ignis in eo naturam suam exercere dedignaretur ne ureret carnem teneram, aque natura recipere non uellet ponderosum corpus, tunc euidentius esset miraculum, et conuenientius institutum; uel si ferrum frigidum ureret, uel aqua frigida, tunc apertius esset. Item : Queritur quis adinuenit huiusmodi uerba, que ibi ponuntur et ordinauit, et unde habent auctoritatem. Salomon non instituit sicut exorcismos. Item: Quando datur potestas ista? Daturne quando sit exorcista, uel quando diaconus, uel quando sacerdos? A quo habet officium istud? uel quid ei detur, uel peccat, si mutet, uel si decurtet, uel si protelet?  Item: Exorcismi nostri hodie non habent efficaciam, nisi quando Dominus uult. Non enim exorcista hodie potest eiicere demonia, sicut in primitiua Ecclesia; nec etiam sacerdotes omnes unius regni, omnibus exorcismis Salomonis, uel etiam nostris, possent uirtute illorum liberare unum demoniacum.

Tu autem, quis es, miser sacerdos, qui presumis facere incantationibus tuis quod ignis manum ustibilem non urat? Nullus est ibi Brixius, qui in birro prunas ardentes inusto tulit, uidente populo, necdum suspicio de fornicatione male concepta cessauit. Potest ergo ille dicere, cui imponitur necessitas ferendi candens ferrum in manu: Non sum alter Ioannes integer mente et carne, qui illesus de feruentis olei dolio meruit egredi. Non sum puer Marcellus, post Parisiensis episcopus, cuius in manum teneram miser faber ardentem ferri massam  imposuit. Sed tener puer Marcellus de  candenti ferro legitur dixisse: De ignis calore calet, sed nouem pondera habet. Dicat miser imperitus ille: Non ero statera ferri: »Non tentabo Dominum .« Item psalmo LXuIII: »Intende anime mee et libera eam, propter inimicos meos eripe me.« Hoc Christus ad Patrem pro se, et pro membris, »propter inimicos meos,« Gregorius: conuertendos. Sed quedam liberatio occulta, que fit propter sanctos episcopos, ut septem fratres Machabei, qui consumpti sunt igne cum matre ne contra legem Dei hominibus consentirent . Est et alia liberatio manifesta, propter inimicos, uel puniendos, uel liberandos; ut tres pueri de igne liberati sunt etiam corpore. Unde ipse Nabuchodonosor conuersus, Dominum predicat . Occulta est Christianis liberatio, que fit in anima, Aperta non est modo necessaria, quia omnes sunt fideles. Paucorum est, et raro Dominus operatur illam. »Non egredietur hodie Dominus in uirtutibus  nostris ,« scilicet per nos factis; sed in suis quando uult, et uidet expedire, et hoc raro, sed occulte liberat, ut beatum Laurentium liberauit occulta liberatione. Qui cum esset combustus, non est in anima estuatus.

Item: Forma sacramentalis etiam baptismi, que instituta est a Domino, propter unam criminis notam, suum non habet in isto effectum. Ista autem adinuentio humana, uel magis diabolica, nunquam fallet?

Item: Nota quod Eugenio papa residente in Remensi consilio, presentibus cardinalibus, archiepiscopis, episcopis, et uiris litteratis, et authenticis . Euus de Steila, Britto, quadam fatua heresi corruptus est. Et confessus dicebat se illum eum, qui uiuit et regnat in secula, et quedam alia bruta, ut brutus, dicebat et asserebat. Non tamen est ibi morti adiudicatus, sed Samson archiepiscopus tenuit eum in uinculis, et pane et  aqua uitam finiuit, et sic neminem postea corrupit. Idem: Samson, archiepiscopus Remensis, nulli permittebat sacerdoti huiusmodi facere consecrationes, uel potius exsecrationes super aquam illam, nisi prius prestitissent principes et pretores cautionem de non effundendo sanguine, si reus in illo peregrino iudicio probaretur. Iudicium candentis ferri non permittebat unquam fieri. Item: In legendis sanctorum, legitur de gentilibus: Qui licet essent zelatores errorum suorum, et legis qualiscunque, in coniunctos et confessos legem Christi non statim sententiabant, sed inducias triginta dierum eis dabant, et incarcerabant, eisque minabantur penam corporalem et tormenta. Interdum ad errorem suum inuitabant promissis, persuasionibus, blanditiis; nec requirebatur ab eis, ut corde in deos suos crederent, sed ne blasphemarent, et superficietenus thurificarent. Nostri autem principes et prelati non credunt oris confessioni, sed precipitantes sententiam, fatenti ore etiam  fidem catholicam, iudicium igniti ferri illi asserunt, et renuentem tentare sic Dominum, et subire iudicium diabolicum, in rogum proiiciunt. Qui similiter ureret beatum Petrum, et etiam omnes Clareuallenses. Cuiusmodi sententia preceps data est in Flandria quondam, quando episcopi et sacerdotes, et officiales principum et prelatorum quoscunque uolebant de heresi uocabant, et in libro mortis scribebant. Et sic multas matronas, que eis, ut in Daniele legitur, non consentiebant, nota heretica necabant, et multos [id est ciues] burgenses redimebant, et multos innocentes cum nocentibus inuoluebant.

Item: Quidam miser et macilentus inter alios adductus est Parisius in presentia regum, prelatorum et principum Francie; et quesierunt si crederet. Qui respondit ita: »Credo in Dominum et articulos fidei;« non suffecit eis. Sed, cum quesitum esset, si ferrum ignitum ferret, respondit ille:  »Non, nisi prius litterati, et primates isti episcopi, et huiusmodi iudicent, an peccatum sit hoc facere, an non, et Dominum tentare.« At omnes obmutuerunt. Solus Bituricus [forte Gerardus] Cister. monachus ausus est os aperire, dicens: »Non debemus de cetero interesse; quia, facta examinatione, uestrum est punire ad sanguinis effusionem, aut parcere.« Et ipse iudicandus notabatur, quia ausus est mutire. Ipse uero miser clamabat: »uos primum ferrum ignitum ferte; certe ego nunc ferrem.« Et tandem dum dubitaret, a quodam principe proiectus est in ignem et combustus. Item: Quedam matrona Dei gratia euasit, et quesiuit a magistro quid ageret de cetero pre pudore; quia notam illam contraxerat, tamen falso absorberi uellet a terra, magister miro modo consolatus est eam dicens, quod sancta esse de cetero tenebatur, et inter reliquias, si decederet, collocanda; quia naturam suam ignis in illam non exercuerat, et Dominus in ea, et per  eam miraculum operatus fuerat. Item: Optima probatio iudicia ista damnabit. Non auderet hodie uniuersalis Ecclesia ponere et exponere, quasi uni hazardo caput suum, id est fidem catholicam, facto tali conducto Catholicos, gentiles et Iudeos, utrum ferrum ignitum naturam suam in manu Catholici, totus Iudaismus et tota gentilitas ad fidem Christianam conuerteretur; si manus comburetur, fides Christi in periculo esset, et ad Iudaismum, uel paganismum, quilibet se uerteret. Si ergo pro tanto lucro non audes manum ad candens ferrum exercere, qua ratione tu, sacerdos, benedicis ferrum uel aquam, et auctoritatem prestas huic facto detestabili, in quo non est non solum lucrum, sed animarum periculum et sanguinis effusio, uel mutilatio membrorum?

Item. Nota aliud exemplum. Accidit enim Remis ariditas, et acris, et noxia intemperies, et reliquiis et capsulis extractis fecerunt per triduum fideles cuiuscunque  sexus uel officii, aruabanlia et anburbalia, nec apparuit modica nubecula. uidens tantam afflictionem Iudeus quidam archisynagogus, ait: »Concedo quod omnes simus Christiani, si infra triduum non dedero pluuias, si rotulum et thorat permiseritis circumferre.« Dixerunt plerique fideles: »Bonum est, bonum est.« Tandem ait magister Albericus: »Absit quod fides Christi mittatur in periculum, si Iudeus aquas de celo eliceret arte magica, Domino permittente propter peccata nostra, uel diabolo procurante. Quia mali etiam sepe leguntur fecisse miracula, fides Christi ita omnino posset exsufflari, et omnes ad Iudaismum conuerti uellent.« Nec ausi sunt fidem nostram pro lucro tot Iudeorum periculo exponere. Item ad Hebr. : »Sancti per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis,« etc., ut tres pueri . Tempus talium non est in Nouo Testamento. Ante dedit talia, ut patet cum non intelligatur  alius largitor, etiam terrene felicitatis, que ad ueterem hominem pertinet, etiam Christo nouo homine noua promittit, id est eterna. Unde irrisus moritur. Unde Iacobus : »Sustinentiam Iob audistis, et finem Christi uidistis; patimini ut Iob, sed non speretis finem eius, id est temporalia bona, que ei aucta redierunt, sed eterna, que in Christo precesserunt.« Quasi diceret: Noli hodie inniti miraculis, sed fidei operanti per dilectionem. Quibus si innitaris, uideris presumere sanctitatem trium puerorum, et aliorum sanctorum, qui sanctitate sua naturam ignis mutauerunt. Item, ut per exempla gradiamur, accidit Aurelianis in ecclesia beati Samsonis, quod fur quidam reliquias ecclesie subriperet. Suspectus est habitus quidam edituus eiusdem ecclesie. Obtulit se, ut innocens, per iudicium purgaturum. Et uinctus [forte uictus] est reus superficialiter, et in instanti suspensus est. Post mensem deprehensus est in alio furto, qui  reliquias furatus erat. Et imminente illi suspendio, confessus est se prius furtum fecisse. Et docuit locum ubi erant reliquie, et restitute sunt. Et dixit edituum non reum fuisse, et ita usque ad mortem doluerunt, qui iudicium illud procurauerant. Item, apud Compendium contigit, quod quidam reclusus infamatus inter multos de reliquiis furto sublatis, confisus de innocentia sua, primus se obtulit ad iudicium. Qui quidem iuxta ecclesiam habebat habitaculum; et combusta est manus. Item quedam reclusa habebat cellulam suam extra urbem, et impositum est ei quod ad ipsam Cathari quidam frequenter diuertissent. Illa uero sentiens se infamatam, et ab hominibus uilipensam, quemdam consuluit decanum magistrum, et discretum, dicens: »Domine, apud omnes ciues istos adeo uilui, quod non est qui panem porrigat, propter hanc suspicionem, quia me credunt esse Catharam. Quid mihi agendum ut appaream innocens, sicut reuera sum?  uolo me purgare per iudicium.« Et ille: »Optime potes ex quo tantum confidis de innocentia tua.« Que ad consilium illius subiit iudicium ferri candentis et combusta est manus a ferro, deinde combusta tota a rogo.

Item: Duo Anglici peregre profecti sunt, et in reditu alter diuertit ad Sanctum Iacobum, alter repatriauit. Et imponebatur ei quod socium necauerat, et sua sibi retinuerat. Obtulit se ad iudicium istud diabolicum; et cecidit, et suspensus est. Post modicum uero temporis, socius ille, et sanus rediit, et incolumis. Et sic confusi facti iudiciarii, et illi, qui hoc procurauerant suspendium. Et socius maxime pro quo mors illata fuerat socio, semper doluit usque ad mortem Item: Non inuenitur etiam in legibus humanis quod si in iudicio tali conuictus quis apparuerit, quod statim ad effundendum sanguinem tradatur, quia non est ibi conuictus coram seculari iudice, imo, sacerdotes et clerici adsunt, et sine illis nichil fieri posset. Quique statim tradunt  ad mortem in iudicium reum, quod ualde est horrendum. Item: B. Thom. Cantuariensis hac de causa incurrit odium regis, quod non permittebat tradi curie clericum, qui conuictus erat coram Ecclesia. Sed primo degradabat, deinde non statim permittebat eum tortoribus, dicens: Quia puniuerat peccatum ubi degradauerat eum. »Dominus enim non punit bis in idipsum .« Sed, si, postquam factus erat non clericus peccaret, dignum erat puniri manu laica. Iustitiam fori secularis sentiebat non ecclesiastici. Item: »Hereticum post trinam admonitionem uel correctionem deuita,« ait Apostolus ad Titum ultimo. Non ait interfice, uel ad puniendum trade. Item: »Ego Pauli, ego Apollo, ego Cephe «, ita diuisus est Christus, dicit Apostolus ad Corinthios in primo capite. Hec est quasi idololatria. Non tamen legitur quod Paulus eos punierit, uel puniri fecerit, sed eis benigne scribit, et erroneos in Epistola sua  corrigit. Item: Legitur quod Absalon, fugato Dauid, accessum habuit ad concubinas patris sui in Ierusalem, et eas commaculauit . Et in eodem legitur, quod regressus Ierusalem Dauid, »decem concubinas, quas maculauerat Absalon, non puniuit, sed tradidit in custodiam, alimenta eis prebens; et non est ingressus ad eas, sed erant clause usque ad diem mortis sue cum uiduitate uiuentes .« Per quas intelliguntur pseudo, qui adherentes Absalon, id est diabolo, et in hoc deprehensi a Dauid, traduntur curie et carceri ne alios corrumpant. Non trucidantur, uel penam sanguinis subeunt. Tolerandi enim sunt, et admonendi quousque Deus eis fidem infundat, quia soluit quandoque Dominus crystallum licet induratum, et soluit compeditos, et glaciem, quantumuis induratam, in aquam liquefacit. »Sinantur ergo utraque crescere usque ad messem, ne si zizania colligatur, eradicetur simul et triticum .« Item, ad Corinth. : »Alii datur gratia  sanitatum, in eodem spiritu,« ahi operatio uirtutum, Glossa, id est miraculorum contra naturam. Ergo, cum omni sacerdoti liceat benedicere ferrum uel aquam, uidetur omnis sacerdos esse sanctus, uel usurpare gratiam faciendi miracula, uel dicere quod ipse est persona multarum facierum. Similiter de illo uidetur, qui audet subire iudicium.

Quod autem miraculum, probatur per hoc, quod inferior natura nichil ibi agere uidetur, sed superior. Quod enim ignis manum non urit, secundum superiores causas contingit, uel quod aqua ponderosum non recipit. Furor est igitur huiusmodi sibi usurpare, et Dominum sic tentare. Contra quos Isaias capite XLIu : »Ego su Domminus irrita faciens signa diuinorum, et ariolos in furorem uertens.« Et alibi: Quandiu habet homo quod rationabiliter facere possit, non tentat Dominum. Ut quidem stultum esset, si quis nollet exire de domo ardente et accensa cum posset, sed per miraculum  exspectaret liberationem. Si autem exire non posset, Domino tunc se committeret. Ut si non corpus uellet saluari, animam susciperet, dicens: »In manus tuas commendo spiritum meum,« etc. . Sed iste qui consecrat ferrum uel aquam, uel qui ferre uult iudicium, non uidetur in tanto positus articulo, quod cogatur tentare per miraculum. Item: Queratur an solum sit miraculum; quare dolose agunt sacerdotes, qui quasi fortes temperant uni, alii exasperant? Contigit enim quod tres fuerunt qui debebant subire iudicium: Primo quem non adeo diligebant, feruens ferrum tradiderunt; secundo, quem magis diligebant, iam infrigidatum dederunt; tertio tandem, quem maxime diligebant. Et ita uidetur quod non confidunt de miraculis, sed potius de fraude sua. Similiter in aqua, quem uolunt interdum saluant, quem uolunt reum faciunt, quia decipiunt, uel in mergendo, uel in extrahendo, et ita hominem pro quo Christus  mortuus est occidunt, et sanguinem eius leuiter effundunt. Item, si de miraculo confiderent, quare ligarentur? sed erectum potius et nudum immittere deberent. Item: Instruuntur illi, ut non contineant spiritum oris, et narium, uel ut non cum impetu descendant; et dicunt physici quod etiam complexio cooperatur. Item: Contendunt de immenso corpore. Quidam enim dicunt quod non est saluus nisi fundum cupe percutiat. Alii, nisi totum corpus immergat, etiam de capillis; quidam dicunt quod non sunt de ueritate humane nature, et ideo non est curandum, si superenatent; nec ideo minus saluus. Et alii econtra: et ita ludibriosa sunt huiusmodi iudicia et ad cachinnum mouentia. Item: In monomachia, quare ponit championem pro se, si fuerit quis non ualetudinarius, uel sexagenarius, quandoquidem Dominus est ibi miracula ostensurus? Item: Quidam ueteranus amissurus erat hereditatem suam, nisi filium uel proximum haberet,  qui pro illo iudicium aque frigide subiret, habens filios multos pretentauit, quis filiorum leuius et citius in cupe fundum descenderet. Et inuenti sunt duo primi missi in aqua supernatantes, tertium demissum tertio, et fundum cupe percussit et exclamauit pre gaudio: Benedicta sit hora qua te genui, fili mi, quia »tu es qui restitues hereditatem meam mihi .« Ecce iste nunc [forte non] confidebat multum de miraculis, sed potius de naturali complexione. Item: Magister  sic probauit hec iudicia esse criminalia peccata, et etiam plus peccare coram cardinalibus ; ita si exhibueris locum, uel tempus, uel causam, uel seruientem tuum ad querendum fornicationem uolenti fornicari peccas criminaliter, etiamsi consensum quemcunque prebueris, etiam si impedire possis, et non impedias, grauiter peccas. Multo fortius tu, sacerdos, qui totam causam, non solum occasionem prebes, totum procuras homicidium,  benedicendo, ligando, tenendo, mittendo, et emittendo in aquam, uel ferrum tradendo, te, illis, absente, nichil fieri posset.



CAP. LXXIX-LXXX.

Similiter grauissime peccat Ecclesia , que pugnaturis in monomachia tradit sancta, locat armaturas, pugillatorias, et multa in hunc modum, sine quibus non fierent. Hec de illa detestabili et reprobanda traditione, que consistit in peregrinis iudiciis et adinuentionibus diabolicis. Sunt autem tria genera traditionum . Quedam sunt illicite et a diabolo potius inuente, quam ab homine, ut iam dictum est, penitus legi Dei contrarie. Quedam sunt licite et utiles, sed obicem facere uidentur diuinis preceptis, ut traditiones [contra traditiones] quedam claustralium, et iste sunt dubie. Quedam sunt reuera, que faciunt legi Dei obicem et aggrauant pro sua multitudine, et  ideo magis cauende. Et primo de claustralibus preceptum est in Euangelio: »Si peccauerit,« etc. . Tu ergo claustralis, uel hoc mandatum implere non potes  non enim habes licentiam colloquendi cum socio. Non potes ordinem illum euangelicum in claustro obseruare; ergo obicem facit precepto Domini claustralis traditio. Dicunt quidam quod mandatum Euangelii datum est de atrocioribus et enormibus peccatis; sed in minoribus socius socium accusat in claustro: si uero uiderit eum fornicari, dubium est nobis an coram omnibus turpitudinem eius reuelet, an abbati tantum. Sed constat quod nec in mediocribus, nec in maximis uitiis, nec in minimis mortalibus potest obseruare ordinem precepti illius; ergo inobediens Deo. Item: uidetur traditio claustralis contraire huic precepto: »Si oculus tuus uel si dextera tua, scandalizat te, proiice eum uel eam abs te .«  Per oculum uel dexteram intelligitur uita contemplatiua, per sinistram actiua. Sed, si grauet claustralem contemplatiua, non permittetur exire uel redire ad actiuam. Ex quo semel ascendit ad Mariam, non descendit ad Martham . Dicimus hic opus esse distinctione. Est enim duplex contemplatiua, simplex et sincera; quando quis anime sue eligens suspendium, raptus in apotheosim colloquitur Domino, interest choris angelorum et sanctorum collegiis, et sic:

Ad cithare sonitum grex obliuiscitur esum.
Et hoc est paucorum. Ab hac etiam abbas Bernardus Clareuallensis quemdam claustralem suum  ad actiuam aliquantulum reuocauit.

Est et alia contemplatiua inferior illa summa, que dici potest contemplatiuorum actiua, et consistit in lectione historiarum, actuum apostolorum, et in cochlearibus faciendis, et in huiusmodi opusculis  faciendis. Et ad talem actiuam contemplatiuam iussit sanctus Bernardus uenire claustralem. Et de hac intelligi potest in Euangelio, quod ad istam, ab illa, quilibet claustralis grauatus descendat. Prior est ad amplum premium; secunda est ad compensandum remedium. Similiter duplex est actiua. Prelatorum dignior ad meritum, coniugatorum indignior, infirmitatis remedium. Item Augustinus: Quandiu habet homo, quid rationabiliter agat, Dominum non tentat. Contra hoc etiam mandatum: »Non occides ,« intelligitur, nec te, nec alium. Quod uidentur facere traditiones, que date sunt claustralibus, ut sine cuculla non iaceant, ut paratiores sint semper; quia sanctus Benedictus in Regula iubet , »ut uestiti et cincti iaceant, ut sint magis prompti.« Sed eadem ratione tenentur iacere calceati, quia plus more impenditur in calceis informandis et ligandis, quam in cucullis induendis. Dicunt quidam,  quod sic imitantur crucifixum. Et qui cucullam exuit, monachatum exuit. Unde quidam, cum alii exirent nudi de naui naufragante, noluit cucullam exuere, cum tamen sciret natare, et cuculla impediente submersus est, aliis liberatis. Similiter multi coguntur mori in estate uexati morbo aliquo, ut acuta febri, et huiusmodi; in hieme uero multi frigore moriuntur, quia non audent caputium capiti imponere propter traditiones istas. Et ita frustra habent in uestibus caputia. Malunt ergo esse Deo inobedientes, quam traditionibus suis. Sed queritur quid censendum de illo, qui se submersit? Nonne sibi manus, imo mentem et corpus iniecit? Ergo communi sepultura carere debuit. Quod nullum recipit ad confessionem reum scilicet fornicationis, uel proprietatis, quem non remittat ad Dominum, et magistrum domus, laicum scilicet. Quid ergo faciendum sacerdoti huic? Dicit ille, qui sacerdoti confitetur, quod non ibit ad magistrum illum laicum;  prius decederet sine confessione. Tu autem, sacerdos, perieras, ni miseris. Mittens autem quodammodo reuelas confessionem istius, nec audita confessione audes nolenti ire iniungere sine licentia maioris laici satisfactionem. Et sic multi coguntur mori sine confessione subticentes enormia. Idem constitutum est in ordine Grandismontani . Presbyter enim minoris loci audita fornicatione, uel furto fratris laici uel clerici, laico magistro, secundum traditionem suam, dicet: Domine, necesse habent fratres isti ut mittantur ad Grandem-Montem. Prepositus uero statim maledicit eum, et imponitur iumento, de cella in cellam mittitur, confusus ubique uerecundia graui, usque dum uenit ad magnum priorem. Et ita ubicunque uenit, quasi publicatum est eius crimen. Dicunt enim omnes: Operatus est iste male. Et sic propter istas traditiones impediuntur in uia Dei, et sunt inconfessi. Alie traditiones pariunt suspicionem  uel scrupulositatem, ut accidit in claustralibus.

Querunt enim a quibusdam magistris, si singulis annis fiunt in claustro Cisterciensi noue traditiones, tenemur ipsi, inquiunt, ad omnes? Peccone quoties transgredior scienter unam illarum, mortaliter? Ut cum loquor aliquod uerbum hora ad hoc non determinata, uel huiusmodi? Item: Alie pariunt fastidium et acediam, quia multe sunt, ut de multis psalmis cantandis, de multiplicibus Matutinis Nigrorum monachorum . Dicit enim Ieremias : »Maledictus homo qui facit opus Dei negligenter.« Et in Apostolo: »Psallam spiritu, psallam et mente .« Et Hieronymus: Melior est unus psalmus decantatus cum iucunditate cordis quam psalterium cum acedia et torpore. Alie traditiones , que schisma pariunt et diuisionem, ut si optimus cantor, uel psalmista in Ecclesia Remensi fueris, si monachus factus fueris, parum aut nichil inter eos scies .  Etiam ecclesie seculares diuersificauerunt officium diuinum, contra decretum eumdem modum psallendi, et cum talem debeant habere usum Ecclesie suffraganee, quem habet Ecclesia metropolitana. Alie sunt traditiones, que periculosam faciunt securitatem; ut nobis clericis, qui Canticum cantici, uel econtra, continuamus securi, expletis horis uocalibus, licet non attente uel deuote, non attendentes horas reales, que sunt: »Nudus fui, hospes fui, in carcere, infirmus fui« etc.  Septima est in Tobia de sepeliendis mortuis . »Ista ergo oportuit facere, et illa non omittere .« uel si uentum esset ad omittendum, potius uocales omittende essent. Ergo sunt iste hore, ut in die reales, in nocte uocales. Unde: »In die mandauit Dominus misericordiam suam,« id est opera misericordie, »et nocte canticum eius ,« scilicet redire ad cor et laudare Dominum: et alibi: »In psalterio decachordo psallite  Domino ,« id est in operibus legis. Quidam sapiens aiebat, decem canonicos ecclesie debere institui, ut pauperes uisitarent; alii decem essent addicti operi misericordie; alii decem ad purganda uitia ciuitatis et perscrutanda; alii essent in ecclesia ad uocales horas cantandas deputati, et sic Ecclesia esset, »ut castrorum acies ordinata , circumamicta uarietatibus .« Redeundum est adhuc ad illas traditiones que impediunt ad legem Dei, ut sunt traditiones, que date sunt de iuramentis in Ecclesia, que hodie multa oportet fieri ad canonicandum. Primo exigitur in Ecclesia quadam a canonicando ut iuret, pro posse suo, se consuetudines Ecclesie seruaturum; nec licet ei determinare bonas uel illas, que concordant Euangelio, uel canonibus sanctis saltem non obuiant. Item: Institutum est in Ecclesia quadam, ut iuret intronizandus se, pro posse suo, iura Ecclesie manutenere, iniurias illi illatas, uel illis,  qui ad illam pertinent, uindicare. Super quo consultus dominus papa , si rationabile esset hoc iuramentum, inquit: Sit ergo semper unus eorum ocrearius [forte ocreatus], parati equi et insellati, ut perquirant eis ablata, et nunquam cesset equitare. Nihil enim fieri potest pro posse si iuramentum prestetur. Non enim posses pro posse tuo Deo seruire, si iurasses. Inuenitur tamen quod frustra extendit quis orando manus suas ad Dominum, qui eas pro posse suo non extendit ad egenum.

Difficile ergo est illud uerbum, ad interpretandum, scilicet, »pro posse,« et prepreceps est tale iuramentum, nec est in discreto faciendum, quia est indiscretum. Item: In eadem Ecclesia iuratur, quod de ablatis equiualentibus centum libras, non condonabitur plus centum solidis; de centum solidis non plus quam quinque solidi. Quod uidetur esse contra Euangelium: »Dimittite et dimittetur uobis  .« Contra etiam consilium Apostoli, qui ait: »Quare non magis fraudem patimini, quare non magis iniuriam accipitis?«  Coguntur etiam, qui sic iurauerunt contendere, nec possunt iuri suo renuntiare, uel litibus; sed tamen minus malum, si pro damnis suorum hominum restaurandis iurassent, non propriis. Item: In alia Ecclesia iuratur, quod non recipientur pignora de damnis, uel de rebus sibi debitis, nisi aurea uel argentea. Unde annulum a quodam nobili et credibili uiro pro magna summa receperant, et delusi sunt, et forsitan periuri. Item: In quibusdam Ecclesiis iuratur, quod nullus canonicabitur, nisi fuerit ingenuus. Quod quidem primo introductum fuit propter seruos principis, qui propter parentes suos non auderent ita libera fronte contradicere. Hodie uero introducuntur in Ecclesiis filii seruorum, uix aut nunquam alii; nec permittuntur remoti intrare quantumcunque digni.

 Item: Institutum est in Ecclesia et iuramentum, quod non permittetur in terra sua, sed ex toto exsul fiet, quicunque hominum Ecclesie suspectus de homicidio uille uel domus, noluerit se purgare iudicio ferri igniti, uel aque frigide. Super quo consultus dominus papa, mirum habuit quod decretiste et litterati hoc unquam constituerunt, et mittendus esset a latere domini pape legatus, qui huiusmodi iuramenta et traditiones noxias purgaret. Sicut enim »in multiloquio non deerit peccatum ,« ita in multiiurio non deerit periurium. Ut fidem faciamus, non traditionibus, sed traditionum increpationibus, notandum et cauendum aliud, quod exigi solet sacramentum . Iurat enim quilibet sacerdos prelatis suis se seruaturum mandata sua, et non celaturum subditorum commissa. De quo supra ut de tonsoribus et expilatoribus. Sic ergo sacerdos non est pax, non est turris abundans pace, non est factus in tempore iracundie  reconciliatio : ex quo non potest discordes reconciliare sibi inuicem, ad quem pertinet hoc facere. Amittunt libertatem precepti euangelici: »Si peccauerit in te,« etc. usque »dic Ecclesie ,« inclusiue; quia quam cito commiserunt, oportet ut hoc referant Ecclesie, id est prelato, non ut moneat ad pacem. Hoc autem iuramentum non exigebat Moyses a decanis , a pentacontarchis, et huiusmodi, quos sub se constituit, ut omnes causas ad eum referrent, sed difficillimas, ad quas soluendum non sufficerent.

Item: Accidit quod duo pueri ludebant sagittulas trahendo in cemeterio, et incaute lesit unus alium; occasione uulneris lesus obiit. Inimicati sunt inter se parentes puerorum. Presbyter uero non audebat eos reconciliare, quia plagantis pater ditior erat: et si audiretur pax et fedus inter eos uenisse post discordiam, retractaretur causa ante prelatum, uel magnum Pilatum. Et rogauit magistrum presbyter  ut discordie finem imponeret. Quod ipse non audebat propter illud exsecrabile iuramentum, dicens, quod perplexus, si retulero ad prelatum, suscitabo rixas inter me et inter eos, qui a prelatis mulctabuntur. Si subticuero, ue mihi a prelatis. Item: uidetur quod eis non sit parcendum, quia cura reuocat, quam ei dederat prelatus ad hoc: et ita non peccat si reuelat ei subditorum commissa. Item: Sicut archidiaconi exigunt hoc sacramentum, sic et ab eis exigunt prelati, ut scilicet duas partes sibi retineant de commissis, tertiam archidiacono. Sed tamen clamant archidiaconi in hoc secum actum iniuste, quia episcopi non iurant eis quod tertiam partem de omnibus commissis sint reseruaturi illis, si recipiant uacat. Item: Aliud perniciosum iuramentum iuratur in Ecclesia, quod si per septem uel octo menses . Sicut quedam traditionum adinuentiones quamdam pariunt presumptionem, et stultam contra precepta Dei securitatem,  ita presumptione et temeraria securitate arguendi sunt, qui sacre Scripture rigorem, arcum scilicet remittunt tensum et stulta interpretatione emolliunt quedam precepta Euangelii esse ceremonialia, apostolis data, non modernis, quedam consilia, quedam perfectis proposita, pro loco, pro tempore, pro persona, et huiusmodi. Quedam ad terrorem. Unde contra eos Dauid ait: »Nisi conuersi fueritis, gladium suum, etc. « Arcum itaque istum flectere et remittere faciunt pro uoluntate sua praui interpretes, uolentes legem Dei sequi prauas uoluntates eorum, non se dirigere et modificare secundum terminum et regulam sacre Scripture, nec eam interrogant secundum quod scriptum est. Ideo perierunt filii Isrel, quia »os Domini,« id est sacram Scripturam »non interrogauerunt .« Et Paulus: »Commendo uos Deo et uerbo eius ,« id est sacre Scripture, sed potius consuetudines et exempla aliorum  sectantur et consulunt. Contra quos philosophus : Summa malorum est, quod ad exempla malorum uiuimus. Nec tamen negandum est  quin consuetudo et interpretatio humana imitanda sit ubi casus difficiles emergunt, quando consulenda est ratio, ubi leges et canones, ut lex Dei nichil in illis manifestat expressum. Consulo ergo uerbum abbreuiatum et planum ad fidem et morum scientiam habendam. Unde Augustinus super illum uersum : »Pax multa diligentibus legem tuam, et non est illis scandalum,« facientis, uel patientis. G. scandalum ipsa lex: Qui diligit legem, si quid in ea non intelligit adorat, et quod absurdum uidetur sonare, iudicat magnum, et se nescire. Ideo »lex non est illi scandalum,« quia fides eius ex ea pendet, non ex moribus hominum, nec aliquibus cadentibus ipsi scandalo pereat.

Legem ergo securus diligat, et est ei pax, et nullum  scandalum. In quam si multi peccant, ipse non peccat: »Lex Domini immaculata conuertens animas, testimonium Domini,« etc. usque »illuminans oculos.« etc. »Fidelia omnia mandata eius confirmata in seculum seculi,« etc. , et alibi: »Testimonia tua credibilia facta sunt nimis .« Super quem locum Augustinus: Dicunt quidam heretici Dominum terribilius locutum fuisse, quam uerius, imo uerius quam terribilius. Et alibi: »Mandasti mandata tua custodiri nimis. Adhesi testimoniis tuis, Domine, noli me confundere,« quia, »non confundar cum perspexero in omnibus mandatis tuis .« His adhesit bene beatus Martinus qui obuius ouicule tonse, ait: Diu est quod non uidi qui Euangelium impleret sicut ouicula, que tunicam suam dedit, lanam scilicet, pellem uero pro tunica una reseruauit. Idem etiam chlamydem suam dimidiauit pauperi. Noli ergo nucem opponere folio, per prauam  expositionem. Noli nucleum de testa elicitum, Christo nato superinduere altera testa. Adhere prius simplicitati Euangelii. Noli succum opponere contra te, ait Propheta in persona Domini: »Factum est cor meum,« id est, secreta cordis mei, sacra Scriptura scilicet »tanquam cera liquescens in medio uentris mei ,« id est simplicitatem et soliditatem Scripture mee liquefecerunt et annichilauerunt fragiles isti pre nimia eorum mollitie. Item contra tales ait Isaias : »Argentum tuum uersum est in scoriam, uinum tuum mistum est aqua, caupones tui miscent aquam uino, mutatus est color optimus.« Et ita praui sunt illi argentarii, uel aurifices, uel pictores, qui merum corrumpunt, uarietate expositionum, meracissimum, uiuidum colorem, fuco uel minio artificiali, id est, fermentata uel superflua interpretatione dehonestant. Item Matthei u: »Esto consentiens aduersario tuo cito dum es in uia,« id est, consenti  sacre Scripture, que tibi carnaliter uiuenti aduersatur, »dum es in uia mandatorum. Caro« nempe »concupiscit aduersus spiritum et spiritus aduersus carnem .« Item : Qui uerum dicit non laborat. ueritas enim non habet angulos. Ideo autem in exponendo sacram Scripturam laboramus, quia operari nolumus, et idcirco dicimus: hoc est pro loco, pro tempore, pro persona uel consilium est, et huiusmodi. Philosophis et ranis magis cure fuit integritas uerborum, et elegans ornatus quam integritas rerum et sensuum; sanctis autem econtrario. Item: Pudeat uos, quod magis dissonat et dissidet expositio uestra, quam facitis ad libitum, a littera Euangelii uiuificante, quam illa allegorica antiquorum a littera occidente . Hoc est quod Iudeus litteratus magistro Remis opposuit: uos Christiani dicitis quod omnia intelligenda erant in lege ueteri allegorice, quia »omnia contingebant antiquis  in figura ; sed uos simplicitatem Euangelii allegorica et multiplici expositione oneratis; ita legem uestram ore diuino datam in honoratis. Quilibet enim suam facit expositionem, dicens:

Sic uolo, sic iubeo, etc. 
Et quia nullus uestrum legem suam obseruat, nolo esse Christianus, sed insisto, neque eam sum corrumpens. Item: Similes facti sumus Mahometo. Qui uidens legem Euangelii, inquit quibusdam dyscolis: Hec est Christi lex, sed quia nimis est onerosa et grauis, sequimini me et ego eam uobis temperabo. Et sic indulgens eis plures concubinas, laxando frena in cibo et potu, et cura corporis, induxit eos in errorem, qui adhuc dicitur error Mahometinorum. In quem uidentur cecidisse, soliditatem Euangelii pro moribus suis mollientes.

 Nota quid dixit iuuenis bone indolis et magne spei moriens Remis: Nondum omnia reddidi, habui administratorem quemdam, et dedit ille mihi duos caupones, ille alius duos caseos; ex equo reddite omnia. Dicebant socii et sacerdotes: Non sunt talia reddenda. uos multum laborabatis pro iustitiis illis. Ad hoc ipsum tenebar. Iustitiam ipsis facere debebam. Nunquam uolo super his disputare cum Domino. Ipse enim timeo ualde, ne mihi concludat, qui omnia nouit. Item: Contra hos prauos caupones est Augustinus . Origenes, qui ut legitur in ecclesiastica Historia ad litteram Euangelium  implebat contentus tunica, »percutienti paratus prebere alteram maxillam .« De quo dictum est: Hic est qui sicut loquitur uiuit, et sicut uiuit loquitur. Idem cum Respublica decreuisset, ut quidam discipulus, scilicet Bassilides, in quadam causa iurasset, respondit se nunquam iuraturum. Et quia putabant eum hoc dixisse serio, iterum asseruit, dicens: Christianus sum, nunquam iurabo. Et ideo protinus suscepit martyrium. Item: Nos Dominum facimus mendacem, qui ait: »Angusta est uia que ducit ad uitam et arcta .« Nos autem leuigamus eam uiam mandatorum Domini, pro uoluntate eam exponendo, cum non possit alleuiari sine amore. Solus enim Dei amor est, qui angusta et difficilia Dei mandata leuia facit, et prope nulla. Item: ualde terrere potest huiusmodi prauos interpretes, quod Dominus ait in Euangelio Matthei u: »Nolite putare quod ueni soluere legem aut prophetas. Non ueni legem soluere sed adimplere;«  quasi perfecte uel ad plenum, scilicet secundum significationem figurarum, secundum formam predictorum, secundum moralem intellectum. Item: Illud quippe quod sequitur terribilius est: »Amen dico uobis, donec transeat celum et terra iota unum,« id est minimum mandatum, quia iota est minima littera, »aut unus apex«  »non preteribit a lege donec omnia fiant .« Unde alibi: »Maledictus qui non impleuerit quecunque scripta sunt in libro hoc ,« maledictione pene, scilicet et culpe. Et in fine Matthei: »Euntes, docete omnes gentes, baptizantes in nomine Patris, et Filii, et Spiritus sancti, docentes eos seruare omnia quecunque mandabo uobis .« Item audi terribilius: »Qui ergo soluerit unum de mandatis istis minimis, et docuerit homines,«  scilicet, soluendum esse aliquod etiam minimum mandatum, »minimus,« id est pessimus, »uocabitur in regno celorum, ,« id est ab his qui erunt in regno celorum, id est cum Ecclesia militantibus uel triumphantibus. »Qui autem fecerit et docuerit,« scilicet sic esse faciendum, »hic magnus« uel etiam maximus, »uocabitur in regno celorum,« merito et premio.

Ex his duobus colligo reliqua duo membra qui soluerit et non docuerit; uel econtrario, et qui fecerit, et non docuerit; uel econtrario, uel qualis, uel quantus debeat uocari in regno celorum. Item: Audi quod sequitur: »Dico autem uobis: Nisi abundauerit iustitia uestra plusquam Scribarum et Phariseorum non intrabitis in regnum celorum .« Non dicit de illorum iustitia simulata, uel etiam figurata, sed morali et spirituali eos iustificante, ut etiam addita in Euangelio ad perfectionem, impleatis, »non intrabitis in regnum celorum.« uerbi causa: Audistis, quia »dictum est  antiquis,« et huiusmodi. »Qui autem occiderit, reus erit iudicio« secundum legem; »Ego autem dico uobis« plus G. ponendo scilicet, »non irasci; quia omnis qui irascitur fratri suo, reus erit iudicio . Si ergo irasceris peccato eius, uel ipsi, per prauos motus, caueas ne iudicium amplius irascendo, quam decet, incurras.

Addit etiam quod »qui dixerit fratri suo raca:« G. Interiectionem [al interiorem], indignationem mentis exprimentem, etc. Nunc redeat lector ad genuinum textum auctoris . Tria enim exemplaria hic conueniunt, et deinceps.





EPISTOLA WILLELMI REMENSIS ARCHIEPISCOPI AD PETRUM CANTOREM De eius electione in decanum Remensis capituli  . 


 uuillelmus Dei gratia Remensis archiepiscopus, sancte Romane Ecclesie cardinalis, apostolice sedis legatus: dilecto filio M. P. Parisiensi cantori, imo decano Remensi, salutem et dilectionem. Deo et Remensi nostre ecclesie in gratiarum debitas assurgimus actiones, eo quod, inspirante Altissimo, eadem ecclesia uos elegerit in decanum, uobis quoque congratulandum duximus, quod onus a Deo uobis oblatum tam humiliter suscepistis, nec ad uberiores ecclesie reditus oculus degener, uel auaritie spiritus uos retorsit. Eamdem uero electionem ratam habemus, et gratam, utpote qui iam alias quando super eodem decanatu capitulum in nos compromiserat uniuersum, eum uobis prius obtulimus, si uelletis: sed uos saniore tunc usi consilio,  tendentes ad finem, quem nunc estis Deo gratias assecuti, creditum uobis a Deo talentum in frequentiorum studiorum, et scholarum loco prius erogare pluribus salubriter uolebatis. uerum iam hora est, ut de seminibus que messuistis, in alios exsultationis manipulos ad propria referatis; unde nostris esurientibus paruulis frangatur panis alimonie doctrinalis, et pia uicissitudine lacte doctrine  per uos laxa matris ubera repleantur, que uos aliquando paruuli suxistis. Dignum erat, et iustum, ut nostra primitiua mater Ecclesia, que uos aliquandiu indigentie commodauerat aliorum, suis in necessitatibus reuocaret filium, suis retineret usibus reuocatum. Unde qua possumus obedientie districtione uobis iniungimus, secura in Domino conscientia consulentes, ne cuipiam credatis uobis aliter suggerenti, quominus in hoc proposito perseueretis stabiles et immoti; in Domino quippe confidimus, quod et in nobis, et nobiscum in aliis fructum Deo placitum facere debeatis; utpote quem non soli Remensi ecclesie, sed et toti prouincie, regnoque potius uniuerso prouisum esse credimus, etiam iis temporibus reseruatum, uestre namque  circumspectionis consilio in propriis, et communibus negotiis specialiter uti decreuimus . . . . . Et ut in eodem stetis proposito firmiores, quandocunque uobis placuerit et ecclesie nostre titulum, et suscipere dignitatis officium per nos, uel per uenerabilem fratrem et consanguineum nostrum reuerendum Parisiensem episcopum, ad sacerdotium promoueri, gratum nobis erit, etc.




ANNO DOMINI MCXCuIII
GARNERIUS LINGONENSIS EPISCOPUS





NOTITIA,
(Gall. Christ. nou. edit., tom. Iu, col. 591.

 Garnerius et Garnerus de Rochefort, Simonis de Rupeforti frater, alterius Simonis nepos, ex monacho  Longiuadi, primum Albe-ripe, tum Clareuallis nonus abbas, Manassi successit: uerum quo  anno? 1195, inquiunt annales Cistercienses. Sic enim in catalogo abbatum Clare-uallis: »Garnerius abbas Albe-ripe abbatisauit hic, id est in Claraualle, annis nouem. Postea factus est episcopus Lingonensis.« Electus uero est an. 1187, ut notat idem catalogus; atque adeo, ut minimum, in sui monasterii administratione peruenit ad ann. 1195. Id quidem graue, sed catalogo chronicon opponimus, in quo et Manassis obitus et electio Garnerii ad 1193 referuntur; opponimus et instrumenta iamiam referenda, ex quibus pedum ante 1195 gessisse palam est. Anno 1193, »Dilectis filiis suis, capitulo Lingonensi concedit ut decime, quas habent apud Perigne uillam suam numerentur eis ad carrum, uel ad quodcunque aliud uehiculum tempore  messionis.« An. 1194, 1195 et 1196 dona Grosse silue facta approbat. Sic porro incipiunt littere anni 1194: »Ego Garnerius diuina miseratione Lingonensis ecclesie minister, notifico,« etc. Ipse et Rainaudus Lugdunensis archiepiscopus, ac G. Eduensis presul subscribunt quibusdam priuilegiis ab Odone Burgundie duce Diuioni urbi concessis. Anno sequenti 1195 iidem confirmarunt institutionem capelle Diuitum Diuione, quam et Garnerius benedixit 26 Nouemb. et data charta testatur canonicos eiusdem capelle coram se super sancta Euangelia iurasse, quod nullum omnino de parochianis S. Stephani reciperent. Hoc eodem anno Celestinus papa dato diplomate confirmat capituli statutum, uetans ne quis canonicorum prebende  fructum presumat accipere, nisi annuatim per sedecim septimanas in ecclesia moram fecerit continue uel interpolatim, ita ut uni principalium horarum matutini, uel maioris misse, siue uesperarum intersiit officio. Ex charta Rainaudi Lugdunensis antistitis patet: »Dominum Garnerium« nostrum »Miloni abbati et ecclesie sancti Stephani donasse ecclesiam de Tile-castro libere et integre,« quam hoc ipso anno confirmat. Circa idem tempus multa largitur prioratui uallis-caulium, ut fidem facit charta illius cenobii, in qua uocatur episcopus et dux. Ratam quoque habet institutionem canonicorum secularium B. Marie Salionis  a nobili uiro Guidone eiusdem castri domino factam  anno 1197. Habemus et aliud, quod significat transactionem inter ipsum et capitulum factam »de quibusdam rebus ad sanctorum Geminorum ecclesiam pertinentibus. . . . . . . . . . nullum preiudicium uel impedimentum in appellando. uel alio modo allaturam capitulo, si non steterit illa transactio, omnia super quibus inita fuerat compositio, ad pristinum statum reuersura. Actum Lingonis XuIII Kal. Septemb. an. uerbi incarnati 1197, sedente papa Celestino.« Scripta charta declarat se donationem ecclesiarum S. Ioannis et Sancti Philiberti Diuionensis, quam bone memorie Robertus decessor fecerat sancto Benigno, laudare, approbare, et sigilli sui appensione confirmare, iubereque ut San-Benignianus abbas ea libertate eas possideat,  qua a supradicto Roberto concesse sunt. »Anno ab Incarnat. Domini 1198, mense Maio, regnante Philippo rege Francorum.«

Infaustus fuit eius exitus, illum exhibent tres Innocentii tertii pape epistole. Prima, que est editionis Baluzii numero 182 libri primi, data XuII Kalendas Iunii, Incarnationis Dominice anno 1198, pontificatus primo, significat tantam ipsum inter ac decanum et capitulum Lingonense subortam esse discordiam, ut canonicis ipsum coram Lugdunensi archiepiscopo dilapidationis et insufficientie accusantibus, apostolice sedis audientiam appellauerit: unde ipsi indicit ut hinc ad festum beati Michelis archangeli proxime futurum apostolico se conspectui representet, responsurus obiectis, et que uoluerit  aduersus ipsos obiecturus, ei interim grauissime inhibens, ne occasione huius discordie bona ecclesie sue dilapidare presumat. Secunda epistola, que est eiusdem libri 504, subiratus significat primo, se ipsi sine dolore et pudore scribere non posse, cum sedes apostolica, quod olim in ipso dignoscitur approbasse, nunc peccatis exigentibus cogatur improbare. Secundo, ab ipso illius promotionis principio inter ipsum et canonicos Lingonenses multas pullulasse questiones, nec unquam, postquam ipsius commissa fuit regimini, pacem habuisse ecclesiam Lingonensem: »Sicut, inquit, fama refert publica, et quamplurium prelatorum et religiosorum ipsarum partium litteris nostro est apostolatui suggestum.« Tertio, non solum mobilia,  sed etiam immobilia ipsius ecclesie ab ipso adeo distracta, ut que olim inter Gallicanas ecclesias nobilis fuerat et famosa, nunc habeatur ab his, qui in circuitu eius sunt in opprobrium et contemptum. Quarto, egre admodum se ferre, quod cum canonici Lingonenses, et illi presertim, quos ad petitionem ipsius litteris apostolicis fecisset euocari, sese Rome stetissent, ipse non comparuisset, sed post longam dilationem duos nuntios misisset, ac per litteras significasset, se in Cisterciensi capitulo in multorum religiosorum et aliorum presentia, crucem, que predicabatur accepisse, uouisseque pro amore Iesu Christi ad partes accedere Transmarinas. Unde sic concludit, quantumcunque  nobis molestum sit te in aliquo molestari, quia tamen nobis incumbit corrigenda corrigere, et reformare in melius que circa ecclesiarum statum noscuntur minus licite attentata, habito cum fratribus nostris super hoc negotio consilio, te pro contumacia manifesta, et dilapidatione uulgata, ab administratione totius Lingonensis episcopatus, tam in spiritualibus quam in temporalibus, omnino suspendimus, auctoritate tibi presentium iniungentes districtius, ut suspensionem procures inuiolabiliter obseruare. Denique uelle se declarat  causam, que inter ipsum et decanum Lingon. pro ecclesia uertitur, super dilapidatione et insufficientia, et aliis multis iniuriis et grauaminibus  per eum ipsi ecclesie irrogatis, examinari celerius et canonico fine decidi, ne si fuerit diutius prorogata, cadat irreparabiliter ecclesia Lingonensis, que iam uidetur ex parte maxima cecidisse: committereque Parisiensi episcopo ut utriusque partis allegata reciperet, et uel inter utrosque causam componeret, uel lato iudicio canonice definiret; uel alioquin gesta utriusque partis redacta in scriptis et sigilli sui munimine roborata ad se transmitteret, partes Romam intra prefixum terminum mitteret iudicium papale recepturas. Iubet interim per predictum Parisiensem episcopum de procuratore idoneo Lingonensis ecclesie prouideri. Ex tertia uero epistola, que est 553 numero eiusdem libri, patet inter tot aduersarios habuisse, qui causam  eius ageret. Cum enim, inquit papa, decanus et socii eius cum commissionis Parisiensi episcopo date litteris Roma recessissent, E. archidiaconus Lingonensis aduenit, et institit, ut Petrum de Corbolio, tunc Parisiensem canonicum, mox Senonensem archiepiscopum futurum, uirum percelebrem collegam episcopo Parisiensi daret, et impetrauit facile. Illum ergo hac epistola nominat, et utrique mandat ut si Garnerium inuenerint innocentem, ipsum non solum ab interdicti sententia, uerum etiam ab impetitione decani et capituli super obiectis, appellatione postposita, penitus absoluant:  personales autem questiones, si quas idem episcopus, et maior archidiaconus aduersus decanum, uel aliquos canonicorum habuerint, audiant, et sublato appellationis obstaculo curent terminare, etc. Summi pontificis consilium secutus Garnerius cessisse uidetur, et, forte post confectum iter Transmarinum, Claramuallem petiisse, ubi et obiit, et iacet, cum hoc breui titulo: »Hic iacet dominus Garnerius primo Albe-ripe, deinde huius monasterii nonus abbas, postea Lingonensis episcopus.« Is porro esse uidetur de quo Innocentius anno tertio pontificatus, II Idus Maii, in epistola ad Lingonense capitulum ait: »Cum episcopus uester ipsum episcopatum in manibus nostris resignauit, nos ei pro sustentatione sua de quibusdam ipsius ecclesie  possessionibus fecimus prouideri. uerum ei auctoritate presentium inhibemus ne quidquam de assignatis infeodare, seu alienare, uel quoquo pacto distrahere, etc., presumat, alias factum irritum decernimus.« Refert chronicon Lingonense post eius suspensionem, rem interim totam, seu sacram, seu profanam ad episcopos pertinentem administrasse Hugonem de Nuceriis seu Neriis  Antissiodorensem antistitem, cuius impulsu in locum suspensi nominatus fuerit Hilduinus, qui postmodum fuerit reiectus, iterumque admissus.





D. GARNERII CLARAEuALLIS QUONDAM ABBATIS POSTMODUM LINGONENSIS EPISCOPI SERMONES IN FESTA DOMINI ET SANCTORUM.




SERMO PRIMUS. IN ADuENTU DOMINI.


Dominus creauit me in initio uiarum suarum . Carissimi, filii Dei sumus, sed nondum apparuit quid erimus . Nam quando euacuabitur quod ex parte est, et aduenerit quod perfectum est , eruetur oculus scandalizans; et similes ei facti cognoscemus sicut et cogniti sumus , quia uno eum amoris oculo intuebimur claritate solis septempliciter clariore  , qui cecutire non poterit, quia non offuscabit eum uel peccati macula, uel sordide uoluptatis albugo. Nunc interim quandiu nubes carnis et superuenientium fletus amaritudinum non solum exteriores, sed interiores obnubilant oculos rationis, necesse est per speculum in enigmate contemplari , facientes ei murenulas aureas uermiculatas argento ; id est sapientie similitudines distinctas eloquio. Ad hoc enim Deus Pater sapientiam suam, id est unigenitum  Filium suum creauit initium uiarum suarum, et in opera sua a seculo, ut errantibus uia esset et dux euntium, festinantium cursus, ignorantium securitas et quedam nescitarum et desideratarum rerum magistra. Ergo in uiarum initio a seculo creata dicitur; cum Dei Filius creatus in seculo, sed ante secula natus ex Deo per conspicabilem speciem subditus creature habitum creationis assumpsit. Nam huius dispensationis mysterium et creationis sacramentum ab initio seculi et uiarum Dei habitu uarie creationis apparuit, ad cognitionem scilicet Dei et nostre eternitatis profectum. In omnibus siquidem uel ab eternitate prolatis, uel ad eternitatem relatis, quecunque gesta sunt, uel huius creationis dispensationem pretendunt,  uel ipsa sunt ipsa creatio. Factum quippe creaturam eum, per quem facta est omnis creatura, iustum est habere testem omnem sue creationis creaturam. Initio igitur uiarum Dei, id est initio uiarum quibus ad Deum reditur, manifestauit Deus creationis, uel, ut expressius dicam, incarnationis mysterium: et hoc a seculo, id est ab initio seculi, quia redeundi ad Deum nulla aptior uia inuenta est, quam Creatoris creatio, id est incarnatio Saluatoris. Unde de hac creatione dicit Apostolus: Cum uenit plenitudo temporis, misit Deus Filium suum in terris, factum ex muliere, factum sub lege . Et expressius alibi: Induite nouum hominem, id est Christum, qui secundum Deum  creatus est in iustitia et sanctitate ueritatis . Hoc igitur pro salute masse perdite ab initio seculi cepit Deus mysterium aperire, sicut in uoce deambulantis in paradiso, in angelo qui locutus est ad Agar, in uiro qui uenit ad Abraham in igne qui Moysi in rubo apparuit: non quod uox illa uel angelus, uel homo, uel ignis Deus esset, sed ad hoc in creaturis apparebat, ut cum eum in assumpta creatura humana apparuisse audires, non alium eum esse crederes quam eum qui, ante assumptum hominem, etiam in aliis creaturis hominibus apparuisset: et quanto uicinius accedebat plenitudo temporis, tanto perfectior, et, ut ita dicam, rotundior eminebat corona anni huius benignitatis. Et quoniam qui est, ipse idem idipsum  est, nec demutatur per tempora, quia eternus est; nec falli potest, quia sapientia est; sed de futuris certus ut de preteritis, preteritum dixit pro futuro, quia futurum habet pro preterito. Unde illud: Foderunt manus meas et pedes meos . Et alibi: Hic est Agnus, qui occisus est ab origine mundi . Idem ergo creatus, qui occisus. Sicut ergo occisus, id est occidendus Agnus prenuntiatus est ab origine mundi; sic creata, id est creanda predicata est sapientia in initio uiarum Dei. Et sicut mysterium occisionis Agni prefiguratum fuit in morte Abel iusti, ita sacramentum creationis non solum in ipso Abel, sed et in aliis patriarchis et prophetis, in quibus dolare bene complacuit, signatum est. Ab  initio igitur uiarum Dei, id est a seculo et origine mundi curramus per tempora et que tunc ad nostre salutis profectum et augmentum fidei fuerunt presignata, tandem promissa in fine reddita mysteria requiramus.

Descendit Adam de Eden in agrum Damascenum; egressus est Abel in agrum, ubi occidit eum frater suus; ingressus est Ne in arcam; descendit Abraham in Aegyptum, Isaac in agrum ad meditandum; Iacob in Mesopotamiam ad filias Laban; Moyses ingressus est fiscellam scirpeam; Samson descendit in Thamnatha propter Dalilam; Dauid mutat faciem suam coram Achis, Elias in Sarephta descendit ad uiduam; Eliseus intrat cenaculum Sunamitis; Tobias descendit in Rages ciuitatem  Medorum; Ezechiel in agrum plenum ossibus mortuorum; induitur Ioseph talari tunica; Salomonem induit diademate mater sua; Ionas absconditur sub hedera; uenit Amos sycomoros uellicare; missus est Ieremias edificare et plantare; armatur miles ad singulare certamen; aperit celestis magister librum signatum signaculis septem; reportare uenit pastor bonus ouem perditam super humeros ad gregem; abscondere uenit celestis agricola frumenti granum in terra; securim ad radicem arboris apponit sapiens architectus; ferrum obstinationis humane in camino mire dilectionis uenit emollire fabri filius; angulari lapide quem reprobauerunt edificantes utrumque coniunxit  parietem edificator nouus; uestem nuptialem nobis texuit textor mirabilis, quam inter duo ligna compleuit; tunicam pelliceam celestis et nouus Adam nouam consuit et celestem; calceamentum, cuius corrigiam soluere indignus fuit Ioannes, uenit calceata maiestas in Idumeam extendere; suscipiunt ostiarii clauem, que aperit et nemo claudit; claudit, et nemo aperit; uenit domum Dei nouus exorcista scopis mundare, et super energumenos imperare; recipiunt lectores Ecclesie librum uite; cereum nouum acolyti; uas mundum et ad nostrum sacrificium preparatum subdiaconi; tabernaculum ad portandum et ad predicationis officium uerbum Dei diaconi; sacerdotes de manu summi Pontificis holocaustum.  Gaudeant igitur homines, quia Deus homo factus est; gaudeant uirgines, quia uirgo Deum peperit; gaudeant uidue, quia Anna uidua cognouit; gaudeant senes, quia Simeon suscepit; gaudeant pueri, quia puer natus est nobis, et uerbum infans factum habitauit in nobis ; gaudeant nobiles Ecclesie, quia nobilis in portis uir eius, sedens cum senatoribus terre ; gaudeant serui, quia Dei Filius cum in forma Dei esset, serui formam suscipiens semetipsum exinaniuit ; gaudeant peccatores, quia ille qui peccatum non nouerat, nec inuentus est dolus in ore eius , pro peccatoribus factus est hostia pro peccato , ut omnium peccata deleret, gaudeant iusti, quia iustus Dominus, et iustitias  diligens , in uirtute mortis sue iudicium bonum iudicans iuste iudicando redemit; gaudeant uiui, quia uita celesti uiuent, et non morientur; gaudeant mortui, quia mori pro mortuis uenit uita immortalis; gaudeat omnis creatura, quia Creator omnium, ut omnia esset in omnibus, creatura factus est. uidetis, quomodo sapientia Dei ludit in rerum dignitatibus, in etatibus, in officiis, in exercitiis, in omni conditione et professione. Sic totum mundum sibi obligat debitorem; sic omnes prouocat ad laudem, ad gratiarum actionem, ad deuotionem. Et quamuis ad fidei robur, que in rationabilibus sacramenta sunt, sufficere debuissent, tamen ut fidei forma et religio, in libertatis sue possessione [al. professione] subsistat, inter irrationabilia  queramus huius pietatis arcana; incipientes a quatuor elementis, et inuestigantes creationem sapientie Dei, id est incarnationem Filii ab initio uiarum Dei.

Primo enim fecit Deus quatuor elementa, terram, aquam, era, ignem; ut cum in istis inuenerimus sacramentum, etiam circa eorum ornatum hec eadem contemplemur. Dicit ergo Psalmista: Etenim Dominus dabit benignitatem, et terra nostra dabit fructum suum . Hec est corona anni benignitatis ; quod terra nostra, id est nostri generis, et humane terra nature, dedit et protulit granum frumenti, de quo legitur in Euangelio: Nisi granum frumenti cadens in terram  mortuum fuerit, ipsum solum manet . Super quo Augustinus  : »Se autem dicebat. Ipse erat granum.« Hoc ergo granum absconditum in terra, id est in terreno uirginis utero, terra dedit, id est protulit ipsa uirgo. Hinc est quod, cum Iudei mulierem in adulterio deprehensam adduxissent, legis ei duritiam proponentes, dicebant quod Moyses huiusmodi lapidari precepit. iehsu autem digito scribebat in terra .

Quid est scribere, nisi uerbum intrinsecum et inuisibile uisibile fieri per scripturam? Inuisibile erat uerbum uite; sed uisibile factum est per characterem forme seruilis. Scripsit autem digito, id est Spiritu sancto, demonstrans quia, cooperante Spiritu sancto, impletum est huiusmodi sacramentum.  Spiritus enim sanctus terram, id est uirginem obumbrauit , et per assumptionem seruilis characteris uerbum uite uisibile fecit. O quam digna peccatricis liberatio! quam indigna inimicorum confusio! Aliter enim mulier liberari non posset. Quid tamen scripsit? Terra, terra, terra, Iudica hos uiros abdicatos . In forma Dei equalis erat Patri; sed formam serui accipiens, factus est ei obediens. Unde: Exaltauit eum, id est hominem assumptum: ut in nomine eius omne genu flectatur, celestium, terrestrium, et infernorum . Celestium, inquit, id est eorum qui sunt in terra uiuentium; terrestrium, id est eorum qui sunt in  terra lugentium, infernorum, id est eorum qui sunt in terra morientium. Ergo, terra, terra, terra, iudica hos uiros abdicatos, quia cum terra uiuentium, lugentium, morientium, id est celestium, terrestrium et infernorum, genu flectat, et adoret scabellum pedum eius, id est incarnationem eius, ipsi soli, qui magis tenebantur credere, scandalizati sunt. Huic etiam alludit sacramento, quod Dominus luto liniuit oculos ceci nati . Nam sicut sputum et puluis unum lutum; sic Deus et homo unus Christus. Ex hac igitur commistione illuminatus cecus natus; quia saliua capitis, id est sapientia Patris nostro mista pulueri, id est nostre unita humanitati, genus humanum originali peccato cecatum fide illuminauit, baptismo lauit, confessione  mundauit. Sequitur de secundo elemento, id est de aqua.

Dicit ergo Psalmista: Descendet sicut pluuia in uellus . Que sit autem hec pluuia, aperit liber sapientie, ubi ait: Aqua sapientie salutaris potabit eum . Ergo aqua sapientie Patris est Filius, quia et ipse est sapientia Patris. Unde orat Isaias: Rorate, celi, desuper, et nubes pluant iustum . Descendit ergo hec pluuia in uellus ouis. Cuius ouis? Matris agni, et illius, inquam, agni, de quo ait Isaias: Emitte Agnum, Domine, dominatorem terre . Et Ioannes: Ecce Agnus Dei . Ad hoc etiam sacramentum accedit quod, cum steriles essent aque Iericho,  sal apposuit Eliseus . Sed quoniam scriptum est, Aque multe, populi multi , per aquas Iericho designantur defectus humani; sed cum humanis defectibus sal sapientie salutaris miscuit Eliseus, id est Christus, ex uoluntate Dei Patris Dei Filius tanquam sapientia salutaris suscepit, quos debuit, humanos defectus: sanata est aquarum sterilitas, id est inutilitas populorum. Huic etiam sacramento accedit illud, quod cum antiqui Patres tutassent ignem in puteo, nepotes eorum eruderantes puteum, et ignem querentes, inuenerunt aquam crassam. Qui fuerunt Patres isti? patriarche et prophete antiqui. Isti absconderunt ignem, id est lumen fidei, in puteo, id est in obscura Scripturarum profunditate. Quem ignem, id est, quod fidei  lumen, nepotes eorum, id est apostoli, querentes, inuenerunt aquam crassam, id est, in puteo Scripturarum Christum in figuris absconditum inuenerunt. Qui aqua propter susceptos defectus, et crassa propter caritatis pinguedinem, qua sola defectus illos suscepit, uocatur. Ex qua aqua tantus ignis accensus est, ut illa solemnitas festum luminum uocaretur. Aduentus siquidem Christi ita totum mundum fide illuminauit, quod eius festiuitas festum luminum iure debeat nuncupari. Unde ipse ait: Ego sum lux mundi . Item: Populus qui ambulabat in tenebris, uidit lucem magnam . Sequitur de tertio elemento, id est de ere.

 Legitur ergo, quod post peccatum Ade deambulabat Dominus ad auram post meridiem , id est frigescente caritate et luce declinante appropinquantibus tenebris, Dei deambulantis uocem audierunt Adam et Eua: quod non nisi per creaturam factum est, quia substantia inuisibilis et ubique tota, que est Patris et Filii et Spiritus sancti, corporalibus sensibus locali et temporali motu apparuisse credenda non est. Sed in illa que tunc audita est creatura, mysterium future dispensationis ostendebat. Deambulabat enim non solum preuidentia uel prescientia, sed predestinatione et pia uoluntate, cui nichil resistere potest, quia sicut ait Gregorius, aliquid uelle, mente ire est. Ad Auram: Que uero sit hec aura, ad quam pia uoluntate  ambulabat, ostendit Elias: qui cum de ostio tabernaculi sui uidisset spiritum subuertentem montes, et conterentem petras, et post spiritum commotionem, et post commotionem ignem, nec in his Dominus apparuisset; tandem sibilus aure tennis apparuit, et ibi Dominum agnouit . Et bene, quia nichil expressius de Deo dici potuit. Sibilus enim dicitur, ut mitis, ut suauis, et multe misericordie comprobetur. Et quoniam misericordia eius super omnia opera eius, ut mulcebris eius suauitas annotetur, primo ponitur sibilus, quo misericorditer inspirat ad bene agendum. Unde in Isaia. Sibilabit Dominus musce , quia immundo inspirat peccatori, ut ueniat ad eum. Unde et sibili diuine sunt admonitiones, sicut in libro Iudicum,  ut audiat sibilos gregum , id est ut mente suscipiat admonitiones iustorum. Aura uero dicitur, propter naturam eius inuisibilem, et nullo pondere corruptionis grauatam; tenuis uero, quia subtilis et incomprehensibilis, et insensibilis est natura. Primo siquidem uiderat Spiritum subuertentem montes, et conterentem petras; sed huius spiritus duritiam et rigorem tollit sibilus. Secundo uidit commotionem; sed hanc commotionem grauem et uisibilem remouet aura. Tertio uidit ignem; sed hunc consumptiuum et sensibilem ignem tollit tenuitas. Deambulabat uero Deus ad auram, id est ad sibilum aure tenuis, ut misericordie sue uoluntatem ostenderet in subiecta creatura, quia qui iam damnandum uocabat, damnatum, per humanam creaturam  assumptam, et subiectam in initio uiarum suarum, reuocari disponebat: uel ad hoc deambulabat ad auram, ut quia serpentis sibilus cupiditatis ardore utriusque parentis cor inflammauerat, sibilo aure tenuis post meridiem refrigesceret, ut eadem hora restitueretur homo, qua de paradiso eiectus est, id est post meridiem, uidelicet hora nona, qua spiritum tradidit, et ait: Consummatum est , Et hoc est, deambulabat ad auram, id est disponebat, et quasi mente tractabat, euocare, et in refrigerium educere mentes sibilo serpentis accensas. Sequitur nunc de quarto elemento, id est de igne.

Legitur: Deus noster ignis consumens est   Siue consumens, siue consummans dicatur, utrumque uerum est. Ignis enim consumens est, et decoquens ad purum scoriam nostram, et exsiccans feces. Ignis etiam est consummans et consolidans uirtutes. Hic igitur ignis Moysi in rubo apparuit: uidit enim quod rubus et ardebat, et non comburebatur . Quid in hoc, nisi huius nostre salutis sacramentum accipitur? Ignis in rubo, Deus in carne figuratur; et hoc fuit primum liberationis Isrelitice signum, quia initium uiarum Dei, ut dictum est, fuit incarnationis mysterium. Nunc inter ornatus elementorum huius dispensationis arcana requiramus. Ornatur igitur terra, uel eis que sunt et uiuunt et sentiunt; sicut sunt animalia, uermes, serpentes; uel illis, que sunt et uiuunt, et non sentiunt,  ut uites, arbores, et flores; uel illis, que quidem sunt, sed nec uiuunt, nec sentiunt, ut lapides. Quid igitur in agno, nisi Christus? Ecce, inquit Ioannes, Agnus Dei . Quid in uitulo saginato, qui pro filio prodigo occisus est, nisi Christus? Quid in leone, nisi Christus accipitur? Sed alia causa agnus, alia uitulus, alia leo nominatur. Agnus natiuitate, uitulus passione, leo resurrectione predicatur. Unde in Apocalypsi: uicit Leo de tribu Iuda . Sic etiam tenerrimus ligni uermiculus dicitur. Unde: Ego autem sum uermis, et non homo . Nam sicut uermis sine semine de terra uel ligno nascitur, ita Dei Filius sine semine de terra uirgine nasci dignatus est. Propter hoc etiam serpenti comparatur, quia mortali carne  indutus est. Unde in Euangelio: Sicut Moyses exaltauit serpentem in deserto, ita exaltari oportet Filium hominis . Nam serpens in uecte, Christus in cruce. Merdebantur homines a serpentibus in deserto, intuebantur serpentem in uecte, ita morsibus sanabantur. Nunc in rebus que sunt, uiuunt, et non sentiunt, sacramenta queramus. Dicit ergo Psalmista: Et erit tanquam lignum, quod plantatum est secus decursus aquarum . Quod de Christo dictum esse, ipse Christus in alio psalmo testatur, ubi ait: In capite libri scriptum est de me . Lignum ergo fuit plantatum in terra, hoc est in utero uirginis absconditum: secus decursus aquarum, id est iuxta mortalitatem populorum. Qui etiam uiti se comparat, ubi ait: Ego sum  uitis uera . Sed et flori. Unde: Ego flos campi, et lilium conuallium . Et iterum Isaias: Egredietur uirga de radice Iesse, et flos de radice eius ascendet . uirga enim, id est uirgo nata de Iesse, Christum protulit tanquam florem. Unde et in typum huius mysterii uirga Aaron repente floruit: nam de utroque genere, sacerdotali et regali, dignatus est nasci. Propter hoc et in utroque genere mysterium declaratur. Ipse flos est, cuius odore mortui reuiuiscunt. Unde Apostolus: Christi bonus odor sumus Deo in omni loco . Propter quod et Nazarenus, id est floridus uocatus est. Hinc est, quod ait sponsa: Dilectus meus candidus et rubicundus , quia  floribus eius nec rosa passionis, nec lilium defuit uirginitatis. Sequitur de iis que sunt, sed nec uiuunt, nec sentiunt.

Dicit ergo Apostolus: Petra autem erat Christus : Et bene ipse est petra, que percussa eduxit aquam. Nam percussus in latere, lauacrum regenerationis, quod fit per aque mysterium, nobis emisit. Lapis est circumcisionis, quia nisi sit in Christo uitiorum circumcisio, preputium facta est. Lapis est ad percutiendum et coniungendum: ad percutiendum statuam, ad coniungendum utrumque parietem. Lapis est precisus de monte sine manibus, quia sine operibus hominum de altitudine uteri uirginalis, et de substantia carnis sue natus est. Hic est lapis, de quo legitur in Zacaria: Et in  lapide uno septem oculi sunt , quia in solo Christo plenitudo fuit gratiarum, ut scriptum est. Apprehendent septem mulieres uirum unum . Et creuit in montem magnum, de quo Isaias: uenite, ascendamus in montem Domini . De quo et Psalmista: Mons coagulatus, mons pinguis; ut quid suspicamini montes incaseatos?  Ipse enim est mons incaseatus, id est incarnatus. Unde in Iob: Et sicut caseum me coagulasti . Nunc de secundi elementi ornatu que consideranda sint, uideamus.

Legitur ergo quod, cum Tobias pedes suos lauaret in Tigride, piscis magnus egrediebatur, ut deuoraret eum, et timens clamauit dicens: Domine inuadit me.  Et ait Angelus: Apprehende branchiam eius, et exentera eum; et cor eius et fel et iecur repone tibi. ualent enim ad medicinam. Et ait Tobias: Azaria frater, quod remedium habent, que de pisce iussisti reseruari? Qui respondit. Particula cordis super prunas posita, fumo suo extricat omne genus demoniorum . Super hunc locum dicit Beda quod, cum Christus in cruce [f. carne] lauaret pedes suos, qui ambulabant super terram, aduenit diabolus querens, si quid peccati esset in eo, per piscem diabolum signans. Sed quomodo cunctis partibus hec significata conueniant, non uideo. Nam si cor eius extricat omne genus demoniorum, cuius etiam fumus eiicit Asmodeum, uidetur infirma sententia Saluatoris; si Satanas Satanam eiicit, diuisum est regnum  eius. Ideo sine preiudicio sententie melioris, mihi aliter exponendum uidetur. Tobias, qui bonus Domini interpretatur, uirum bonum in Domino representat. Qui lauat pedes, id est mundat affectus, quia uiro bono non sufficit actus mundare, nisi etiam interiores mundet affectus. Qualiter autem mundandi sint, ostendit, cum ait: In Tigride. Sicut enim aqua exteriores sordes lauat, ita confessio interiores. Ergo confessio aque comparatur: nec cuilibet, sed Tigridi, qui pro uelocitate sua Tigris uocatur: uelox enim debet esse confessio post peccatum. Tunc inuadit eum piscis magnus, ut deuoret. Piscis, qui inter procellas huius maris magni et spatiosi  natauit pacificus, ut scriptum est: Cum his qui oderunt pacem, eram pacificus : quippe qui et squamis patientie tumentes fluctus confringebat in passione, et quasi pennulis spe resurrectionis se subleuabat. Hinc est quod partem piscis assi post resurrectionem discipuli comederunt. Due siquidem sunt in Christo nature, diuinitas et humanitas: una impassibilis, altera passibilis. Natura igitur passibilis dicitur assa, quia passa: et ponitur pars pro natura, quia nullius rei debet Deus pars dici, nisi forte causatiue dicatur, ut ibi: Portio mea, Domine . Et Ieremias: Pars mea, Domine, dixit anima mea . Totus enim Deus, totus homo: sed non totum, quia non totum Deus, nec totum homo; nec in  parte Deus, uel in parte homo; quia alia natura Deus, alia homo. Hanc partem, id est carnem passam, comestibilem dedit discipulis dicens: Accipite et manducate ex hoc omnes; hoc est corpus meum . Sed ubi bonus, nullum ad hec sciens idoneum, timet timore filiali, id est ueretur dicens: Domine, inuadit me . Quis ego sum, ut inuadat me, id est uadat in me, et me deuoret, id est cum auiditate me sibi incorporet? Tale quid habes in esu agni paschalis Caput, sit Scriptura, cum intestinis, uorabitis , id est cum auiditate uobis incorporabitis. Ostendit autem angelus, quod partim meritum, partim gratia facit idoneum: meritum, cum ait: Apprehende  branchiam eius . Apprehende manibus, id est operibus, branchiam eius, id est uerba eius, id est operibus comple mandata: ecce meritum. Et ne diffidas, quasi grauia sint et importabilia; scias quod in solo caritatis affectu consistunt Exentera piscem, et considera uiscera misericordie, in quibus uisitauit nos; et repone tibi, id est ad utilitatem tuam repositam habe in mente tua, cor, id est affectum dilectionis, quia tradidit semetipsum pro nobis, et fel, id est amaritudinem passionis, scilicet quomodo colaphis cesus, uerbis derisus, sputis oblitus, crucifixus, lanceatus; et iecur, id est effusionem sanguinis , id est quomodo uel in circumcisione, uel in sudore, uel in flagellatione, uel in crucifixione, uel  in lanceatione, pro te sanguinem fudit, quia si hec omnia super prunas ardentes posueris, id est super affectus cordis deuotione feruentes posueris; fumus, id est fama et odor memorie, omne genus demoniorum expellit. Sequitur de ornatu tertii elementi, hoc est de ere.

Ornatus est er auibus. Dicit autem Iob: Semitam ignorauit auis, nec intuitus est eam oculus uulturis . In quo uerbo populum Iudaicum redarguit, qui Dominum ad celos ascendisse credere noluit, nec eius precepta per obedientiam approbauit. Et bene Christus uulturi comparatur, quia sicut Ambrosius ait  , sine maris coitu mater  uulturis impregnatur, et sine seminis infusione concipitur uultur et nascitur. O gens incredula, frons attrita! dare Deus potuit auibus quod sibi non potuit? Nam qui naturam fecit, et ipsis uulturibus ipsam dedit, quid mirum, si sibi eam reseruauit? Nasci potest uultur de femina sine mare, et Christus nasci non potuit de uirgine sine patre? Et quoniam circa naturam auium multa et euidens est comparatio sacramentorum, dare uolumus occasionem sapientibus breuiter transeundo, ut in libris colligant auium naturas, et ex naturis eliciant abscondita sacramenta. Ut ergo dictum est, Christus fuit uultur nascendo, compatiendo pellicanus, obedientia pophinellus, alcio, quando mirabiles elationes maris , et tumentes fluctus eius confregit;  scilicet cum imperaret uentis et mari. Pasciscendo turtur, pascendo columba, gallina precando, dilectione pelargus, id est ciconia, ardea predicatione, passione nycticorax, passer solitarius, cum in passione relictus, torcular calcauit solus , resurrectione phenix, aquila in ascensione. Sequitur de ornatu ignis:

Quia natura ignis semper ad superiora tendit, necesse est ignea esse lumine uel calore, quibus ornata sunt superiora, id est ea que sunt in firmamento, scilicet sol, et luna et stelle. In istis ergo Christus multipliciter figuratur: In sole, quia scriptum est: uobis autem timentibus Deum orietur sol iustitie . De quo etiam dicitur ad Mariam:  Felix namque es, sacra uirgo Maria, et omni laude dignissima, quia ex te ortus est Sol iustitie Christus Deus noster . Et bene sol uocatur, qui illuminat, exsiccat, consolidat. Fide illuminat, sordes exsiccat, uirtutes consolidat. uel quoniam luxit in tenebris, sicut scriptum est: Populus qui ambulabat in tenebris, uidit lucem magnam . Bene luna, id est luminum una, id est prima, hec Dei sapientia nominatur. Unde scriptum est: Quoniam peccatores intenderunt arcum, parauerunt sagittas suas in pharetra, ut sagittent in obscura luna rectos corde . Nam quod nostro translatio habet, in obscuro, altera dicit, in obscura luna. Sagittant ergo peccatores rectos corde, causam nocendi habentes ex obscura  luna, id est ex sapientia et luce diuina sub nube carnis abscondita. De pharetra quippe cordis sui huiusmodi sagittas emittunt, ut sagittent rectos corde. Quomodo potest fieri impassibilis passibilis, immortalis mortalis, creator creatura? Hoc enim dicunt in obscura luna, ignorantes quod Dominus in templo Sancto suo, Dominus in celo sedes eius : oculi eius hoc modo in pauperem respiciunt ; sed ipsi citra humane nature mensuram diuine potestatis infinitatem coarctantes, non intelligunt, quod infinite eternitatis operatio infinitam exigat metiendi opinionem, ut cum Deus homo, et immortalis mortuus, et eternus sepultus est, non sit intelligentie ratio, sed pietatis exceptio. Ita rursum econtrario, non sensus, sed uirtutis sit  modus, ut Deus ex homine, ut immortalis ex mortuo, ut eternus sit ex sepulto. uel stelle comparatur Christus, ut ait Balaam: Orietur stella ex Iacob, et consurget homo ex Isrel : ille, inquam homo, de quo alibi: Nunquid Sion dicet: Homo, et homo natus est in ea, et ipse fundauit eam Altissimus . Et alibi: Homo est, et quis cognouit eum? Hinc Dominus per Ioannem ait: Qui uicerit, dabo ei stellam matutinam , id est Christum. Confiteantur ergo tibi, Domine, omnia opera tua , qui solus hec mirabilia fecisti in celo et in terra, in mari et in omnibus abyssis ; ita ut inexcusabilis sit omnis infidelis, fidelis autem digna certus retributione, quando uenies iudicare uiuos et mortuos, et seculum  per ignem. Amen.



SERMO II. IN ADuENTU DOMINI.

Colligite que superauerunt fragmenta, ne pereant . Multe siquidem mice cadunt de mensa dominorum nostrorum; quas nos utinam tanquam catuli colligere mereamur. Hoc autem dixerim, fratres, quoniam si de corporali cibo collecta sunt fragmenta, multo melius de spirituali colligenda uidentur. Meminisse quippe debet caritas uestra qualiter in precedenti sermone per qualescunque similitudines quantulamcunque predicauerim notitiam Saluatoris. Sed unde hoc mihi? uel quis ego; aut quid ego? Quomodo natura inferior causam  nature superioris intelliget, aut subiacebit humane conditioni ratio celestis? Excedit enim humanam mentem Dei potestas; ad quam si se infirmitas protendet, magis infirma reddetur, quoniam intra conscientiam infirmitatis est quidquid infirmi conscientie subdi potest. Moyses siquidem, qui merito sanctitatis loquebatur Deo, sicut solet loqui amicus ad amicum suum , uidere faciem Dei non meruit, sed cum multum rogaret, audiuit a Domino: Non poteris faciem meam uidere, et uiuere. Non enim uidebit homo faciem meam, et uiuet. Sed est locus penes me, et stabis supra petram, statim ut transiet mea maiestas: et ponam te in specula et tegam manu mea super te, donec transeam; et tunc uidebis posteriora mea; nam facies mea non apparebit  tibi . Per faciem, illa Dei forma, in qua non rapinam arbitratus est, esse se equalem Deo Patri , quam nemo uidere potest et uiuere, figuratur. Per posteriora uero humanitas eius accipitur: que uel propter extremitatem mortalitatis postera dicta est, uel quod eam prope in fine seculi assumpsit. Illam ergo faciem, que rapit animam desiderio sui, tanto ardentiorem, quanto mundiorem; et tanto mundiorem, quanto ad spiritualia resurgentem: tanto uero ad spiritualia resurgentem, quanto a carnalibus morientem; quandiu peregrinamur a Domino, et per fidem ambulamus, non per speciem, nemo uidere potest. Sed posteriora eius, id est incarnationem, quoquomodo uidere, id est intelligere possunt, qui in solido fidei fundamento  sunt: quod petra significat. Et quoniam nostre fidei meritum in resurrectione corporis eius est, sicut Apostolus ait: Si credideris, inquit, quia Deus illum suscitauit a mortuis, saluus eris . Nam mortuam eius carnem in cruce, ipsi etiam inimici credunt; sed eum resurrexisse non credunt. Nos firmissime credentes, tanquam de petre soliditate certificemur. Unde non uult, nisi cum transierit, uideri posteriora eius, ut in eius resurrectione credatur. Unde Ioannes: Ante diem festum Pasche, sciens iehsu quia uenit eius hora, ut transeat ex hoc mundo ad Patrem, etc.  Sed quid est, quod ait: Est locus penes me, et stabis super petram?  Nam quis locus est penes Deum, qui attingit a fine usque ad finem  fortiter?  Sed intelligitur locus penes eum ipsa Catholica Ecclesia; ubi salubriter uidet Pascha Domini, id est transitum Domini; et posteriora eius, id est corpus eius, qui credit in resurrectione eius.

Faciem ergo Dei, id est maiestatem diuinitatis, uidere, id est intelligere in hac uita, ubi corpus mortuum propter peccatum corrumpitur, et aggrauat animam, nemo potest. Sed posteriora uideri inter torcularia pressurarum quomodo possunt? Quia incarnationem eius illi maxime, qui intra Ecclesiam Dei stant, in solido fidei intelligunt. Hinc etiam est quod uir ille secundum cor Dei, rex et propheta Dauid, cum superne beatitudinis gaudium cogitationibus explorare uellet, nec posset,  ad illud filiis Core, id est Ecclesie, psalmum Pro torcularibus posuit, ut pressuras suas uel per patientiam tolerare, uel per fortitudinem contemnere, uel per dilectionem euitare scirent, ita dicens: Quam dilecta tabernacula tua, Domine uirtutum! concupiscit et deficit anima mea in atria Domini . uidetis quam cito explorator iste redit in Iericho: Iericho quippe que luna interpretatur, defectum significat. Dicit autem: Concupiscit et deficit anima mea in atria Domini. Non potest ad thalamum, non ad palatium peruenire, qui se confitetur in atria defecisse. Et quid mirum? Quis enim, non dico diuini secreti thalamum, sed superne beatitudinis commune promissum apprehendere  potest? Oculus, ait Scriptura, Deus, non uidit absque te, que preparasti diligentibus te . Et iterum: Nec oculus uidit, nec auris audiuit, et in cor hominis non ascendit que preparauit Deus his qui diligunt eum . Quidquid ergo iucunditatis, quidquid beatitudinis mentibus humanis potest subiacere, totum pertinet ad atria Domini: sed ultra est, quod est palatii. Incomparabiliter autem ultra, quod dicitur secretum thalami, de quo scriptum est: Et ipse tanquam sponsus procedens de thalamo suo , id est de diuinitatis sue secreto. Non ergo peruenit ad thalamum, qui defecit in atrium: tamen ita deficiendo profecit, quia sic deficere proficere est. Nam quanto circa cogitationes huiusmodi quisquam se proficere  credit, tanto deficit; et quanto deficere, tanto proficit. Elias qui raptus est , ne malitia mutaret intellectum illius , aut ne fictio deciperet animam illius, quando uel in spiritu uehementi, uel in commotione, uel in igne Dominum intelligere posse crederet, imperfectum suum statim cognouit; dicens, quod nec in spiritu, nec in commotione, nec in igne Dominus apparuit . Sed quando cogitatio sua quasi sibilus aure tenuis euanuit et defecit, tunc in ea Dominum esse recognouit . Profecit igitur, cum deficeret, qui defectum suum intellexit, cum proficere se crederet

Sic igitur tantos terre promissionis exploratores Raab meretrix abscondit sub stipula lini, nec liberationis  exitus patet eis, nisi per funem coccineum in fenestra . Quis ergo, cuius naues euntes in Tharsis, nichil aliud reuehunt, nisi simias et pauos?  Ebur quippe raro, rarius argentum, aurum rarissime. Ideo rarissime dico, quoniam si ad considerandum, utrum aque diluuii sint imminute, de arca cordis columbam emitto , multum est, si posteriora eius sint in pallore auri . Et quid est Raab meretrix nisi caro peccati; et quid est stipula lini, nisi terrene inhabitationis corruptio? Quid est ergo, quod Raab meretrix abscondit exploratores sub stipula lini, nisi quod alibi scriptum est: Corpus quod corrumpitur aggrauat animam, et deprimit terrena inhabitatio sensum multa cogitantem?   Plerumque enim, cum ipsi sancti uiri celeste gaudium uolunt cogitationibus explorare, propter carnalium molestias pressurarum, non possunt perficere quantum uolunt: sufficit tandem in signum liberationis et libertatis coccinum in fenestra, id est intelligentia passionis in memoria. Christi enim passio nostre libertatis et liberationis est occasio. Scriptum est enim: Si uos Filius liberauerit, uere liberi eritis . Libertatem ergo contemplari per coccinum in fenestra, id est de Dei Filio cogitare passibilia et humana, deficere est in atria. Hoc autem aurum, argentum, et ebur, que sanctorum naues reuehunt, euntes in Tharsis; naues enim sunt cogitationes,  que tunc mittuntur in Tharsis, cum circa gaudii explorationem intendunt: Tharsis quippe exploratio gaudii interpretatur. Et cum nichil reuehunt cogitationes, nisi celestem fulgorem tanquam aurum, uel quod capit sermo diuinus tanquam argentum, uel quod habet fidei robur tanquam ebur, aurum argentum, ebur, reuehunt de Tharsis naues, sed uix contingere solet, ut absque simiis et pauis ista deferantur. Nam sepius simie uel paui sine illis, quam illa sine simiis et pauis solent deferri. Que est Tharsensis simia? Gaudium fallax et falsum, sicut eorum, de quibus scriptum est: Qui letantur, cum male fecerint, et exsultant in rebus pessimis . Quia uero pauorum pulchritudo uel utilitas tota est in plumis, pauo de Tarsis non immerito  uanum gaudium figuratur, sicut eorum gaudium, de quibus scriptum est: Sedit populus manducare et bibere, et surrexerunt ludere . Ista tamen ipsi plerumque sancti cogitant, ut fortius ea contemnant, ut deuotius preceptis diuinis inhereant, ut magis ac magis que celestia sunt appetant, quia quanto uel uanitates uel deceptiones temporalium cogitant gaudiorum, tanto et deuotius ea diligunt, et fortius ista contemnunt. Nunquam enim sine auro, argento, uel ebore, simias et pauos naues Salomonis legimus detulisse. Sed ue mihi, cuius naues nichil aliud quam pauos aut simias portare nouerunt! Nam si columbam, id est spiritualem cogitationem de arca cordis emitto, in signum diminutionis aquarum, que sepius intrant  ad animam meam, multum arbitror, si posteriora dorsi eius sint in pallore auri . Que sunt posteriora columbarum? Spiritualium reliquie cogitationum.

Cum igitur reliquie cogitationum diem festum agere uolunt Deo, constituunt diem illi solemnem in condensis ; quia posteriora dorsi columbe sunt in pallore auri. uix enim de Deo aliqua anagogice cogitantur; sed pene penitus cum enigmaticis phantasiarum condensis. Fateor, nauis mea nichil de Tharsis, preter uanas et deceptorias phantasias, quas cum multa reuehi densitate, nouit reportare. Propterea uidens Rachel Liam fecundam fuisse, et Zelpham super genua domine sue peperisse, multam indignationis materiam  uisa est concepisse. Primo quia pro mandragoris Ruben destituta est ab amplexibus uiri; secundo quia detecta sunt idola, que absconderat sub stramento cameli; tertio quod saltem Balam famulam suam nondum Iacob receperat amplexu uirili . Lia quippe que lippa erat, et laboriosa dicitur, actiuam uitam; Rachel uero, que uenusto erat aspectu, et ouis interpretatur, contemplatiue uite simplicitatem representat: quas uitas in scientiam et sapientiam diuidit Augustinus. Unde Iob: Ecce pietas sapientia: Abstinere a malo scientia est . In hac differentia, ait Augustinus, intelligendum est, ad contemplationem sapientiam, ad actionem scientiam pertinere. Est  autem sapientia duplex, quia uel ea que dicitur a sapore  sapientia nominatur. Prime meditatio, secunde parti deseruit contemplatio. Nam actiue uite, id est Lie, solet cogitatio deseruire.

Sunt igitur tria, cogitatio, meditatio, contemplatio: que licet indifferenter aliquando ponantur, multis tamen differre noscuntur. Est quippe cogitantis animus similis uiatori, qui ad locum ire festinat destinatum, sed inter erroris deuia querit quam ignorat rectitudinem semitarum. Meditationis autem officium est, ut uiator post multa deuia et erroris pericula, uiam illam ingrediatur, que  ducit Bethsames, quam tectam candore notabili intelligit esse galaxiam. Unde currens in directum, non declinat ad dexteram uel sinistram, donec inueniat et ueniat ad locum destinatum. Contemplatus uero iam loco proximus, affectato stupet animo, totus extra se factus; supra se positus aures erigit, ut audiat symphoniam et chorum; oculos aperit, ut miretur locum utilem et amenum. Stupet ad sapientiam Regis, ad doctrinam legis, ad habitationis situm et habitantium ritum. Clamat ore, clamat corde: Usquequo, Domine, obliuisceris me in finem?  Trahe me post te, in odorem unguentorum tuorum curremus . Quia igitur cogitatio errantium more laborat, et lippa quasi per noctes querit quem desiderat, actiue uite dicitur  deseruire. Sed quid dicit sponsa? Per noctes quesiui, quem diligit anima mea; quesiui, et non inueni . Et bene cogitatione non inuenitur, ad quem nec contemplatione peruenitur. Per noctes inueniri non potest, qui nulla similitudine comprehendi potest. Gutte quippe sunt noctium phantasie similitudinum. He sunt mandragore Ruben : mandragore quippe similitudinem quidem habent humani corporis, sed non ueritatem. Que bene dicuntur esse Ruben, id est uidentis in medio. Quia enim celum superius, infernus inferius, in medio mundus, sicut ad inferiora oculos inclinat timor seruilis, ad superiora eleuat filialis, sic erigit ad media timor initialis. Est enim initialis timor mista cum pauore dilectio. Cum igitur  quis per quasdam mundi similitudines nititur apprehendere Creatorem, Lia quidem fecunda redditur; sed Rachel ab amplexu uiri defraudatur. Hinc est quod cum philosophi inuisibilia Dei a creatura mundi per ea que facta sunt, intellecta conspicerent , Liam quidem fecundam reddebant, sed Rachelem sterilem relinquentes, euanuerunt in cogitationibus suis, et obscuratum est insipiens cor eorum, mutando gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium . Unde non immerito sermo diuinus comparat eos camelis, qui quidem ruminare sciunt, sed ungulam non diuidunt, quia et ipsi cogitationibus ruminabant,  sed quid, aut propter quid dici debuit, non attendebant. Propter hoc lapsi sunt in hec figmenta, que stramentis comparat Scriptura. Abscondit quippe Rachel idola sub stramentum cameli , quia celestis sapientia mundi similitudines diuinis comparatas exemplis non attribuit ueritati, sed supponit philosophorum figmentis.

Tergat igitur lippitudinem oculorum, et pituite sue molestiam Lia, ut fruatur Iacob concupitis sue Rachelis amplexibus, donec pariat in sapore sapientie Ioseph, uel Beniamin in sapientia sapiente. Nato siquidem Beniamin imposuit ei mater nomen  Benoni: sed pater mutauit nomen, in Beniamin . Benoni filius doloris dicitur, Beniamin uero filius dextere interpretatur. Hec est ergo sapientie doctrina, de qua dicit Apostolus ad Hebreos: Disciplina quidem in presenti non est gaudii, sed meroris: sed postea pacatissimum exercitatis reddet iustitie fructum . Parit ergo sapientia doctrinam, que in presenti non est gaudii sed meroris, id est Rachel Benoni: sed postea pacatissimum exercitatis iustitie fructum reddit, sicut postea nomen eius mutatum est in Beniamin. Peperit etiam Ioseph filium accrescentem et decorum aspectu : contra quem frater sui iurgati sunt, et inuiderunt ei habentes iacula. Hec est illa sane doctrina, de qua Dominus ait: Discite  a me, quia mitis sum, et humilis corde. Iugum enim meum suaue est, et onus meum leue . Quid hoc uerbo sapidius, quid dilectius? Et tamen inuiderunt ei fratres sui, et iurgati sunt: quia Iudeis quidem scandalum, et Gentibus stultitia est: nobis uero uirtus et sapientia Dei est, hec doctrina.  Ad utramque doctrinam nos mittit sermo diuinus a principio uobis propositus. Ecce, ait Scriptura, Adam quasi unus ex nobis . Potest enim esse uox Dei Patris loquentis in Moyse; uel uox angeli loquentis ad Moysen, uel etiam ipsius Moysis. Quod si Dei Patris esse intelligatur, potest esse ironicum, uel anagogicum. Ironicum, si de primo Adam intelligatur, de quo dictum est: Primus Adam de terra terrenus ; anagogicum,  si de secundo, de quo subditur: Secundus de celo celestis . Quod si de primo Adam accipitur, illud quasi erit similitudinis; si de secundo, erit expressio ueritatis, sicut et ibi: Et uidimus gloriam eius, gloriam quasi unigeniti a Patre . Si de primo intelligatur littera, sic distinguetur: Ecce Adam quasi unus ex nobis factus, sciens bonum et malum .

Et nota quod quando peccauit Adam, in tres personas blasphemauit. Tria enim promisit ei serpens dicens: Nequaquam moriemini , cui uerbo consentiens blasphemauit in Spiritum sanctum. Nam cum factus esset in animam uiuentem, credidit se fieri posse in spiritum uiuificantem. Et iterum:  Eritis sicut dii . In huius uerbi consensu blasphemauit in Patrem. Deus enim potentie nomen est. Potentia uero attribui solet Patri nomine, et non re. Item subiunxit: Scientes bonum et malum. In hoc blasphemauit in Filium; quia sapientia Filio solet attribui, nomine dico, non re. Ideo qui habitat in celis irridet eum, et subsannat dicens: Ecce Adam quasi unus ex nobis. uoluit esse immortalis, et mortuus est propter peccatum. uoluit esse omnipotens; et sui ipsius potentiam amisit. uoluit esse sapiens; sed, apertis oculis, nichil quam se nudum uirtutibus, et gratuitis spoliatum cognouit. O uere sapientia meroris, non gaudii, quia qua ratione filiis parcet, qui patri omnium non pepercit! Si sic propter inobedientiam de paradiso  eiectus est accola paradisi, quid nobis inobedientibus erit, quorum incolatus prolongatus est pro peccatis, nec nisi cum habitantibus Cedar habitare meremur?  Pacatissimum tamen exercitatis reddet per hoc fructum , cum hoc exemplo timidiores et cautiores redduntur, et ad obedientiam promptiores. Timeo domum proximi iam accensam

Nam tua res agitur, paries cum proximus ardet. 
Quod si de secundo Adam sermo dicatur, nichil sapidius est, quam audire, Ecce Adam quasi unus ex nobis. Hoc enim est, quod Apostolus ait: Qui predestinatus est filius Dei in uirtute : id est, predestinatum est, ut ens homo esset filius Dei in uirtute.  Magnum pietatis sacramentum, ut unus atque idem esset et filius Dei, et filius hominis. Unde Adam homo interpretatur. Unum dico, sed non unum: idem dico, sed non idem. Idem dico in persona, sed non idem in natura. Non enim est una natura Dei et hominis, quia non conuertibilis ad inuicem natura in naturam; sed una persona est Deus et homo. Ecce, ait, Adam, id est, homo, quasi unus ex nobis.

In assumpta natura non desiit esse unus ex nobis: non desiit esse quod erat, sed esse incepit quod non erat, unus ex nobis. Quod in typo ueritatis hic dicitur, hoc in ueritate typi alicubi dicit Dominus: Ego et Pater unum sumus . Sicut sumus, sic ex nobis solitudinem tollit, sicut unum sic et unus diuersitatem. Neque enim solitario conuenit  et sumus et ex nobis: neque rursus a se diuerso unum et unus. Per hoc ergo quod dicit unus, tollit diuersitatem a natura; per hoc quod addit ex nobis, remouet solitudinem a personis. Simile est quod alibi dicitur: Faciamus hominem ad imaginem et similitudinem nostram . Per hoc, quod pluraliter ait, faciamus, tollit solitudinem; per hoc quod singulariter ait, ad imaginem, tollit diuersitatem.

In hoc igitur tota theologice ueritatis pendet assertio, ut in confessione unius solius Dei solitudinem remoueat a personis, et cum tres personas confitetur, diuersitatem remoueat a natura. Nam propter hoc desperata in se, et seua in omnes impie  temeritatis ingenia hereticorum imposuerunt dictis intelligentiam, potius quam exspectarunt ex dictis; sensum attulerunt uerbis, potius quam retulerunt ex uerbis. Unde potentem Dei naturam ex nature sue infirmitate coarctantes, et intra fines sensus sui indefinita concludentes, ex his duabus uenenosis radicibus diuerse uirus hereseos effuderunt. Unde Sabellius sic solitudinem predicare uolebat, ut nullam in personis pluralitatem predicaret. Unde sicut illud dicebat esse Filium, quod et Patrem: ita ipsum eumdem Filium, quem et Patrem. Arius uero e conuerso sic diuersitatem predicabat; ut sicut alium Patrem, et alium Filium affirmabat, sic aliud. Manicheus uero id quod in uirgine fuit, portionem diuine substantie predicauit,  et Dei Filium esse uoluit, quod ex Dei substantia parte aliqua deductum in carne apparuit: et sic in Filio diuine substantie portionem quasi diuisam et desectam commentatus est. ualentinus quoque ridicula quedam et feda commentans, ut naturam Filii separaret a natura Patris, cum preter Deum principem familiam deorum, et numerosas uanitatum potestates introduxisset, uerbum Dei, id est Filium Dei, non aliud esse natum, quam prolatum diuine uoluntatis mysterio asseruit. Hierarchas etiam nesciens unigeniti natiuitatem, Patrem et Filium quasi unius lucerne duo luminaria predicauit, dicens quod sicut lampas eodem papyro utroque capite lucet, et oleum quasi media materies lumen ex se utrumque protendit, ita Patris et Filii  eadem substantia continet utriusque luminis naturam. Photinus autem Filium Dei creaturam a Deo perfectam, sed non sicut ceteras factum creaturas, sed ex nichilo, et ex non existentibus, ad hoc ante secula creatum, ut per eum Deus omnia faceret, commentatus est. Quem ea causa Filium Dei affirmabat, sicut et nos per gratiam filii Dei uocamur, et ea causa dictum, sicut dictum est: Ego dixi: Dii estis . Sic Cocyti glareis dulcis capitum multorum Cerberus latrat, et uirus effundit.

Nos autem Filium ita a Patre natum confitemur, ut diuinitatis unitatem non diuidamus; sed sic Filius a Patre est, ut alius sit in persona, idem natura:  et sic unum natura, quod non idem est in persona: nec sicut mentitus est Manicheus aliqua est in Filio diuine substantie portio, sed totus Deus ex toto Deo, unus ex uno, uerus ex uero, non desectus, sed natus est. Nec sicut ualentinus manere prolationem temerarii actoris furore quesitam confitemur; sed a Patre Filius natus per natiuitatem suam non adimit esse, quod Deus est; neque ipse in natiuitate non Deus est: et quod Deus non cepit esse, et sic a Patre prolatum, ut ipsa prolatio natiuitas esse credatur. Nec sicut mentitus est Hierarchas ex eadem substantia Pater et Filius, quasi ex eodem oleo duo lumina accensa sunt; sed sicut Deus ex Deo natus, et lumen ex lumine, quod sine detrimento sui naturam suam prestet, ut quod  habet, tribuat, et quod dederat, habeat; nascaturque quod sit, cum non aliud quam quod est, natum sit, sitque utrumque unum; dum ex eo quod est, nascitur; et quod nascitur, neque aliunde, neque aliud est. Est enim lumen ex lumine. Neque enim, sicut dicit Photinus, creatura seu factura est; quia in principio erat uerbum . Non enim dicitur, in principio fecit Deus uerbum, sicut dictum est: In principio fecit Deus celum et terram . Fit in principio quod creatur; et non erat, cum crearetur. Non ergo erat in principio, quod fiebat in principio. Ergo quod erat in principio, in principio non fiebat. Pone ergo quoduis tua opinione principium, non tenes ex principio. In principio erat uebum. Ergo quod in principio erat uerbum, exigit omne  faciendi principium. Non ergo factura est, qui totius facture precedit omne principium. Propter hoc ad amputandas illas, quas supra diximus erroris radices, id est diuersitatem et solitudinem, quatuor modis occurrit sermo diuinus; nominum distinctione, natiuitatis generatione, uirtutis potestate, honoris equalitate. Sunt enim quedam de Deo nomina, que dicuntur ad inuicem, id est relatiue, et hec solitudinem tollunt, ut Pater, Filius, gignens, genitus; mittens, missus; et huiusmodi: Alius est Pater, alius Filius; alius gignens, alius genitus; alius mittens, alius missus: et hoc ex sermone diuino multis modis cognitum est, dum de Filio protestatur, dicens: Hic est Filius meus dilectus, in quo mihi complacui . Dum de Patre profitetur  Filius dicens: Omnis plantatio, quam non plantauit Pater meus celestis, eradicabitur . Dum ipsum Altissimi Filium nasciturum predicat angelus dicens: Ne timeas, Maria, inuenisti gratiam apud Dominum. Ecce concipies et paries, et uocabitur Altissimi Filius . Sed et hoc idem Osee testatur, dicente Domino in Osee: Ex Aegypto uocaui filium meum . Hoc idem etiam Apostolus ita dicens: Propter nimiam caritatem suam, qua dilexit nos Deus Pater, Filium suum misit in similitudinem carnis peccati . Testatur hoc et Caiphas: Tu es, ait, Filius Dei benedicti?  Non negat his uerbis Filium Dei, sed de persona querit, utrum homo ille sit Filius Dei. Testatur etiam et gentilis. Unde centurio:  uere Filius Dei erat iste . Testatur insuper ipse diabolus: Quid mihi et tibi, ait, Iesu, Fili Dei? uenisti ante tempus perdere nos .

His igitur nominibus tollitur solitudo; sed diuersitas, nominibus que dicuntur ad se. Nomina autem que dicuntur ad se, sunt hec, Natura, essentia, et secundum latinos Substantia. Nam secundum Grecos nichil aliud est substantia, quam persona. Ideo autem ad se dicuntur, quia relatiua non sunt. Unde his nominibus in Deo hec unitas predicatur, ut sicut de singulis personis singulariter, ita de omnibus simul personis non pluraliter, sed singulariter, dicantur. Pater enim Deus est, natura, essentia, substantia: similiter et Filius; et similiter  Pater et Filius unus Deus, una natura, una essentia, una substantia. Nam de Filii diuinitate nos certos reddit Deus Pater per Isaiam, ita dicens: Labor Aegypti et mercatus Aethiopum, et Saba uiri excelsi ad te transibunt, et tui erunt serui, et adorabunt te, teque deprecabuntur, quia in te est Deus, et preter te non est Deus: uere tu es Deus absconditus . Quis enim est Deus, in quo est Deus, nisi ille, qui de seipso ait: Ego in Patre, et Pater in me est?  Hoc et Ieremias testatur dicens: Hic est Deus, extra quem non estimabitur alius: qui adinuenit omnem uiam discipline, et tradidit eam Iacob puero suo, et Isrel electo suo Post hec in terris uisus est, et cum hominibus conuersatus est . Quis est Deus in terris uisus,  nisi ille, qui in forma Dei erat inuisibilis, factus in forma serui? Hinc etiam Psalmista: Sedes tua, Deus, in seculum seculi, uirga directionis uirga regni tui. Dilexisti iustitiam, et odisti iniquitatem: propterea unxit te Deus, Deus tuus oleo letitie . Et Moyses: Pluit Dominus super Sodomam et Gomorrham ignem et sulphur a Domino . Dominus, ait a Domino ignem pluit. Et quis nisi Pater a Filio, id est per Filium, pluit? Hinc etiam Apostolus: Quorum patres, et ex quibus Christus, qui est super omnia Deus . Cum ergo dicat Moyses: Dominus Deus tuus, Deus unus est ; et Apostolus: Unus Deus, et unus mediator Dei et hominum : cum ex premissis auctoritatibus Pater Deus, et Filius Deus sit necesse est, ut  Pater et Filius sint unus Deus. Nam aliter oporteret, ut uel ille, que superius sunt dicte, uel que sunt inferius, auctoritates subiecte, false comprobarentur. Remouentur etiam simul diuersitas et solitudo, natiuitatis generatione, quia cum alius sit natus, alius ex quo natus est, quia nulla res seipsam gignit; non potest tamen natiuitas non eam, ex qua profecta est, tenere naturam. Neque enim aliud quam Deus existit, quod non aliunde quam ex Deo subsistit. Eamdem dico naturam, ita ut non natus sit ipse, qui genuit. Natiuitatis ergo proprietas et nomen et naturam et potestatem et professionem sola complectitur. uirtutis etiam potestate non alterum, non utrumque illorum duorum supradictorum remouetur, cum dicitur, Quecunque Filius facit,  hec et Pater similiter facit . Omnia enim et eadem eiusdem nature ueritatem ostendunt. Similiter cum natiuitatis significationem. Sic est illud: Sicut Pater suscitat mortuos et uiuificat: sic et Filius quos uult uiuificat . Exequata uirtus ostenditur per nature indissimilis unitatem: alterum autem, id est solitudo, tollitur, ubi dicitur: Non potest a se facere quidquam, nisi quod uiderit Patrem facientem : qua ne illa exequatio fidem natiuitatis auferret, ait: Non potest Filius a se facere quidquam. Ab illo enim potest, ex quo est, quia nichil aliud est ab ipso esse. Et ut hoc se posse per uirtutis et nature potestatem ostenderet, subiunxit, nisi quod uiderit Patrem facientem. Non enim  corporalibus modis uidet, sed uisus eius omnis in uirtute nature est. Quod ergo ait: Non potest Filius a se facere quidquam, nisi quod uiderit Patrem facientem, id est nichil potest Filius facere, nisi quod habet ex natura natiuitatis, ut faciat. »Nihil enim, nisi natum, ait Hilarius, habet Filius.« Honoris etiam equalitate diuersitas remouetur, tu ibi: Pater non iudicat quemquam: sed iudicium omne dedit Filio, ut omnes honorificent Filium, sicut honorificant Patrem .

Ecce quid relictum est ad occasionem impietatis? quomodo potest intelligi natiuitatis differre natura, aut aliqua cogitari inequalitas? Sequitur enim: Qui non honorificat Filium, non honorificat Patrem : et ut tolleretur solitudo, subiunxit, Qui misit  illum. Alius enim mittens, alius qui missus est, quia alius est Pater, qui misit eum, alius Filius, qui missus est ab eo. Per hanc ergo fidei firmitatem absoluta est illa ueritatis confessio; in cuius typum uidebatur dici: Ecce Adam quasi unus ex nobis . Sicut tamen supra dictum est, potest esse uox ista angeli loquentis ad Moysen, et de utroque Adam nichilominus intelligi. Et ad hoc ut intelligatur de primo, sciendum est quod duas a principio fecit Deus rationales creaturas: unam spiritualem, id est angelicam; alteram corporalem, id est humanam. Inter angelos tamen unum singularem fecit, cui dictum est: Tu signaculum similitudinis Dei, etc.  Ipse ergo est, qui dixit: Ascendam in celum, id est ad equalitatem  Patris, et similis ero Altissimo . Propterea iure cecidit; quia uoluit exaltari, et adequari diuine maiestati. Inter corporales creaturas primum hominem precipuum et singularem esse uoluit, de quo dictum est: Faciamus hominem ad imaginem et similitudinem nostram . Sed et iste nichilominus maiestati uoluit adequari, quando serpenti consensum prebuit dicenti: Eritis sicut dii, scientes bonum et malum . Propter hoc et ipse cecidit. Bene ergo Angelus ait. Factus est Adam quasi unus ex nobis ; quia sicut in culpa, sic unus cum angelo fuit in pena. Notanda tamen est in hac similitudine dissimilitudo, quia, quamuis per superbiam uterque ceciderit, dissimiliter tamen. Nam aliunde, et alibi, et aliter homo quam angelus.  Aliunde, quia angelus de celo empyreo; homo de horto Eden: alibi, quia angelus cadens cecidit in hunc caliginosum acrem, homo uero inferius, quia in terra; aliter, quia homo cadens damnificatus est in pluribus quam Angelus. Damnificatus est enim homo corpore et spiritu, angelus uero solo spiritu. Plus tamen cadendo lesus est angelus quam homo; quia homo surgere potest a lapsu, angelus uero cecidit, nec adiiciet, ut resurgat. Plus igitur damnificatus est angelus quam homo: sed in pluribus homo. Quod si de secundo Adam angelus hoc dici uoluerit, uox exsultationis audita est. Quid enim iucundius quam quod Dominus angelorum factus est angelus, id est nuntius seruorum?  Est enim magni consilii Angelus , de quo Malachias: Et statim ueniet ad templum suum Dominator, quem uos queritis: et Angelus testamenti, quem uos uultis . Ipse Angelus est, qui ait ad Abraham: Non potero celare Abraham puero meo, que facturus sum . Nam quod ille Angelus esset Filius Dei, ostendit Abraham, cum de iustis una cum iniustis sollicitus, ait: Non est hoc tuum, qui iudicas omnem terram . Unde conuenienter probatur, ipsum esse Filium Dei, qui loquebatur ad Abraham.

Bene ergo ait Angelus: Ecce Adam quasi unus ex nobis, missus de sinu Patris in mundum, ad eos, et propter eos, qui hereditatem capiunt salutis . uel potest esse, ut dictum est, uox ipsius Moysi, et  de utroque Adam rursus intelligi. Ecce Adam quasi unus ex nobis. Ecce ille, qui a Deo factus erat bonus, iustus, perfectus, mortalis et immortalis, id est potens mori et non mori: qui etsi beatus non erat, miser tamen non erat; factus est quasi unus ex nobis, malus, iniustus, sibi nocens et suis; post peccatum mortuus, nec potens non mori; miser a peccato, a necessitate, et a miseria. Bonus siquidem factus fuit Adam, quia a Deo, qui uidit omnia que fecerat, et erant ualde bona . Sed per peccatum depressum fuit in eo liberum arbitrium, ita ut impotens ad bonum, et liberum remaneat ad malum. Non enim sicut mentita est heresis Pelagiana, solo arbitrio sine gratia potest homo facere bonum, uel resurgere si cadat; sed solo libero arbitrio  malum facere potest, et ad hoc liberato. Iustus etiam factus fuit, id est innocens et sine culpa; sed meritoriam iustitiam non habebat. Perfectus etiam, secundum quod tempori congruebat, id est secundum perfectionem nature condite, non nature glorificate. Sufficiebat enim ei ad maiora promerenda, quod acceperat. Mortalis erat, quia mori poterat; et immortalis, id est non mortalis, quia poterat non mori: non immortalis, quasi non posset mori. Beatus autem non fuit, quia quod casum suum nesciuit; uel si sciuit, et sibi non cauit, extra beatitudinem fuit. Miser tamen non fuit, quia nondum peccatum commiserat, nec humanis necessitatibus subiacebat; nec adhuc corporis uel mentis molestias sustinebat. Sed ecce prompta est ad malum  natura hominis per peccatum Ade, iniusta, corrupta, mortua, quia non potest non mori: et humanis miseriis addicta. Hoc omne sentimus per Adam, qui fuit primus, singularis, et ex nobis unus. Quod si de secundo Adam intelligitur, bene dicit Moyses: Ecce Adam, quasi unus ex nobis, homo passibilis, mortalis; qui defectus nostros quos uoluit, quos debuit, quantum uoluit et debuit, suscepit. Hinc est quod iehsu fatigatus ex itinere sedebat, sic super fontem . Et cum ieiunasset quadraginta diebus, et quadraginta noctibus, postea esuriit . In morte cepit pauere et tedere . Nec decipiat heresis Marcionis, per hoc quod apponitur, quasi, qui commentatus est Christum  carnem phantasticam assumpsisse, ita ut nec uere natum, nec uere mortuum fateretur, quia sicut Isaias ait: uere languores nostros ipse tulit, et dolores nostros ipse portauit . Quantum tamen uoluit, eosdem affectus suscepit. Nam qui super morte Lazari fleuisse legitur, apostolis ait. Lazarus mortuus est et gaudeo propter uos, quia non eram ibi . Timuisse dicitur, qui armatis ad corripiendum se prodiit obuius . Tristis fuit usque ad mortem, qui in mortis articulo dixit: Nunc clarificatus est Filius hominis . Et qui dixit: Abba, Pater, omnia tibi sunt possibilia, transfer calicem hunc a me . Ipse Petro ait: Pone gladium in uaginam. Calicem quem dedit mihi Pater, non bibam illum?  Et qui dixit: Deus, Deus meus, ut quid me dereliquisti? ; ipse etiam tunc dixit: Amen dico uobis, amodo uidebitis Filium hominis sedentem a dextris uirtutis Dei . Et qui ad inferna descendit, latroni in cruce dixit: Hodie mecum eris in Paradiso . Manus quoque quam clauus in cruce affixit, solo tactu auriculam Malchi sanauit . Et cum tandem moriens in ligno penderet, solem obscurabat, terram mouebat, petras scindebat, monumenta aperiebat ; et sic assumptos defectus secundum dispensationis debitum temperauit in omnibus; ut qui eum cogitaret hominem ex infirmitate, Deum etiam intelligeret ex potestate: et sciret quia factus est unus ex nobis uoluntate, non  necessitate.

Idcirco quoties diuinus sermo de Filio Dei nos erudit, aut de diuinitate eius, qua equalis est Patri, uel de humanitate assumpta, qua minor est Patre, nos certos reddit. Cum autem de diuinitate nos instruit, aut ad hoc intendit, ut ostendat quod eadem est natura Patris et Filii et Spiritus sancti: aut quod Filius alia est a Patre et Spiritu sancto persona. Unde nunc de Patre nunc de Filio, nunc de Spiritu sancto loquitur sermo diuinus: nunc uero de duabus tantum personis, ita ut non fiat sermo de tertia; quod fit, ut ostendatur personarum distinctio. Plerumque uero indiscrete sine personarum distinctione; ut ostendatur una eademque natura. Nam in illa uoce, cum iehsu in monte  coram Petro, Iacobo et Ioanne apparuit; et in ea quando super baptizatum columba descendit, et quando de sua clarificatione clamans ad Patrem, audiuit: Et clarificaui, et iterum clarificabo , non nisi persona Patris potest intelligi. Quod autem dicit Filius: Dominus dixit ad me: Filius meus es tu ; uel quod: Exiui a Patre, et ueni in mundum ; uel quod ait: Pater, clarifica Filium tuum , et huiusmodi: non nisi Filii uox potest intelligi. Quod autem Spiritus sanctus in specie columbe in baptismo , uel igneis linguis discipulis apparuit in cenaculo , non nisi Spiritus sancti persona debet attendi. Quod autem uidit Daniel uetustum  dierum, cui sedenti in throno oblatus est filius hominis , tam Pater quam Filius, sed non Spiritus sanctus in hac uisione sunt intelligendi. Cum uero nunc Filius, nunc Spiritus sanctus missus legatur, et Pater nunquam, quoties de missione fit sermo, nunquam de Patre, sed de Filio uel de Spiritu sancto intelligendum est. Cum uero legitur: uerbo Domini celi firmati sunt ; Spiritu oris eius omnis uirtus eorum ; uel illud: Ite, baptizantes eos in nomine Patris et Filii et Spiritus sancti , tota Trinitas intelligitur. Cum uero dicitur: Audi, Isrel, Deus tuus, Deus unus est , et in similibus indiscrete fit ita sermo de Trinitate, quasi de nulla personarum. Quod ad hoc fieri solet, ut una Patris et Filii  et Spiritus sancti natura noscatur. Cum uero de humanitate fit sermo, aut fit sermo de Filio, secundum quod est de forma Dei. Unde est quod ait: Ego principium, qui et loquor uobis , et: Ego in Patre, et Pater in me est , et huiusmodi, aut secundum quod formam serui accepit. Unde: Non dabis sanctum tuum uidere corruptionem , et: Caro mea requiescet in spe ; et huiusmodi. Quandoque ut ostendatur unio utriusque nature, quod Dei est attribuitur homini, et quod hominis Deo. Homini enim attribuitur quod Dei est, cum dicitur: puer ille creauit stellas; Deo uero quod est hominis, ut cum dicitur: Filius Dei mortuus est. Quando uero ut unita demonstretur persona, de eo loquitur indiscrete sermo diuinus,  ut cum dicitur: Nemo ascendit in celum, nisi qui descendit de celo, Filius hominis qui est in celo. Qui descendit, ipse est et qui ascendit super omnes celos . Et cum unite sint tres substantie in unam personam, id est Deus, anima et caro, gratia unionis, quod unius substantie est, toti solet attribui persone. Unde et in illo mortis sue triduo et ad infernum legitur descendisse, sed propter animam, et in sepulcro iacuisse, sed propter carnem, et in celo regnare, sed propter deitatem. Quid ergo, propter quid dicatur, attendat fides, quia nisi hoc quisque fideliter firmiterque intellexerit, et intellecta crediderit, saluus esse non poterit. Iustus autem ex fide uiuit , quia hec est uita eterna, ut cognoscamus Deum Patrem, et  quem misit ad nos, et pro nobis, Dominum nostrum Iesum Christum Filium suum ; qui cum eo, et cum Spiritu sancto uiuit et regnat Deus per omnia secula seculorum.



SERMO III. IN ADuENTU DOMINI.

uidi, et ecce uir uestitus lineis, etc. . uerba proposita uerba sunt Danielis, ut ex ipso Danielis uocabulo detur intelligi, quam credibilia facta sint hec testimonia nobis , que de tertio celo Propheta nos edocet euocatus. Tria siquidem uisionum genera teste sacro eloquia didicimus: corporale, spirituale, intellectuale. Corporale est quod per corpus percipitur, et corporis  sensibus exhibetur; spirituale autem multis modis dicitur: nam ipsum corpus quod in resurrectione habituri sumus, spirituale uocat Apostolus: Seminatur, ait, corpus animale, surget corpus spirituale : et dicitur spirituale, eo quod miris modis ad omnem facilitatem et incorruptionem spiritui subdatur; et sine ulla indigentia corporalium alimentorum solo uiuificetur spiritu, non quod in incorpoream substantiam sit abiturum, sicut nec hoc corpus, quale nunc habemus, anime habet substantiam, quamuis animale dicatur. Dicitur etiam spiritus er iste. Unde dictum est: Ignis, grando, nix, glacies, spiritus procellarum . Dicitur et spiritus anima, siue hominis, siue pecoris, ut ibi. Quis scit, si spiritus hominis ascendat  sursum, et spiritus pecoris si descendat ipse deorsum ? Dicitur et spiritus ipsa mens rationalis: que est tanquam quidam oculus anime; ad quem pertinet imago et agnitio Dei. Unde dicit Apostolus: Renouamini spiritu mentis uestre . Et alibi: Caro concupiscit aduersus spiritum . Quam mentem dicit, hanc etiam spiritum appellauit. Dicitur etiam spiritus Deus, ut in Euangelio: Spiritus est Deus . Ex his omnibus modis non uocamus spirituale hoc genus uisionis; sed illo uno modo, de quo loquitur Apostolus ad Corinthios, quo spiritus a mente distinguitur, ubi ait: Si orauero lingua, spiritus meus orat, mens autem mea infructuosa est . Per linguam accipiens obscuras et mysticas significationes, a  quibus si mentis intellectum remoueas, nemo edificatur. Cum ergo non intelliguntur in spiritu, dicit eas non mente. Unde apertius alibi: Si benedixeritis spiritu, quis supplet locum idiote ? Linguam ergo uel spiritum translato uocabulo, quamlibet signorum prolationem appellat, prius quam intelligantur: quo cum intellectus accesserit, qui mentis est, fit reuelatio, uel agnitio, uel prophetia, uel doctrina. Et tunc ascendit ad tertium uisionis genus, quod est intellectuale. Proinde ait Apostolus: Si uenero ad uos linguis loquens, quid uobis proderit, nisi loquar uobis in reuelatione, aut in agnitione, aut in prophetia?  Id est, si signis uerborum, hoc est, lingue loquar, et non accesserit intellectus, ut spiritu tantum, et non mente agatur  quod agitur, quid prodest?

Est igitur uisio corporalis, qua pertinent corporis sensus ad uisa corporalia, et hanc uocat Apostolus primum celum, quoniam in excelsum cerebri locum, tanquam in celum corporis a sede iecoris ignis emicat, de cuius cerebri medio uelut centro non solum ad oculos, sed etiam ad sensus ceteros tenues fistule deducuntur, ad aures uidelicet et ad nares et palatum, propter audiendum, olfaciendum, et gustandum: ipsumque tangendi sensum, qui per totum corpus est, ab eodem cerebro dirigi per medullam ceruicis, et eam que continetur ossibus, quibus dorsi spina conseritur, ut inde quidam tenuissimi riuuli, qui tangendi sensum faciunt, per  cuncta membra diffunduntur; ita ut represso calore lux ignis sola primum splendeat a cerebro, in radiis oculorum ad uisibilia contuenda; deinde ad aures tanquam post oculos cerebro uiciniores descendit mistura quadam primo cum ere puro, secundo ad nares cum ere caliginoso mouens humidas exhalationes, tertio cum corpulentiore humore usque ad gustum, ultimo usque ad terrenam crassitudinem descendit, ut faciat tangendi sensum, quia corporalis uisio non solum ad oculos, sed ad omnes corporis sensus pertinere dignoscitur: que ideo corporalis non dicitur, quia a corpore est, sed quia per eam uisa corporalia sentiuntur.

Spiritualis autem uisio, per quam non corpora,  sed corporum similitudines presente uel absente corpore conspicimus, siue ita sit res que occurrit, siue ita non sit, ut occurrit in animo. uarie siquidem corporalium similitudinum forme uariantur in mente, cum in cogitatione aliquid faciendum uel emittendum disponimus; siue cum dormientibus uidentur somnia, nichil uel aliquid significantia; siue cum ualetudine corporali turbatis intrinsecus itineribus sentiendi imagines corporum ueris corporibus ita miscet, ut internosci uel uix possint, uel omnino non possint; et aut significent aliquid, aut non significent; siue ingrauescente aliquo morbo uel dolore corporis, et intercludente intus uias, quibus anime, ut per carnem sentiret, intentio altius quam somno absentato spiritu monstrantur imagines rerum  uel significantes aliquid, uel non significantes; seu nulla ex corpore causa existente, sed assumente atque rapiente aliquo spiritu, tollitur anima in huiusmodi uidendas similitudines corporum, miscens etiam eis uisa corporalia; siue ita spiritu assumente alienatur ab omni corporis sensu, ut solis similitudinibus corporum spirituali uisione teneatur. Et hanc uisionem propter huiusmodi uarias illuminationes secundum celum uocat Apostolus.

Tertium uero est quod mente concipitur, ita secreta et remota, et omnino arrepta a sensibus carnis atque mundata, ut ea que in illo celo sunt, et ipsam Dei substantiam, uerbumque Deum per quod facta sunt omnia, in caritate Spiritus sancti  ineffabiliter ualeat uidere et audire. Ad illud Apostolum , ad illud raptos prophetas, non incongruenter arbitramur. Quoniam signa que per aliquas rerum similitudines demonstrantur in spiritu, nisi accedat mentis officium, quo uisa intelligantur, non est prophetia. Nam magis propheta fuit, qui intellexit quod alius uidit, quam ille qui uidit. Magis enim dici debuit propheta Ioseph, qui intellexit quid significarent septem spice et septem boues, quam Pharao qui eas uidit . Quamuis igitur intellectualis uisio, sicut spiritualis, multis modis fieri soleat, quia nunc per ipsum Creatorem non corporali uisione uel uocali sono, sed sola inspiratione, uel in signum ante mentem  adducta rei similitudine, uel per aliquam creaturam rationalem superiorem, ut per angelos, siue inferiorem, sicut per homines; uel irrationalem superiorem, ut per nubem; uel inferiorem, sicut factum est in rubo; siue dormiendo, siue uigilando turbatis intrinsecus itineribus sentiendi, uel aliquo alio, quem supra diximus, modo, tamen inter spiritualem et intellectualem uisionem hoc interest, quia que per spiritualem uidentur, non diiudicantur: intelliguntur autem, que per intellectualem. Item, quod in uisione corporali uidetur, fallere potest uidentem, cum in ipsis corporibus fieri putat, quod fit in corporis sensibus, sicut nauigantibus uidentur ea que sunt in terra moueri, et in celo stare sidera que mouentur; et in aqua baculus fractus. Similiter  uisio spiritualis fallere potest uidentem, cum corporum similitudines aliter quam sint occurrunt in animo cogitantis. Sed in intellectuali uisione mens non fallitur, quia aut intelligit, et uerum est; aut si uerum non est, non intelligit.

Est igitur spiritualis dignior corporali; sed intellectualis longe excellentior spirituali. Et est quasi quoddam medium inter utramque spiritualis, quia non incongrue medium dicitur, quod corpus quidem non est, sed simile est corporis inter illud quod uere corpus est, et illud quod nec corpus, nec simile corporis est. Quia igitur propheta ex uisione proposita, quam intellectualiter uidit  iudicium Dei intellexit, quo foras eiiciendus erat princeps huius mundi, ut scriptum est: Nunc  iudicium est mundi; nunc princeps huius mundi eiicietur foras : nec dubium quod ab illo quem uidit uestitum lineis, merito nomine Danielis censetur, ubi ait: Ego Daniel lugebam multum, etc. . Daniel quippe iudicium Dei interpretatur. Sed notandum quod premittit penitentie luctum et dignum abstinentie fructum, quia sicut exteriores oculi pinguedine carnis infecti, clare nequeunt intueri quod uolunt, sic interiores, nisi mens a superfluitate macrescat, uerum solem uidere non possunt. Dicit ergo: Ego Daniel lugebam multum. Ex hoc patet quod melius est ire ad domum luctus, quam ad domum conuiuii .

Nam et ipsi filii Iob cum essent in conuiuio, flante uento a regione deserti, qui concussit quatuor angulos  domus, oppressi sunt . uix enim potest esse ut absque effrenata letitia possit esse conuiuium comessorum. Scriptum quippe est: Sedit populus manducare et bibere, et surrexerunt ludere . Est tamen conuiuium conuiuentium, et est conuiuium conuiuantium. Conuiuium conuiuentium est unius moris habitare in domo, si simul bene uiuunt, quia si male uiuunt, nec uiuunt. Forte semiuiui sunt, sed non uiui, quia si corpore uiuunt, anima tamen mortui sunt. Conuiuium uero conuiuantium est sedere in concilio comessorum, ac propter hoc ludentium. Unde Ieremias ait: Non sedi in concilio ludentium , sed potius lugentium, quia per luctum caput turbatur, facies  attenuatur, dolor mitigatur. Caput turbatur pre amaritudine, facies attenuatur a pinguedine, dolor mitigatur spei consolatione. uidete quante sint efficacie ad impetrandam Dei misericordiam lacryme lugentium; que meritorios et cause inferioris annos Ezechie induciare potuerunt ; et predestinatos et cause superioris ad finem optatum ordinare meruerunt. Extrema quippe luctus gaudium occupat sicut extrema gaudii luctus solet occupare . Infelix Zoroastres et inuentor artis magice perhibetur, qui in sue natiuitatis initio solus fertur risisse. Quis enim incarcerandus uel incarceratus ridet? Et quid, nisi carcerem, carnem uel mundum dixerim: in quibus detrusi sunt Eue filii? Quid enim aliud quam carcer est mundus?  Quid homo, nisi incarceratus? Quis tortor carceris, nisi qui torquere non cessat hostis antiquus?

He sunt luctus cause generales, preter eas quas unusquisque nostrum speciales habet, aut particulares. Mouebat enim non tantum totius orbis generalis, sed plebis Iudaice specialis, et insuper proprie seruitutis indiuidualis, prophetam miseria, cum dicebat: Ego Daniel lugebam multum, trium hebdomadarum diebus . Congruum lugendi tempus ponit, cum dicit, trium hebdomadarum diebus. Nam et ipsa Christiana religio huius auctoritate sententie trium hebdomadarum, ante diem Natalis eius quem propheta uidit uestitum lineis, luctus et penitentie tempus consecrauit, ut trium hebdomadarum  transacto luctu, illum uidere, id est intelligere cordis oculis mereamur, qui pro nobis uestitus lineis uenit. Hinc etiam tres septenarios penitentiales annuatim Ecclesia solemnizat, de quibus alias disseruisse me memini; unde nec arbitror repetendum. Quia enim septem sunt principalia uitia, que uel corde, uel ore, uel opere committuntur, bene sub tribus septenariis penitentie perfectio consummatur, quia ad hoc etiam septem psalmi penitentiales ordinati sunt. Bene igitur per hunc penitentie fructum propheta non solum principis regni Persarum brachium eneruauit, sed uirum uestitum lineis uidere promeruit. Ecce uir desideriorum, ait angelus loquens ei, ueni ad adiutorium tibi, sed restitit mihi uiginti et uno diebus princeps regni Persarum  . Quia igitur peccatis exigentibus gens Iudea subdi meruerat regno Persarum, merito angelo Danielis, qui unus erat de filiis transmigrationis, restitisse dictus est princeps regni Persarum, quia alter alteri angelus non resistit, nisi quantum meritis humanis adiuuatur. Sed post penitentie luctum uidit Saluatorem et procuratorem populi Isrel. Unde subdit: uicesima et quarta die apparuit uir uestitus lineis. Nota hunc numerum impariter parem esse et superabundantem. Omnis enim pariter par, uno se minus diminutus est. Similiter pariter impar uel perfectus est, uel diminutus, nisi ad secundum et compositum descendit, et tunc superabundans est. Superabundat autem numerus iste  duodenario, per partes aliquotas diuisus, ita ut summa crescat in primum cyclicum ex radice senarii procuratum.

Cum igitur in se duos contineat duodenarios, et tertium lucretur in fructu partium, tres istos duodenarios commendabiles ex sacri testimonio eloquii uideamus. Primus enim commendabilis fuit in patriarchis, qui nobis sub lege naturali fidei radicem plantauerunt. Secundus commendabilis fuit in prophetis, per quos fides plantata floruit, et odorem confortantem nos per legem scriptam contulit in spe et exspectatione Redemptoris. Tertius commendabilis fuit in apostolis, per quos fides germinata et florida per legem gratie fructum fecit, quia senarius boni operis qui a patriarchis incepit, per doctrinam  prophetarum perductus est ad finem consummatum apostolice ueritatis, qui, fide per dilectionem operante, opus consummauere perfectum. Bene ergo uicesima et quarta die apparuit uir uestitus lineis, qui, consummato tempore patriarcharum quo primum fides illuminauit mundum, consummato quoque numero prophetarum, quorum oraculis confortatus est mundus, uenit uir uestitus lineis, cuius gratie subsidiis apostolica doctrina boni operis fructum fecit. Sed quid est quod ait: Ego sedebam super fluuium magnum Tigris?  Magnus fluxus est nostre mortalitatis, magnus et quasi torrens uelocius defluens quam a texente tela succiditur. Et quis liberabit nos de corpore mortis huius? Gratia Dei per Dominum nostrum Iesum Christum  , qui solus liberator est nostre mortalitatis. Sedenti igitur, id est attente consideranti fluxum sue mortalitatis, apparuit, qui solus potuit liberare, uir unus uestitus lineis, qui pelliceum Ade, transacta iam hieme, deponens, solis lineis uestiri uoluit, tanquam sponsus ad sponsam ueniens, ueste nuptiali uestitus. Iam enim hiems abiit et recessit, et totus mundus apparet floridus: et uere totus, quia ibi apparet flos florum, ubi solent esse stercora iumentorum. uel uir unus uestitus lineis, quia ipse, tanquam sacerdos secundum ordinem Melchisedech ad nos ueniens, non per sanguinem hircorum aut taurorum, sed per proprium sanguinem intrans in sancta sanctorum , uestri uoluit Ephod lineo in operibus bonis, et linea  stricta in mortificatione carnis. Sequitur:

Et accincti renes eius auro obrizo. Euigilate, iusti, ecce hora est, in qua Dominus uester uenit. Beati sunt serui illi quos inuenerit uigilantes . Amen dico uobis, precinxit se tanquam gigas, ad currendam uiam ; tanquam uir pugnator omnipotens , ad faciendam uindictam. Unde, auro, inquit, obrizo. Ioannes et Elias lumbos zona pellicea accinctos habebant : quia nimirum quamuis iusti et sancti essent, etsi pelliceum Ade deposuerunt, ad minus de pelliceo sibi zonam retinuerunt, id est titillationem carnis de pareuaricatione descendentem senserunt. Iste uero auro obrizo accinctus fuit, qui de  carnis titillatione nichil sensit. Nam etsi tentatus legitur pro similitudine, absque peccato fuit illa tentatio . uel quia per renes infirmitas fragilitatis, et per aurum potentia designatur; bene auro renes accinctos habuit, qui in infirmitate nostre carnis, potentiam non amisit. Hoc enim auro astringebatur Paulus, cum ait: Quando infirmor, tunc fortior sum et potens . Auro tamen obrizo non erat accinctus qui non a se, sed a Deo potens in infirmitate fuit. Iste uero bene accinctus auro obrizo perhibetur, qui potentiam a seipso habuit. uel quia per aurum angelica designatur natura, ut ibi: Non dabitur aurum obrizum pro ea . Ac si aperte dicat: Angelica non potest ei comparari natura. Circa renes aurum obrizum  habuit, cui angelica natura in tentatione seruiuit. Unde dicitur: Et accesserunt angeli et ministrabant ei . Per renes enim, que pars corporis est fragilior et pronior uoluptati, tentatio designatur. uel certe, quia per aurum nitor sanctitatis accipitur. Unde ait Ieremias: Quomodo obscuratum est aurum?  Bene non tantum aurum, sed aurum obrizum circa renes habuit, quia in ipsa humanitate tam per signorum exhibitionem, quam per uirtutum coruscationem, non solum sanctus, sed Sanctus sanctorum inter sanctos apparuit. Nota quod Ezechiel ad renes huius uiri, non aurum sed atramentarium scriptoris uidit , Ioannes accinctum ad mamillas zona aurea , Daniel uero aurum obrizum ad renes  uidit, et non ad mamillas . Sic enim Spiritus sanctus, prout uoluit, singulis diuisit. Atramentarium in dorso chirographum mortis significat, quod ipse Christus in passione affixit cruci. Ad mamillas aurum uidit, qui in uerbo predicationis Dei sapientiam et Dei uirtutem agnouit. Aurum uero ad renes uidit, qui eum per nostre carnis fragilitatem in sepulcro iacentem, et per potentiam diuinitatis in resurrectione fulgere cognouit. Aurum ad mamillas habuit in predicatione, atramentarium scriptoris ad renes in passione, aurum obrizum in lumbis in resurrectione. Sequitur:

Et corpus eius quasi chrysolithus. Corpus Christi dupliciter accipitur, quia per corpus designatur quandoque Ecclesia, quandoque caro de uirgine assumpta:  que nimirum caro merito comparatur chrysolitho. Est enim chrysolithus lapis pretiosus, qui nascitur in Aethiopia, contra serpentes ualens, et contra nocturnos timores, colore uiridis, mari similis et auro micanti, scintillans ut ignis. Bene igitur Christi corpus comparatur chrysolitho, quia sicut in Aethiopia chrysolithus, et in tenebris lux, sic in mundo Christus. Ipse est lapis angularis ad coniungendam utramque maceriam, et ad percutiendum erectam statuam: qui utique contra serpentes ualuit, quando diabolum et cogitationes eius comprehendit. Hinc Moyses in uecte serpentem, in signum Christi pendentis in cruce, in deserto erexit , ut per ipsum populus Dei serpentium  morsus euitaret. Bene ergo uiridi chrysolitho comparatus est Christus in predicatione, qui fuit quasi precisum lignum quod uiruit, et cuius folium non defluxit. Mari uero similis fuit in passione, quando sanguinem sudans, tristis erat anima eius usque ad mortem. Scintillauit etiam ut ignis, per miracula que foris apparuerunt populis. Auro similis fuit, quando per potentiam diuinitatis in resurrectione refulsit. uiridis ergo fuit in predicatione, scintillans ut ignis in miraculorum exhibitione, mari similis in passione, auro micans in resurrectione. Si uero per corpus huius uiri Ecclesiam accipias, uiridi chrysolitho comparatur in uirginibus, mari similis  in martyribus, scintillans ut ignis in predicatoribus, auro micans in supernis ciuibus. Sequitur:

Et facies eius ut species fulguris. In facie cognitio est, ut ibi: Et uidebis faciem eius in iubilo . Quod nimirum tunc erit, quando adimplebitur hoc quod per Apostolum predicatur: Tunc cognoscam, sicut et cognitus sum . Natura autem fulguris et ignis illuminat, exsiccat, uegetat, accendit, consolidat. Hinc bene facies eius, ut species fulguris dicitur, quia cognitio Dei per fidem illuminat, et per exclusionem malorum exsiccat, per spem uegetat, accendit per feruorem, consolidat per caritatem. Sequitur: Et oculi eius ut lampas ardens. Per oculos Christi uel ipsa sapientia,  qua scrutatur renes et corda, uel eorum ordo qui in Ecclesia ueritatis lumine coruscant, figuratur. Unde ipsa ait Sapientia: Caligauit ad indignationem oculus meus . Bene igitur oculi Christi lampadi ardenti comparantur; quia sicut uitrum foris apparens in lampade intus ignis ardentis claritati non potest resistere; ita uitrum fragilitatis nostre sapientie Dei omnia prescienti obuiare non potest.

Scrutatur enim renes et corda, qui omnia scit antequam fiant. Si uero per oculos Christi predicatores sancti designantur, bene lampadi ardenti comparantur; qui licet per uitrum fragilitatis foris appareant corruptibiles, pinguescunt tamen intus caritatis oleo, et igne sancti Spiritus inardescunt.  Sequitur: Et brachia eius, et que deorsum sunt usque ad pedes, quasi species eris candentis. Nota crucis mysterium secundum simplicem littere sensum. Brachia Christi, et que deorsum usque ad pedes, speciem eris candentis habuerunt, quando affixus cruci mori potius uoluit quam flecti: es enim candens potius frangi potest quam flecti. Sic qui cruci est affixus, cum caput moueat, brachia et que deorsum sunt mouere non ualet. uel certe quilibet actiui uel subiecti fideles in Ecclesia per brachia designantur: qui bene speciem eris candentis tenent, quia non tam ore quam corde fidem seruant. Fides enim ualet, que per dilectionem operatur. Aes uero in eo quod sonorum est, confessionem  significat oris, in eo quod candens feruorem demonstrat cordis. Corde enim creditur ad iustitiam, ore autem confessio fit ad salutem . Sequitur:

Et uox eius ut uox multitudinis. uox Christi predicationem significat  . Ipse enim est, qui uirga oris sui interficiens impium, quinquies uel certe sexies ad destruendam Syriam terram percussit. Quinquies percussit, quando legem dedit: sexies autem, quando legem in sex distinctionibus diuisit. In lege enim alia uox Dei continetur in iustificationibus, ut illa qua leprosus uel menstruata emundantur; alia in iudiciis, qua oculum pro oculo,  dentem pro dente iubemur euelli, alia uero simplicitate littere contenta tanquam quedam intercapedo ponitur, ut per eam sacramentorum tegumenta celentur; alia in consiliis, unde Dominus iehsu querenti iuueni de salute respondit: Si uis perfectus esse, uade, uende omnia que habes et da pauperibus : consilium quidem fuit, non preceptum: alia autem in prohibitionibus, ut ibi: Non occides: Non mechaberis ; alia uero in preceptis. Unde habes: Diliges Dominum Deum tuum .

uel certe sexies oris sui iaculo terram percussit, quando uox eius intonuit super aquas; quando uox eius in uirtute, in magnificentia, in confractione cedrorum, in intercisione flamme ignis, in concussione  deserti, in reuelatione condensi fuit . Ipse enim est, super quem requieuit Spiritus septiformis. Per spiritum siquidem timoris fluxus nostre fragilitatis tanquam aquas domuit; per spiritum pietatis uox eius in uirtute fuit; per spiritum scientie uox eius fuit in magnificentia, quia per doctrinam inter gentes magnificus enituit; per spiritum fortitudinis uox eius cedros fregit, dum per potentiam diuinitatis gloriosos terre humiliauit; per spiritum consilii flammam ignis intercidit, quando consilio sue consolationis feruorem tentationis interrupit; per spiritum intellectus desertum concussit, dum gentiles deuotionis compunctione ad fidem conuertit; per spiritum sapientie reuelauit condensa, quando per sapientiam  nobis aperuit sacramentorum mysteria. Igitur uox eius ut uox multitudinis erat, dum fluxum carnis domuit, et misericordie sue uiscera nobis aperuit; quando per doctrinam magnificus apparuit, superbos humiliauit, gentiles uocauit, tentationes superauit, Ecclesie sacramenta reuelauit. He sunt ale cherubim; quas unam ad alteram collidere uir sanctus audiuit .



SERMO Iu. IN ADuENTU DOMINI.

Eleuare, consurge. sede, Ierusalem; solue uincula colli tui, captiua filia Sion . Hora enim est iam nos de somno surgere . De illo inquam somno, in quo qui dormit, nec aliquid uidet, nec sentit; uel si uidet, quod uidet non intelligit;  uel certe si intelligit, obliuiscitur et negligit. Cum enim diceret Dominus: Lazarus amicus noster dormit , de dormitione illa dictum est, in qua nichil uidetur aut sentitur. De hoc somno surgere nos hortatur Apostolus, cum ait: Exsurge, qui dormis, et exsurge a mortuis, et illuminabit te Christus . Secundum uero somni genus in somno Nabuchodonosor figuratur; qui cum statuam uiderit, nec recordatus est, nec intellexit . Tertium autem figuratur in somno, quo aggrauati erant discipuli, cum Dominus appropinquans passioni diceret eis: Non potuistis una hora uigilare mecum? . uidebant quod predixerat eis iehsu dicens: Ecce ascendimus Ierosolymam, et Filius hominis  tradetur , et intellexerant: Unde et Petrus respondit: Absit a te, Domine, non fiat istud . Sed imminente passione non sunt recordati uerbi eius, somno ignauie depressi. Unde cum in ipsa passione Dominus Petro dixisset: Priusquam gallus cantet, ter me negabis , et Petrus uerbum intelligens respondisset; Et si oportuerit me commori tibi, non te negabo , requiritur, negat, et gallus cantat. Tunc Dominus Petrum respexit; et recordatus est Petrus uerbi quod dixerat ei iehsu . Si non intellexisset, non respondisset; et si oblitus non esset, recordatus non fuisset. Primo ergo somno torpet paganus, secundo Iudeus, tertio falsus Christianus. Paganus enim nec legendo uidet, nec intelligit, nec  reminiscitur uerbi Dei uirtutem; Iudeus uero legendo uidet, sed non intelligit, nec reminiscitur; falsus uero Christianus, uidet, intelligit; sed obliuiscitur et negligit. Primo somno torpet, qui nec Deo, nec Deum, nec in Deum credit; secundo, qui Deum credit, sed nec Deo, nec in Deum credit; tertio autem, qui et Deo et Deum credit, sed in Deum non credit. Primus igitur somnus ignorantie est, secundus perfidie, tertius torporis et ignauie. Si ergo in uisione pacis habitare uis, quoniam Ierusalem uisio pacis interpretatur, et dies uidere bonos , eleuare a somno ignorantie, tu pagane, eleuare a somno perfidie, tu Iudee; consurge a somno torporis et ignauie, tu false Christiane. Qui enim iacet, et in imo prostratus est, non potest  intueri ea que de longe sunt, sed ea tantummodo que de prope sunt intuetur. Unde et illi qui in medio Ierusalem faciebant abominationes, quando statuebant ad ostium tabernaculi idolum zeli ad prouocandum emulationem, quando adorabant picturas, plangebant Adonidem, et dorsum contra templum habentes adorabant ad ortum solis, iacere dicuntur unusquisque in abscondito cubilis sui . Unde Dominus ad prophetam: Certe uidisti, fili hominis, quid isti faciunt in tenebris, unusquisque in abscondito cubiculi sui .

Quia ergo iacebant, ad ea que de prope erant oculos aperiebant. Quid enim magis de presenti, et, ut ita dicam, de prope potest esse, quam fauor  populi, amor mundi, dilectio carnalis desiderii, contemptus Dei, initium infidelitatis? Ad ostium siquidem tabernaculi statuit idolum zeli, qui foris in conspectu hominum feruoris similitudinem demonstrat, que utique similitudo Deum ad iracundiam prouocat. In ostio enim tabernaculi conspectus populi, in idolo zeli feruoris similitudo figuratur. Picturas adorat, qui ea que in mundo sunt desiderat: ea enim que in mundo sunt, quasi picture sunt, quia uidentur aliquid esse, cum nichil sint. Sunt enim quedam que uidentur esse, et non sunt, ut presentia. Unde Paulus quasi a maiori probans, ait: Si quis se putat aliquid esse, cum nichil sit, ipse se seducit . Ubi enim hominem nichil esse dixit, de aliis rebus que pro homine facte sunt,  quod nichil sint, aperte demonstrauit. Unde et Isaias: Omnia, ait, quasi non sint, sic sunt coram eo . Quedam autem sunt, et non uidentur esse, ut eterna. Adonidem uero plangunt, qui ideo dolent, quia desideria carnis perficere non possunt. Sunt enim quidam, qui cum crucifixi sint mundo, mundum tamen sibi crucifigi nolunt. Isti delectationes mundi querunt, sed cum eas habere nequeunt, dolent et gemunt; et tunc quasi Adonidem plangunt. Per Adonidem enim qui fuit amasius ueneris, et fomes delectationis, et delectatio figuratur. Dorsum autem contra templum habent, qui contempto Creatore honorem indebitum exhibent creature. Quia igitur hec sunt que illi faciebant, qui in abscondito cubilis sui iacebant, tu qui in imo  iaces, eleuare. Quandiu enim animalia submittunt alas, oportet submitti et rotas: quia quandiu motus animi flectuntur ad terrena, oportet ut submittatur cogitatio, et in imo circumspectio reuoluatur. Motus quidem animi animalibus, cogitationem rotis non incongrue comparamus.

Sicut enim quatuor animalia, quorum primum simile erat homini, secundum boui, tertium leoni, quartum aquile , ita et in animo quatuor motus in enies, que quatuor animalium speciem prefigurant. Primus est rationis motus, qui homini iure attribuitur; quia soli homini ratio solet competere. Secundus motus est sensualitatis, quem bene boui comparamus. Nam sicut inter illa quatuor animalia bos pigrior, sic inter motus animi  sensualitas ad considerandum tardior inuenitur. Per alios siquidem motus, tam ea que non sunt presentia, quam que presentia sunt, uidentur. Sensualitas autem ea tantum considerat, que oculis subiacent carnalibus. Tertius animi motus auiditas est, quem bene leoni comparamus, quia leo animal auidum est; quartus uero animi motus cordis est deuotio, quem bene assignamus aquile, quia sicut aquila ceteris animalibus uelocior inuenitur, et altius potest incedere, ita ceteris motibus animi deuotio potest altius uolare: et sicut aquila ceteris animalibus limpidiores habet oculos, ita per deuotionem ea que uolumus limpidius inuenimus.

Et reuera ubicunque intenditur ratio, infigitur  sensualitas, rapit auiditas mentem, uolat deuotio, ibi oportet, ut intendat circumspectio, cogitatio reuoluatur. Quia enim cogitatio siue circumspectio nunquam stabilis est, sed semper uoluitur, bene rote uolubili comparatur. Unde et ille rote uolubiles uocate sunt, dicente propheta: Et uocauit illas uolubiles, audiente me . Si ergo ratio uel sensualitas, siue auiditas, siue etiam deuotio eleuetur in altum, oportet ut in altum eleuetur et cogitatio, quia cum eleuantur animalia de terra, eleuantur pariter et rote; et quando submittunt alas, submittuntur et rote sequentes ea. Tunc enim submittunt, quando in terrenis intendunt. Tu igitur qui iaces, et in imo positus es, eleuare. Eleuare circumspectione, eleuare cogitatione; eleuare per  exercitium actiue uite; eleuare etiam per altitudinem contemplatiue. uere enim in imo est, qui infra seipsum positus est. Alii enim iacent infra seipsos, alii iuxta seipsos, alii etiam eleuati sunt supra seipsos. Infra seipsos sunt qui in omnibus carni et mundo et cogitationi cuilibet obediunt; iuxta seipsos sunt qui quidem uoluptates et queque superflua rescindunt, sed de his que necessaria sunt, rescindere nulla uolunt. Supra seipsos sunt qui non tantum uoluptates, sed et ipsas plerumque necessitates pro Deo dimittunt. Eleuare igitur iuxta te, qui positus es infra te, dimittendo saltem uoluptates, etsi nondum uis dimittere necessitates. Eleuare et supra te, ut ipsis necessitatibus omissis, ad illum qui de longe uenit ad te, et est supra te,  respicias cogitatione et auiditate. Qui enim a longe respexit, Dei potentiam uidit, sicut ait: Aspiciens a longe, ecce uideo Dei potentiam uenientem. Nomen enim Domini uenit de longinquo, et merito. Sic Abraham de terra et de cognatione sua egressus est, ut inter Chananeos diues efficiatur. Sic Elias egressus est, ut a uidua utcunque sustentetur. Sic Iacob de domo patris sui egressus est, ut patrimonio filiarum Laban perfruatur. Sic Tobias filium peregrinari misit, ut filie Raguelis copuletur. Sic et ipse iehsu egressus est, quia a summo celo egressio eius , ut captiua filia Sion in libertatem glorie filiorum Dei reuocetur. Solue ergo uincula colli tui, captiua filia Sion. Si enim uinculum colli non soluatur; nec manus in sinum mitti,  nec foris uerba possunt extrahi. Sed cum tempus redemptionis filiorum Isrel appropinquasset, ut de captiuitate Aegypti, de seruitute Pharaonis in libertatem et ubertatem terre fluentis lacte et mello uocarentur, locutus est Dominus ad Moysen, dicens: Loquere Pharaoni, ut dimittat populum meum . In hoc autem signo loqueris: Mitte manum tuam in sinum tuum . Signum est nostre redemptionis. Nisi enim manum in sinum mittamus, de sub iugo principis tenebrarum collum excutere non ualemus. Nam manum in sinum mittit, qui in operibus suis ad conscientiam recurrit. Per manum siquidem opera, per sinum uero figuratur conscientia. Liberari autem non potest de seruitute  diaboli, qui in omnibus operibus suis conscientiam suam non scrutatur. Ubera etiam foris extrahi necesse est, si in promissis hec filia Sion fidelis inueniatur. Quid enim est filia Sion? Ecclesia. Quid autem loquitur et promittit Ecclesia sponso suo? Egrediamur, ait, in agrum, commoremur in uillis; et ibi dabo tibi ubera mea .

Ecce sponsus in agrum egressus est. Sed ad quid? Ad meditandum et uiuificandum. Ad meditandum cum Isaac; ad meditandum, inquam, cogitationes pacis et non afflictionis : ut ibi de camelo suo coram eo descendat Rebecca; uel de captiuitate peccatorum eruatur captiua filia Sion. Per Isaac enim Christus, per agrum mundus figuratur. In hunc enim agrum egressus est Dominus,  ad cogitandum nobis bona, et ad uiuificandum ossa mortua. Ossa, inquam, illa de quibus Dominus in descriptione Leuiathan dicit beato Iob: Ossa eius ut fistule eris . Ossa ut fistule sunt sapientes huius seculi; qui cum sensum bene dicendi habeant, sensum tamen bene uiuendi non habent. uel certe ossa mortua sunt illa de quibus Dominus ait, cum diuitem describit: Ossa, inquit, eius plena sunt adipe . Diuites enim quasi ossa adipe plena sunt, quando diuitiis impinguati fortitudine sua pauperes opprimunt. Hec erant ossa mortua, quando non erat in eis illa uita, de qua dictum est: Ego sum uia, ueritas et uita . Et ad hec ossa uiuificanda uenit Dominus in  mundum, cum diuites et sapientes per exemplum operum et doctrinam uerborum ad uitam uocauit eternam, infundendo eis in tentatione patientiam, in moribus concordiam, ueram in doctrina scientiam, in religione restrictionem, in corde deuotionem. Nam tentatio in commotione, concordia in iuncturarum connexione, scientia in pellis extensione, restrictionis sententia in neruorum coniunctione, deuotio cordis figuratur in carne. Sic enim in Ezechiele scriptum est, quod Dominus duxit eum in campum plenum ossibus mortuorum; et dictum est ei: Putas, fili hominis, reuiuiscent ossa ista? . Et ecce commotio. Postea autem redire cepit unumquodque ad iuncturam suam. Deinde uero neruos et carnem et pellem habere ceperunt;  et tunc spiritu a quatuor uentis uocato uixerunt . Bene enim per neruos sententia restrictionis accipitur. Nam in tali neruo Iob pedem posuerat, cum diceret: Posuisti in neruo pedem meum . Pedem Iob Dominus in neruo posuit, cum eum districtionis sue sententia ligauit. Per carnem autem cordis deuotio figuratur, ut ibi: Auferam a uobis cor lapideum, et dabo uobis cor carneum . Cor enim carneum pro lapideo dat Deus, quando pro obstinatione infert cordis deuotionem. Pellis uero nomine sacre lectionis intentio designatur, ut ibi: Extendens celum sicut pellem .

Ad uiuificandum ergo ossa mortua egressus est  in agrum Dominus, cum in mundum uenit, ut sapientes huius mundi uel diuites ad paupertatem spiritus prouocaret. Commorari similiter in uillis uenit, cum in latitudinem huius mundi descendit. Mundus enim et ager et uilla erat, quando Dominus uenit: ager propter laborem; uilla, in eo quod nullam in eo poterat homo contra hostem suum defensionis iuuenire munitionem. Sed uenit Dominus, et se murum posuit in domo Isrel, et tunc facta est urbs fortitudinis nostre Sion, quia Saluator noster positus est in ea murus . Solue ergo uincula colli tui, captiua filia Sion, ut iuxta promissum ubera tua des ei. Sic enim dixeras: Egrediamur in agrum, commoremur in uillis, et ibi dabo tibi ubera mea . Que sunt  ubera? Iudea simul et gentilitas ad fidem uocata. Hec enim sunt ubera, de quibus dicit sponsus: Duo ubera tua quasi duo hinnuli capree gemelli, qui pascuntur in liliis . Iudei siquidem et gentiles, quando sacre doctrine lac et propinant aliis, et sibi sugunt, ubera sponse dici possunt. Qui bene hinnuli sunt per humilitatem, capree per deuotionis altitudinem, gemelli per caritatem. Pascuntur autem in liliis per uite candorem. Ut igitur hec ubera foris possint extrahi, id est ut Iudea et gentilitas ad uere fidei confessionem possit conuerti, Solue uincula colli tui, captiua filia Sion. Si enim per filiam Sion Ecclesiam figurari dicimus, recte per collum Ecclesie prelatos figuramus. Collum enim pars illa corporis est, per quam  cibus a capite deriuatur in corpus. Cibus autem anime uerbum est uite, caput Christus, Ecclesia corpus. Quia uero per prelatos uerbum predicationis, prout diuinitus sunt inspirati, in corpus Ecclesie diffunditur, bene per collum filie Sion prelati Ecclesie figurantur. uincula autem colli impedimenta illa possumus appellare, quibus impediti prelati, nec sibi, nec aliis proficiunt, quantum uolunt, scilicet amaritudo tentationis, fragilitas carnis, persecutio temporalis, occupatio secularis. Amaritudo tentationis in uinculis illis aperte figuratur, quibus Ioseph fratres suos ligandos esse comminatus est, cum ait: Per salutem Pharaonis non egrediemini; sed mittite unum ex uobis: uos autem  remanete in uinculis, donec ueniat Beniamin frater uester minimus; et probemus si uera sint, que dicitis . Ioseph enim fratres suos tentare uolebat, non persequi. Bene autem Ioseph in exspectatione Beniamin uinculis tentationis ligare dicitur fratres suos. Nam fideles, qui per filios Iacob figurantur, doloris amaritudine per augmentum uirtutum ligantur in exspectatione uere spei, et aduentus glorie magni Dei . Quanto magis enim fideles proficiunt, tanto magis dolent, quod cum Christo nondum esse possunt. Per Ioseph autem uirtutum profectus; per Beniamin figuratur Christus, quia ipse filius dextere est, eo quod filius sit substantiuus; nos autem quasi sinistre, quia filii adoptiui sumus. Ipse est filius dextere, quia  sedet ad dexteram Patris, cui Pater dixit: Sede a dextris meis . Qui cum noster sit Pater per humane nature donum, frater tamen factus est per eius nature consortium. Et bene minimus, eo quod per carnis assumptionem paulo minus ab Angelis sit minoratus . Bene minimus, in typo cuius minimum filiorum Isai, id est Dauid, de cuius genere ipse Dominus nasci uoluit, Deus in regem sublimauit. Bene minimus, qui cum magnus esset, pro nobis factus est paruulus, ut scriptum est: Paruulus natus est nobis . Et cum uerbum Patris esset, factus est infans, ut scriptum est: Inuenietis infantem , etc. Et cum primus esset omnium, factus est omnium nouissimus. Unde Isaias: Et nos putauimus eum nouissimum uirorum,  uirum dolorum . Et Psalmista similiter in persona eius: Ego autem sum uermis et non homo .

Fragilitas uero carnis satis aperte figuratur in neruicis illis funibus, quibus Dalila uoluit ligare Samsonem . Neruus enim ex carne est, et ideo impedimenta carnis significat, quibus quasi uinculis ligatur, ut non proficiat quantum possit, uelit, uel debeat. Persecutio uero temporalis in uinculis illis figuratur, quibus Ezechielem ligari iubet Dominus, cum ait: Et tu fili hominis, ecce ego posui uincula super te, et ligabunt te in eis . Prophetarum siquidem uerba, similiter et opera, plerumque proponebantur in exemplum populo Isrel. Nam in signum persecutionis, qua in Babylone  ligari debebant et captiuari, ligatus est propheta coram eis, sicut dictum est: Signum est domui Isrel. Occupatio autem in litio illo designatur, quod et illa Dalila capillis Samsonis innexuit, ut infigeret terre . Per capillos enim capitis cogitationes mentis, per litium quod capillis in nexuit, occupationes cogitationum: que tunc litio terre infiguntur, cum per aliquam occupationem in terrenis cogitationes inuoluuntur. uel certe occupatio, ut ait beatus Gregorius in Moralibus figurari potest in mola asinaria, que alligari debet collo eius, qui unum de pusillis Dei scandalizat. Dicatur ergo Ecclesie de prelatis: Solue uincula colli tui. Nam ut sequi Christum ualeat Ecclesia, oportet ut prelati eius et amaritudinem tentationis, et fragilitatem  carnis, et persecutionem insuper paruipendant, et occupationem temporalem interdum dimittant, ut orationi uacent, sicut scriptum est: uacate et uidete . uel certe per collum sacrum designatur eloquium, ut ibi: Collum tuum sicut turris Dauid . Sacrum enim eloquium sicut turris Dauid est, cum in eo propugnacula munitionum contra ignita tentationum tela reperiuntur. Huius ergo colli uincula impedimenta illa possumus appellare, que predicatorem sacri eloquii in uerbis impediunt, quod plerumque facit obscuritas uerborum, infidelitas auditorum, timor et prohibitio potentium. Obscuritas enim uerborum in uinculis illis designatur, de quibus Baltassar loquitur  Danieli, dicens: Scio quia potestatem habes obscura interpretari, et ligata dissoluere . Repetitio enim est, quia quod prius dixerat obscura, repetit cum dixit ligata: et quod prius dixerat interpretari, repetiit cum dixit dissoluere. Infidelitas auditorum designatur in uinculo, quo ligabatur os Zacarie, qui cum uerbum angeli de natiuitate Ioannis credere nollet, audiuit: Eris tacens, et non poteris loqui . Postea uero nato Ioanne credidit; et statim solutum est uinculum oris eius, et prophetauit dicens: Benedictus Dominus Deus Isrel , etc. Prohibitio uero designatur in uinculo, de quo scriptum est: Non alligabis os boui trituranti , id est non prohibebis uerbum hominis bene operantis. Dicatur  ergo predicatoribus Ecclesie: Solue uincula colli tui. Ac si aperte dicatur: Quia iam nuda et aperta sunt, que dicta sunt de Filio hominis, tollatur offuscatio, remoueatur infidelitas a corde, non terreat potentium prohibitio; sed quasi tuba exalta uocem tuam , et dic ciuitatibus Iude: Ecce Deus uester. uel quia per collum elationis altitudo designatur, unde filie Sion reprobate sunt a Deo, pro eo quod ambulauerunt extento collo, non immerito colli uincula possumus appellare, ea que cordi elationem innectunt, ne possint dissolui.

Tria ergo sunt, que elationem cordi astringunt, ignorantia scilicet ueritatis, affectus peccandi, et obstinatio mentis. Tunc enim homo superbus efficitur, cum nec Deum, nec seipsum cognoscit, cum  peccare diligit, et cum uocem monentis negligit. Ignorantia siquidem ueritatis designatur in uinculo, quo ligata erat asina in templo; de qua Dominus discipulis precepit dicens: Ite in castellum, quod contra uos est, et statim inuenietis asinam et pullum cum ea. Soluite, et adducite mihi . Quid enim per asinam, nisi gentilitatem intelligimus, de qua per Isaiam dicitur: Cognouit bos possessorem suum, et asinus presepe Domini sui?  In boue Iudeos, in asino gentiles significauit. Hec igitur ignorantie uinculis astricta iugo Dei supponi nolebat, donec per predicationem apostolorum ab ignorantie uinculo soluta, iugo est mancipata diuino. Affectu uero peccandi satis aperte illis in uinculis figuratur, quibus in monumento ligatus Lazarus  tenebatur. De quo et Dominus ait: Soluite eum, et sinite abire . Si enim per Lazarum peccator designatur, non immerito uinculum peccatoris affectum peccandi designat. Per affectum siquidem peccandi peccator peccato ligatur. Obstinationem uero mentis figurari dicimus in uinculis illis, quibus ligati leguntur quatuor angeli in flumine magno Euphrate, prout audiuit Ioannes unam uocem de cornibus altaris. Ait enim: Et audiui unam uocem de cornibus altaris clamantem: Solue quatuor Angelos, qui alligati sunt in flumine magno Euphrate . Quid enim per quatuor angelos, nisi quatuor tentationum genera intelligimus? Et bene per angelos tentationes designari dicimus,  quia sicut sunt administratorii spiritus missi in orbem, ad annuntiandam Domini uoluntatem: ita a diabolo mittitur tentatio, ut per eam diaboli uoluntas insinuetur. Quatuor ergo sunt genera tentationum. Alia enim leuis est et occulta, ut timor nocturnus, alia leuis et aperta, ut sagitta uolans in die, alia grauis et occulta, ut negotium perambulans in tenebris, alia grauis et aperta, ut demonium meridianum . Sicut ergo illi dicuntur angeli, qui bona nuntiant, ita et tentationes angeli dici possunt, quia mala nobis nuntiant. Angelus enim nuntius interpretatur. Sed illi qui bona nuntiant, calodemones; qui autem mala, cacodemones nuncupantur. Isti ergo angeli ligati sunt in flumine magno Euphrate, quando in fluxa  mente per obstinationem et mentis duritiam astringantur. Dicatur ergo: Solue uincula colli tui, captiua filia Sion, quia si contemplationis culmen uelis attingere , oportet, ut primo Deum cognoscas, et postea te ipsum; ut peccandi uoluntatem dimittas, et ad celeste desiderium cor tuum emollias. Sic enim absque omni impedimento occurrere poteris illi cum illa que clamat: Curremus in odore unguentorum tuorum : ascendendo uidelicet de uirtute in uirtutem, donec uideamus Deum deorum in Sion , id est in altitudine contemplationis, adiuti gratia Saluatoris nostri Iesu Christi, qui cum Patre et Spiritu sancto uiuit et regnat Deus per omnia secula seculorum. Amen.



SERMO u. DE NATIuITATE DOMINI.


uerbum caro factum est . uerbum abbreuiatum de uerbo abbreuiato audiuimus. Sed

   Dum breuis esse laboro,
Obscurus fio. 
Quippe quia uerbum abbreuiatum et obscurum de uerbo abbreuiato et obscuro loquimur. Sed uerbum meum, quia abbreuiatum, obscurum; uerbum uero illud, quia obscurum, abbreuiatum. Obscurum enim erat, antequam esset abbreuiatum, et abbreuiatum est, ut esset manifestum. Antequam esset abbreuiatum uideri non poterat oculis mentis; abbreuiatum uero uideri potuit oculis carnis. uerbum  erat non breuiatum, nec dici poterat; uerbum abbreuiatum fuit, et dici potuit. Dici forte potuit, non quid erat, sed quod erat: sed dici non potuit, quid erat, sed quid non erat. Deus enim uerbum erat. Nemo autem dicere potest, id quod est; sed dicere potest, quid non est. Negatiue enim de Deo compacte sunt; affirmatiue incompacte. In hoc ergo quod uerbum erat, ipsum homo fari non poterat, sed uerbum caro factum est, et tunc infans factus est. uerbum ergo fuit, et ipsum homo fari non potuit; infans fuit, et ipsum homo fari potuit. uerbum erat, quod fari non potuit. Isaie sunt uerba: Generationem eius quis enarrabit?  Infans fuit, quem fari potuit Mattheus, cum ait: Liber generationis  Iesu Christi . O uerbum ineffabile, et infans fabilis! O uerbum ineffabile apud Patrem, et infans fabilis apud matrem! Ut quid istud? Quia iubilus celestis uerbum Patris, nec omnino dici potest, nec omnino debet taceri. Sed dici non potuit, quia uerbum est; taceri non debet, quia infans est. uidesne? uerbis propriis improprie, impropriis proprie designatur. Et quia uerba propria non habemus, uerbis impropriis ad eius notitiam, prout dederit, ascendamus. uerbum Patris est; et ut usu humano loquamur, uerbum Patris substantiuum est, uerbum cum Patre eternum, uerbum indeclinabile, figure simplicis, presentis temporis, numeri singularis, infinitiui modi. Legitis hec et intelligitis? Forte dicitis, legimus; nec unum iota  de tota lectione preterimus, et intelligimus, sed ex regulis Prisciani ita edocti non sumus. Bene. Una est lectio uestra et mea: sed uestra docta, mea indocta.

Et quamuis una eademque sit lectio, sensum tamen humanum ex uerbis humanis colligitis, ego uero spiritualem. Animaduertite igitur spiritualem intellectum, ut unus et idem nobis intellectus sit, meus spiritualis, et uester humanus. Dixi a principio, uerbum Patris substantiuum esse, quia consubstantiale est Patri uerbum suum. Si enim accidentale esset, et adesse et abesse posset. Sed forte dicitis: A uerbo Pater abesse potuit, quia uerbum dixit: Deus Deus meus, quare me dereliquisti?  Hec in persona Filii dicta negare non possumus.  Nam in Euangelio dicit: Eli, Eli, lamma sabactani?  Unde et Psalmista ad maiorem argumenti rationem adiungit: Deus meus, clamabo per diem et non exaudies . Clamat se Filius derelictum a Deo, et non est exauditus: ergo est derelictus. Pensatis quid, sed non propter quid dictum sit. uerba enim sunt filii hominis entis Filii Dei, qui predestinatus est Filius Dei in uirtute, ut esset filius hominis et Filius Dei. Clamat igitur filius hominis se in passione derelictum quoad protectionem diuinitatis, non quoad diuisionem unionis, quoniam tunc non solum Pater, sed ipse Filius se ipsum dereliquit. Nam si seipsum defendere uellet, prout posset, quis salutem nostram operatus esset? Posset forte mala uoluntas  esse a diabolo, uel Iudeo, sed potestas non potuit esse, nisi a Deo . Hinc est quod Filius ait: Non haberes in me potestatem, nisi tibi datum esset desuper . Et alibi: Nemo tollit a me animam meam: sed ego pono eam, et iterum sumo eam . Rursus quod substantiale Patri sit uerbum, potest probari.

Ex omnibus enim que facta sunt, dixit Dominus, et facta sunt . Ergo per uerbum omnia fecit. uel ergo duo omnipotentes fuerunt, uel idem est Pater et uerbum. Sed duo omnipotentes esse non possunt, quia ad hoc ut alter omnipotens esset, alterius potentiam posse comprimere necesse esset: alioquin aliquid potentie eius deesset, et sic omnipotens  non esset. Quia igitur unus est omnipotens, et Pater est omnipotens, et uerbum est omnipotens, unum atque idem esse Patrem et uerbum, necesse est. Et quia prorsus unum, procul dubio unum Deum, unam substantiam. Est igitur actiuum uerbum, non solum ex iis que facta sunt, sed ex iis que facienda erant, antequam quidquam fieret. Nam sicut uoluntas artificis habens pre oculis omnem materiam domus faciende, fertur super illam, et quodammodo iam mente facit, dum quid de quo facturus sit proponit; ita in summo artifice omnia que facta sunt, presentialiter fuerunt, ut sicut domus facienda primo fit in scientia artificis; fit et materialiter, cum leuigantur lapides et ligna; fit etiam essentialiter, cum in structura disponuntur  leuigata, ita et summus artifex per uerbum omnipotens fecit omnia, ut in prescientia incubaret faciendis, in materia factis, in essentia ordinatis. Unde dictum est, fiat et fecit, et facta sunt . Quid est enim dicere: Fiat lux, nisi quod uerbum genuit, in quo erat, ut fieret lux; et erat, antequam quidquam fieret? Quod igitur dictum est, fiat, refertur ad opus in prescientia; quod fecit, ad opus in materia: quod factum est, ad opus in essentia. Quod ergo primo fecit, quod facta ordinauit, quod ordinata humane utilitati exposuit, totum in prescientia fuit; et illa prescientia ab eterno fuit. Ab eterno ergo presciuit ut faceret, ordinaret, exponeret. Ergo facere, ordinare, exponere, in Deo eternaliter fuit. Et sicut uidemus quia primo facta  sunt que facta sunt, et postea ordinata, tandem exposita, ut quasi principium sit humane utilitatis benigna rerum expositio, expositionis autem et utilitatis sapiens dispositio, dispositionis autem, expositionis et utilitatis rerum compositio, totum ex prescientia artificis emanauit, cum sic componere, disponere, exponere proponebat. Erat igitur benignitas exponens ad omnia facta principium, sapientia ordinans benigne exposita, potentia agens sapientia et benignitate, ut sic sapientia totum haberet a potentia, benignitas uero simul a sapientia et potentia. Et quamuis diuersitas uideatur in actibus, nulla tamen diuersitas erat in agente. Quia nec à seipso aliquis artifex differt, quando quid cogitat disponere, ordinare, exponere, quamuis sit  aliud disponere, ordinare, exponere. Ita Deus unus erat ante secula, qui potenter omnia disposuit, sapienter ordinauit, benigne exposuit. Nec aliquid erat potentia componens, sapientia ordinans, benignitas exponens, nisi unus Deus, qui per partes diuidi non potest, quia simplex est, et corpus non est; nec aliquid in eo imperfectum, eo quod omnino bonus est.

uides igitur ex predictis, quod idem est sapientia, potentia, benignitas, in Deo. Et tamen sapientia est a potentia, et benignitas ab utraque. Et cum nichil aliud dicamus potentiam quam Patrem, sapientiam quam Filium, benignitatem quam Spiritum sanctum, ex rebus factis potest argumentari quod  unum atque idem est Pater et Filius et Spiritus sanctus: Filius tamen a Patre, Spiritus sanctus ab utroque. Et quamuis unum sint, quibusdam tamen proprietatibus distinguuntur, sicut proprium fuit potentie ut ageret, sapientie ut ordinaret, benignitatis ut exponeret. Quod tamen potenter fecit, sapientie et benignitatis fuit; quod benigne exposuit, potentie et sapientie fuit. Hinc est etiam, quod cum idem sit Pater et Filius et Spiritus sanctus, proprium Patris fuit ut in uoce audiretur, proprium Filii ut baptizaretur, proprium Spiritus sancti ut in columba uideretur . Tamen ut Pater audiretur, operatus est Filius et Spiritus sanctus; ut Filius baptizaretur, operatus est Pater et Spiritus sanctus; ut Spiritus sanctus uideretur  in columba, operatus est Pater et Filius, quia profecto inseparabilia sunt opera Trinitatis. Quia igitur unum est cum Patre et Spiritu sancto uerbum, bene indeclinabile dicitur, quia idipsum est. Tu autem, ait Psalmista, idem ipse es . Unde Iacobus: Apud quem non est transmutatio, nec uicissitudinis obumbratio . Et alibi:

. . . Stabilisque manens das cuncta moueri. .

Non enim declinatur de loco ad locum, qui ubique est; non declinatur per uicissitudines temporum, qui semper est; non per uarietates etatum, qui ab eterno est, non per diuisiones partium, qui corpus non est; non per mutationes dignitatum, quia Deus est; non per diuersitates affectuum, quia semper  idem est. Nam si iratus fuisse , uel penituisse  legitur, figuratiue dicitur, quia nullus in Deum cadit affectus. Sic iratus dicitur, quia punit; penituisse, si quod fecit, delet, quod facere penitens solet. Quia autem ens a Patre unum est cum Patre, bene simplicis predicatur figure, cum sit splendor glorie, et figura substantie Patris . Non figura Patris, quasi a Patre figurata, nec figura quasi ad Patris figuram, sicut homo imago Dei est; sed ad Dei imaginem. Nec figura Patris, quod ad Patris similitudinem: non enim participat cum Patre aliquam similitudinem, quia non est participatio, ubi totalitas est; non est similitudo, ubi est identitas. Nulla in eo diuersitas, qui de se dicit: Qui uidet me, uidet et Patrem . Una igitur substantia est Pater et Filius, una prorsus figurans omnia, neutra ab altera figurata. Attende super hoc euidens argumentum. Splendor solis a sole est, non sol a splendore: unum tamen splendorem emittunt sol et splendor solis. Nunquid sibi diuersus est splendor emissus? Nonne si quis a te quereret, quid lucet in domo, nonne bene responderes, sol? uel si hoc iterum quereret, nunquid bene dicere posses, splendor solis? Nunquid de duobus splendoribus locutus es, cum dixisti, sol et splendor solis? Non utique, sed ad utrumque respondisti, quia unus splendor est sol et splendor solis: et tamen, ut dictum est, splendor solis a sole est. Et quamuis ab ipso sit, ceui tamen sunt, quia  nunquam splendor sine sole, nec sol sine splendore.

Sic igitur quamuis a Patre sit Filius, ceterni tamen sunt. Propter hoc presentis etiam temporis est, quia apud ipsum illud eternum hodie est, quod nec preteritum nouit, nec futurum. Unde Pater ad Filium: Ego hodie genui te . Quod in alio Psalmo exponitur, cum dicitur: In splendoribus sanctorum ex utero, id est ex diuinitatis secreto, ante luciferum genui te . Apud ipsum enim erit non est, quia ab eterno est. Apud ipsum fuit non est, quia finem habere non potest. Apud ipsum ergo est semper est. Quod fuit enim uel quod erit, apud ipsum non est, quia quidquid fuit uel erit, in ipso est. Et quamuis unitas uel singularitas  sit in substantia, tamen in personis est pluralitas, ita ut nec singularitas confundat pluralitatem, neque pluralitas separabilem reddat singularitatem. Plures sunt, et non unus: unum sunt, et non plura. Unum dico ab unitate, non unum ab unione. Tres persone sunt unum. Adoratur Trinitas, et tamen quia diuersa non sunt, non est ibi triplicitas. Nulla prorsus diuersitas, quia prorsus unitas: et tamen pluralitas, quia distincta Trinitas. Non est ergo differentie adhibenda diuisio, sed distinctionis discretio. Unum est enim Pater et Filius et Spiritus sanctus. Distinguitur tamen Pater a Filio, quia Pater est genitor, uel ingenitus, Filius genitus. Una eademque sapientia Pater et Filius, et tamen sapientia genita Filius, sapientia ingenita Pater. Nec  sapientia genita est sapientia ingenita: una tamen sunt sapientia. Similiter Spiritus sanctus, cum sit eadem sapientia cum Patre et Filio, tamen nec sapientia ingenita, nec genita, sed procedens. Nec dicere eam debemus ingenitam, ne Pater uideatur; neque genitam, ne Filius credatur, sed securius procedentem, ut ab utroque distinguatur. Attendite, fratres, quare dixerit Isaias: Generationem eius quis enarrabit?  Quis enim generationis huius modum poterit diffinire? Absque modo est, quia infinitus est. Intelligite tamen in humanis, quod latet in diuinis. Intelligite per aliquid simile, quod latet in rei ueritate. Dixit iehsu discipulis suis: Nisi manducaueritis carnem Filii hominis, non habebitis uitam manentem in uobis . Magna et  utilis sapientia: et quis eam Christum docuit? Quis enim consiliarius eius fuit, et quis eum docuit scientiam?  Prorsus indocta est. Huic autem doctrine testimonium perhibet Ioannes et scripsit hec, prout a Christo edoctus fuit. Una ergo fuit sapientia Christi et Ioannis: sed fuit in Christo indocta, in Ioanne docta. Quod autem Ioannes scripsit hec, uidemus scriptum, legimus et intelligimus. Quis illam sapientiam me docuit? Non Ioannes, quia Ioannem nunquam uidi, nec alius a Ioanne. Ergo sapientia mea docta non est. Tamen si Christus hanc sapientiam non docuisset Ioannem, nec ego hanc sapientiam habuissem. Ergo etsi mihi sapientia mea docta non est, non tamen indocta  est: Ioanni enim docta est. Una eademque sapientia Christi, Ioannis, et mea: sed in Christo indocta, Ioanni docta, mihi quodammodo neutrum, sed procedens, quia a Christo qui Ioannem docuit, et a Ioanne qui scripsit, sapientiam hanc accepi. Principium habuit sapientia mea a Christo et Ioanne: principium habuit sapientia Ioannis a Christo, sapientia Christi a nullo. Et tamen una eademque est ista sapientia. Est igitur sermo Ioannis quasi genitus a sermone Christi; sermo Christi quasi genitor sermonis Ioannis; sermo meus quasi procedens a sermone Christi et Ioannis. Unus tamen sermo Christi, Ioannis, et meus. uides igitur, quod aliquod uerbum unum et idem est; et tamen secundum aliquid indoctum, quod neque doctum  dici possit neque procedens: secundum aliquid ita doctum, quod nec indoctum dici debeat: quia quod doctum est, indoctum non est, nec ea processione procedens, qua procedit in legente. A Christo enim in Ioannem processit per doctrinam eruditionis; a Ioanne in me per studium lectionis. Ita unum atque idem prorsus Pater et Filius et Spiritus sanctus: et tamen genitor est Pater, ita ut neque genitus, neque procedens possit esse: ita genitus Filius, quod neque genitor, neque procedens a Patre, processione, qua Spiritus sanctus. Nam et secundum quid procedere dici potest a Patre. Unde ait: Processi a Patre, et ueni in mundum . Procedit enim Filius generatione, Spiritus sanctus missione. Et est principium Filii et Spiritus sancti  Pater, principium uero Spiritus sancti Filius; principium ad omnes creaturas Spiritus sanctus. Sicut si ego uobis sermonem predictum primo notum facerem, quem scripsit Ioannes, et audiuit a Christo, sermo meus uestre doctrine esset principium, sermo Ioannis ad meum, sermo Christi ad Ioannis et meum, unus per omnia sermo.

Et uerbum caro factum est. Non Pater, non Spiritus sanctus caro factus est, quamuis unum sint Pater et Filius et Spiritus sanctus, solus tamen Filius carnem assumpsit. Cum enim diceret Christus, Nisi manducaueritis carnem filii hominis, etc. intellexerunt quidam carnaliter, unde scandalizati uoluerunt abire retrorsum . Credebant enim, quod in illa forma in qua crucifixus est, deberent  eum manducare, non in sacramento panis et uini. Dixit ergo eis iehsu: Hoc uos scandalizat? uerba que ego loquor, spiritus et uita sunt : et aperuit illis sensum. In Christo sensus erat, non carnalis, sed spiritualis: in discipulis illis intellectus carnalis et spiritualis. Nam quia carnalis, scandalizati sunt, et quia tandem spiritualis, ait Petrus: Domine, ad quem ibimus? uerba uite eterne habes . uerbum in Christo caro non erat, quia caro et sanguis non reuelabat ei. uerbum in discipulis quasi caro erat. Idem erat discipuli et magistri: sed in magistro diuinum tantum, in discipulo uero humanum pariter et diuinum. Sed quod humanum erat in discipulo ex infirmitate: et  quod diuinum erat in ipso, non ab ipso erat, sed ex uirtute diuina. Quid miraris in Dei Filio, quid miraris in Dei uerbo, et non miraris in isto? Unum est enim Pater et uerbum, unus Deus, unus omnipotens; et uerbum caro factum est, et Pater caro factus non est. uerbum carnem assumpsit, et Deus esse non desiit, quia id quod fuit permansit, et quod non erat assumpsit. Sed quod carnem assumpsit, ex infirmitate contraxit uirginis: quod Deus permansit, ex eadem Patris diuinitate, que ipse erat, habuit: et ipse sua erat diuinitas, et ipse erat Patris diuinitas.

Quod igitur erat uerbum substantiuum, carnem assumendo factum est adiectiuum, quia sic sibi carnem uniuit, ut nec commistionem pateretur unio,  neque diuisionem. Non enim diuinitas uersa est in carnem, nec caro in diuinitatem, nec potuerunt separari post unionem. Sed filius hominis fuit in sinu matris, et Filius Dei in sinu Patris. Nam quamuis in morte anima separata fuerit a carne, tamen nec caro nec anima separari potuit a diuinitate, quia totus fuit in inferno propter animam, totus in sepulcro propter carnem, totus in celo propter diuinitatem. Nonne cum librum legis, et pellem et scripturam conspicis? Una sola pellis, et una sola scriptura est, et unus ex scriptura et pelle intellectus. Potest scriptura separari a pelle, sed intellectus deleri non potest. Tale est uerbum caro factum. Pellis caro, scriptura anima, intellectus tanquam uerbum intrinsecum,  uerbum Patris. Anima potuit separari a carne, intellectu uerbi non recedente. Et hoc uerbum caro factum est, id est Deus homo factus est. Nam per carnem figuratur homo, ut ibi: Et uidebit omnis caro salutare Dei . In hoc autem quod caro factum est, abbreuiatum est. uerbum enim abbreuiatum fecit Dominus super terram. Dispendiosum siquidem sermonem et auditoribus plenum fastidio fecerat in uerbo legis et prophetis, et agiographis, multifarie multisque modis olim Deus loquens Patribus in Prophetis . Dixerant enim qui tunc temporis erant: Non deest qui impleat; sed deest qui iubeat. Propter hoc non defuit qui iussit: sed defuit qui impleuit. Nam ut talis eorum retunderetur  superbia, impositum est eis, teste Petro, tale iugum, quod nec ipsi nec eorum Patres portare potuerunt . Propter hoc ad uerbum iubentis nec beneuoli, nec dociles, nec attenti fuerunt: quippe dure ceruicis homines, et frontis indomabilis, et lapidei cordis, ut ait Propheta: Obturauerunt aures suas tanquam aspides surde ; sed contra Moysen murmurantes suspirabant ad ollas carnium, quas reliquerant in Aegypto . Ut igitur auditores suos dociles et beneuolos redderet et attentos, uerbum abbreuiatum fecit Dominus super terram. Abbreuiatum quippe in mundo, abbreuiatum in utero, abbreuiatum in patibulo: et quod mirabilius est, eo plus abbreuiatum, quo in patibulo magis extensum. Extendebatur et abbreuiabatur,  et quo magis uidebatur, eo plus abscondebatur.

Ex multis igitur uerbis, quorum scientia prolixa et incomprehensibilis erat, excepit sapientia Patris uerbum abbreuiatum, cuius doctrina salubris est et compendiosa. Nam cum uerborum aliud sit substantiuum, aliud adiectiuum; aliud actiuum, aliud passiuum, aliud deponens, aliud neutrum; omnia in uno uerbo instaurata sunt deponenti et abbreuiato. Nam uerbum substantiuum Deus in Patre, uerbum adiectiuum Deus in carne, uerbum actiuum in rerum creatione; uerbum passiuum in passione: uerbum deponens in depositione anime, quando separata est a corpore. Unde ait: Nemo tollit animam meam a me; sed ego pono eam, et iterum sumo  eam . Quod igitur indeclinabile, ut supra diximus, erat et immobile, ut scriptum est: Tu autem idem ipse es, et anni tui non deficient , et iterum:

. . . . . Stabilisque manens das cuncta moueri. 
Nam qui moueri non poterat, aut secundum tempus, aut secundum locum; omnia tamen mouebat, aut secundum tempus et locum, ut corporalia; aut secundum tempus et non locum, ut spiritualia; in abbreuiatione sua factum est mobile secundum distinctionem temporum, aut modorum, aut personarum. Presens quippe tempus sue abbreuiationis fuit illa temporis plenitudo, in qua se presentem hominibus indicauit. Sub legis quidem tempore, sub  quo sui aduentus tempus prenuntiauit, non fuit temporis plenitudo, sed tempus imperfectum, maxime quia nichil ad perfectum adduxit lex. Sacramenta quippe legis non illud efficiebant, quod figurabant; sed erant signa rei, non res signi; non significata, sed significantia. Sub gratia uero sacramenta efficiunt quod figurant; et completa est omnis prophetia; et perfecta sunt, que dicta sunt Marie a Domino. Unde et ista perfectio sub tempore sexte etatis completa est, ut sexta etate repararet hominem, qui fecerat eum sexto die: et qui sub senarii perfectione totum prime conditionis opus compleuerat, sub senarii perfectione reparationis humane perfectum aduenisse tempus ostenderet. Completa  autem perfecti plenitudine temporis, que tunc consummata est, quando dixit in cruce: Consummatum est : sicut in prima conditione post sextum diem die Sabbati requieuit ab omni opere quod patrarat : ita quando post istam perfectionem sue abbreuiationis et nostre redemptionis, in die ascensionis portas eleuans eternales , plusquam perfecte, quia nec facte, eternitatis suis aditum reserauit. Cuius reserationis gloria statutis ad dexteram tunc patebit, cum futurum Iudicis tempus aduenerit; ex tunc erit tempus sine fine, tempus infinitum, quia sine fine mansurum.

In diebus igitur sue abbreuiationis indicatiuo modo uti uoluit, quando discipulos suos erudiuit;  et quod utile, quod salubre, quod necessarium erat, uerbis et operibus indicauit; imperatiuo modo in preceptis et miraculis; optatiuo autem in deuotione orationis et desiderio nostre salutis. Coniunctiuo uero in unione anime et corporis, in confederatione utriusque parietis, in copula qua copulat ima summis; infinitiuo etiam modo in distributione glorie, que nullo terminatur fine. Cum autem omnibus hanc preparat gloriam, qui eum sequuntur ad uitam, utitur impersonali modo, quia cuiuscunque sit generis uel etatis, siue conditionis, omnes uocat ad se, quia non est personarum acceptor Deus . Gerundiuo autem modo usus est tanquam pius medicus, quando dolores nostros ipse tulit, et languores nostros ipse portauit ; et cum  casus secundat asperos, et dat gerendi gratiam. Supino modo usus est, cum se supposuit Marie et Ioseph. Unde habes: Et subditus erat illis . De persona uero uerbi hoc intelligendum est, quod sicut in doctrina philosophialis uerbi tres esse personas docemur, et unum uerbum, ita in doctrina fidei tres personas confitemur et unum Deum. uerbum uero incarnatum et abbreuiatum non desiit esse quod erat, sed incepit esse quod non erat. Non desiit esse Deus, et una substantia cum Patre; nec desiit esse alia persona a Patre, sed in sua abbreuiatione idem Deus, eadem substantia illa, que tunc erat persona non alterata, sed a Patre altera. Hinc est quod Apostolus ait: Qui predestinatus est Filius Dei in uirtute . In uirtute quidem  Dei predestinatus fuit, ut filius hominis esset ens Filius Dei. Cumque in sua maiestate, ut dictum est, esset simplicis figure, nam etsi aliquis figura Dei dicitur, quia ad Dei figuram factus est, iste singulariter figura Patris est, ut Apostolus ait: Qui cum sit splendor glorie, et figura substantie eius ; tamen non sic figura, quod ad figuram, quia totam implet Patris figuram: sed in nullo dissimilis aut inequalis; nec similis participatione similitudinis aut equalitatis; sed illud idem quod Pater est, ratione identitatis, In abbreuiato tamen uerbo figura hominis foris patebat; sed figura Dei, nec alia a Deo, intus latebat; et erat una persona homo patens et Deus latens.

 Quid igitur? Dicemus hoc uerbum abbreuiatum esse figure composite? Sed super hoc illis deffinitiuam sententiam reseruamus, qui Ioannis Chrysostomi auctoritate innitentes, dicunt, hominem illum, non ex anima rationali et carne tantum, sed ex humana et diuina natura, id est ex tribus substantiis, diuinitate, carne, et anima constare: et hunc Christum fatentur, et unam personam tantum esse, ante incarnationem quidem solum modo simplicem, sed incarnatione factam compositam ex diuinitate et humanitate: nec est ideo alia persona, quam prius. Unde Ioannes: »In Domino nostro Iesu Christo duas quidem naturas cognoscimus, unam autem hypostasin ex utrisque compositam.« Ideo autem istis hanc sententiam reseruamus, quia sunt alii,  qui eis contradicunt, et in incarnatione uerbi non solum personam ex naturis compositam negant; uerum etiam hominem aliquem, uel aliquam substantiam ibi ex anima et carne compositam uel factam diffitentur; sed sic illa duo, scilicet animam et carnem, uerbi persone uel nature una esse aiunt, ut non ex illis duobus uel ex illis tribus anima, substantia, uel persona fieret siue componeretur; sed ex illis duobus uelut indumento uerbum Dei uestiretur, ut mortalium oculis congruenter appareret, non quod illa duo uel aliqua res ex illis composita, sint una persona cum uerbo. Unde Apostolus: Et habitu inuentus ut homo . Unde Augustinus istud uerbum Apostoli tractans, manifeste ostendit Deum dici factum esse hominem, uel esse  hominem secundum habitum. Propter huiusmodi, uiam tam arduam non consulit intrare nostra cecitas absque duce. Hoc autem dicere possumus, quod quando non erat ei species neque decor, sed uidebatur quasi leprosus et percussus a Deo et humiliatus ; et exinanita uidebatur figura Dei, et deformis et decomposita uidebatur figura hominis, utpote cruentata, et sputis oblita, pallescens colaphis, morte denigrata. Sed quoniam pro nobis hec omnia sustinere dignatus est, qui sic se abbreuiauit, qui sic se declinauit, et ut ita dicam, defigurauit, imo et exinaniuit , nos, dilectissimi fratres, ad eius exemplum abbreuiemus superbie nostre fastum, declinemus a concilio ludentium, defiguremus pallore ieiunii decorem lasciuum,  exinaniamus lasciuiam carnis et morum, ut in omnibus configurati uerbo abbreuiato, et formam hominis foris deformem, et formam Dei intus formosam conseruemus: eius tamen auxilio, sine quo nichil facere possumus, nec debemus, imo per quem omnia sunt, nec cessant fieri. Quoniam etsi abbreuiatus fuit in mundo, tamen sine mensura immensus, et sine magnitudine magnus semper regnauit in celo, quia nec diminuta erat potestas eius cum pateretur, nec magnitudo cum abbreuiaretur; sed subditus in forma serui, regnabat Deus in forma Dei, cum Patre et Spiritu sancto: cuius regnum et imperium sine fine permanet in secula seculorum. Amen.



SERMO uI. DE NATIuITATE DOMINI.


Liber generationis Iesu Christi filii Dauid, filii Abraham . Quia mirabilia uidimus hodie, fratres, quod sine mensura immensus, paruus iacet in presepio; qui uerbum, infans factus est, et admirabilis consiliarius, absque uerbo: incircumscriptibilis, loco paruo conclusus in utero, non incongruum duximus, loqui parua de magno, humana de Deo, uacare et uidere, quam mirabilis sit Deus in opere suo. Antiquorum siquidem mirabilium non immemor Deus, aut minus potens in ueritate signi et re significata, aperuit quod in signo ueritatis et re significante figurauit. uirga floruit absque radice , uellus maduit, et tellus aruit  siccitate ; rubus igne canduit absque consumptione ; sic uirgo peperit absque semine. Celi rorauerunt in carnis uellere, mortalitatis rubus resplenduit Dei immortalitate. uacate ergo et uidete quam mirabilis sit Deus; uacate ab opere seruili, et uidete libertatem glorie filiorum Dei . Si enim non tollatis lippitudinem ab oculis, intueri uerum solem non potestis; si non claudatis oculos carnis, non potestis aperire oculos mentis. Exteriores siquidem Pauli oculos clausit Deus, qui erant aperti; ut interiores aperiret, qui erant clausi . Sic enim Iob, ut apertos haberet oculos cordis, pepigit fedus cum oculis suis, ut nec cogitaret quidem de uirgine . uacate ergo a transitoriis, et uidete eterna; uacate ab  imis, et uidete superna; uacate a mundo, et uacate Deo; uacate per otium lectionis, et uidete oculis intentionis; uacate legendo, et uidete intelligendo. Propositus est enim nobis ad intelligendum aperte Liber generationis Iesu Christi filii Dauid, filii Abraham. Et merito, quia resarciti sunt muri Ierusalem, cessat inimicorum fortitudo, edificate sunt porte, sere portarum confortate ; et in semine Abraham benedicti sunt filii eius in ea. Et utique bene sunt muri eius, resarciti, quia Saluator in ea positus est murus . Bene cessare debet fortitudo inimicorum, quia ingressus est Dauid ad singulare certamen contra Philistheum .

Sicut ergo illi, qui sub Nehemia et Esdra, fecerunt, et nos, fratres mei, qui filii sumus celestis Ierusalem,  faciamus. Hec enim omnia ad nostram doctrinam scripta sunt, et facta pro nobis, in quos fines seculorum deuenerunt . Legimus enim quod postquam reedificata fuit Ierusalem, et inimicorum ruina cessauit, accepit Esdras librum legis, et legit in eo coram filiis Isrel ad intelligendum aperte . Sic et Deus Pater in reedificatione Ierusalem, que sursum est, que est mater nostra , librum illum nobis aperuit, quem signatum Isaias uidit : sed et Ioannes in hoc eodem libro septem signacula uidit, que nemo poterat soluere, donec Agnus qui occisus est, aperire eum dignus inuentus est . Quia igitur Agnus ille, qui coram tondente se obmutuit, et non  aperuit os suum , septem signacula a libro remouere uenit; quando scilicet nasci uoluit, elegit submitti, passiones nostras absque peccato pati, tentari, ieiunare, mori, et infernum mordere, non immerito lectioni uacare debemus, qui hec omnia nuda et aperta uidemus. Olim eum Isaias uidit sed nondum poterant uacare antiqui. Nam et scienti litteras et nescienti porrigebatur, et legere non poterant ; signatus enim erat sigillis septem . Hodie autem ita librum apertum uidemus; ut et ille qui scit litteras, et qui nescit, quod utile, quod honestum, quodque necessarium est, inuenire possit et intelligere. Beatus qui legit et audit uerba libri huius; et seruat ea, que in eo scripta sunt . Nihil enim in eo superfluum  scriptum est, quod possit recidi; nichil minus dictum, quod debeat addi; nichil male dictum, quod debeat emendari: sed totum utile est, ut beneuoli sint auditores; totum breue, ut fiant attentiores. uerbum siquidem abbreuiatum, fecit nobis Dominus super terram . Olim librum scripsit nobis Deus, in quo sub multis uerbis unum comprehendit: hodie librum nobis aperuit, in quo multa sub uno uerbo conclusit. Quidquid enim per integumenta uerborum in libris antiquis de Filio Dei scriptum erat, totum in huius libri uerbo explanatum est. Multifarie enim multisque modis olim Deus locutus est patribus in prophetis, nouissime diebus istis locutus est nobis in Filio , hoc est, in uerbo suo.

 Hoc igitur uolumen, uolumen illud est, quod factum est in ore prophete sicut mel dulce: ait enim: Et cibauit me uolumine illo; et factum est in ore meo sicut mel dulce . Sed quis est liber iste? Est enim liber magnus quidam in superficie, sed paruus in sensu, quia nichil ad perfectum adduxit lex . Et est liber nichil habens oneris in superficie, sed grandis in sensu. Et est liber maximus in superficie, et incomprehensibilis intellectu. Quis enim cognouit sensum Domini; aut quis consiliarius eius fuit?  Ipse enim liber est, qui pro pelle carnem habuit, et pro scriptura uerbum Patris. Liber ergo magnus in superficie, et paruus in sensu, lex est, siue mundus iste, qui foris scriptus est per rerum formas, intus autem per rerum  naturas. Quasi enim liber est reuolutus per reuolutionem temporum et dierum. Liber qui nichil habet oneris in superficie, et magnus est in sensu, conscientia hominis est, grandis, inquam, liber, scriptus stylo hominis. Stylus hominis, defectio est humanitatis. Hic scriptus est foris, considerando uisibilia; intus, considerando eterna. Maior primo libro est liber iste. Nam et ea que in mundo sunt, et ea que sunt extra mundum, potest comprehendere. Sed super omnes est liber ille, qui et ea que in mundo sunt, et que in conscientia esse possunt, comprehendit. Unde est: Imperfectum meum uiderunt oculi tui, et in libro tuo omnes scribentur . uerbum tamen et alia etiam comprehendit,  que in cor hominis non ascendunt. Oculus enim non uidit, et in cor hominis non ascendit, que cognoscent ii, qui student in eo .

Ut igitur breuiter exponamus, liber maximus est Filius incarnatus, quia sicut per scripturam uerbum unitur pelli, ita per assumptionem hominis uerbum Patris unitum est carni. Quia ergo ipse est, qui omnem a Patre accepit potestatem iudicii, Pater enim non iudicat quemquam, sed iudicium omne dedit Filio ; non immerito in illo uolumine figuratur, in quo scripte sunt lamentationes, et carmen, et ue . Unde et propter illa duo, que audiuit propheta Dauid, potestatem scilicet et misericordiam , in qua reddit unicuique secundum opera sua , factum  est in ore huius prophete, sicut mel dulce . Scripte sunt enim in hoc uolumine lamentationes propter eos qui in mundo sunt positi; carmina iis qui in celo sunt eleuati; ue uero iis qui in inferno sunt damnati. uel lamentationes iis qui proficiunt in actiua uita; carmen iis qui proficiunt in contemplatiua; ue iis qui proficiunt in neutra. Sicut in manu eius dicitur calix esse plenus misto mero et fece, quia fex non est exinanita : ita et in sinu eius uolumen esse dicimus, ubi scripte sunt lamentationes, et carmen, et ue; hoc in lamentatione figurantes, quod in misto; in carmine quod in mero; in ue, quod in fecis detrimento. Et bene hunc librum in sinu Patris esse dicimus, quia in uterum uirginis Filium descendisse  cognoscimus. Studeamus igitur in lamentationibus, per obseruantiam mandatorum, per patientiam tentationum, per exercitium laborum; in carminibus, per gratiam deuotionis, et gaudium promissionis; in ue, per timorem humani defectus et dolorem diuine comminationis. Si enim timemus de comminatione, ita quod gaudeamus de promissione, non deficiemus in labore uel tentatione. Studeamus igitur in libro, ubi scripte sunt lamentationes, et carmina, et ue: imprimis considerantes, que sit huius libri materia, que intentio, que causa intentionis, que utilitas, quis agendi modus et quis titulus.

Materia est materia materians omnia, uel materia materiata, uel illa que una est ex materiata et materiante materia. Materia materiata est caro de  uirgine assumpta; materia materians diuinitas assumens; materia ex materiata et materiante, una ex carne et Deo persona. Unde et in libro legis uel prophetarum, Filius loquitur quandoque secundum quod homo, quandoque secundum quod Deus: multoties loquitur totus Christus. Intentio uero est, pauperes ditare, relegatos ad patriam reducere; seruos ad libertatem, peccatores ad ueniam, damnatos ad gloriam sempiternam. Quasi enim sapiens mulier accendit lucernam, ut tenebrosos illuminet, ut drachmam perditam recuperet . Quasi angelus Tobie peregrinanti se comitem prebere uenit , et cum tribus pueris in fornace mundi descendit . Quasi Samaritanus semiuiuo  in presepi celeste unguentum effudit, quem Leuita et sacerdos contempserant : et quasi Eliseus super filium Sunamitis incuruauit se, cui baculus missus per Giezi proficere nequibat . O pia intentio, non crudelis; uoluntaria, non necessitatis. Non fraudatus est a spe sua, cui sic intendit, qui exspectans exspectauit. Exspectans, ait, exspectaui Dominum, et intendit mihi . Speremus in eum, fratres, et exspectemus, quia qui nobis intendit, quando uenit ad nos, intendet et nobis, quando saluabit nos. In his enim omnibus non est auersus amor eius, sed adhuc manus eius extenta . Intendit nobis, ueniendo ad nos in gratia et humilitate, intendet et nobis, ueniendo ad nos in gloria et maiestate. Intendit  nobis gloriam promittendo, intendet et nobis reddendo.

Causa uero tante et talis intentionis fuit hinc lapsus miseri, hinc miseria lapsi; hinc amor singularis impensus miseris corde, hinc miseria multiplex in amante; hinc omnipotentia largientis, hinc uero largitas omnipotentis. Iis enim sex gradibus ad thronum eburneum ascendit Salomon, quia istis sex de causis incarnari uoluit de uirgine Christus, cuius uterus propter uirginitatem factus est eburneus thronus. Hoc siquidem noster uerus Salomon sedere uenit in throno, quando coronauit eum mater sua in die desponsationis sue . Sicut enim corona regi conuenit, sic et thronus. Corona enim in capite, connexio affectuum ordinata in  mente; thronus uirginalis uterus. In throno sedere in die desponsationis sue uenit, quando carni diuinitatem uniuit. De hoc throno legitur, quod thronum fecit sibi rex Salomon de ebore grandem, et sex gradibus ascendebatur ad eum . In throno, ut dixi, uirginis uterus, in Salomone Christus, et sex incarnationis cause figurantur in sex gradibus. Et bene per Salomonem Christum figurari dicimus, quia ipse est, qui fecit pacem his qui longe, et his qui prope : pacem Iudeis, et pacem gentibus, pacem angelis et hominibus, quia ipse est, qui utrumque coniunxit parietem, diuisit maceriam , in cuius morte dissipatum est uelum, ut unum esset sanctum et Sanctum sanctorum. Unde Salomoni comparatur, quia Salomon  pacificus interpretatur. Sequitur de utilitate.

Mira et admirabilis utilitas, per quam nobis eterna reddetur iucunditas, et iucunda eternitas, ubi gaudium sine merore, quies sine labore, ubi nullus timor in minore, nulla exactio in maiore, nullus inuidie rancor in pace. Ubi omnes induem in sapientia Salomonem, in mansuetudine Moysen, in uelocitate Azelem, in fortitudine Samsonem, in potentia Cesarem, Absalonem in pulchritudine, in iustitia Ne. Ibi saliet sicut ceruus claudus , ibi uidebit ut panthera cecus. Ibi nichil extra liberum habebit seruus, nec aliquid cum seruo heres paruulus , sed erunt ibi liber et seruus, paruus et magnus, leo et agnus , et pascet  eos pastor bonus puer iste paruulus, qui hodie natus est . Multa dixi et nichil dixi: quasi balbutiendo locutus sum, quasi puer qui loqui nititur, et non potest. Que enim comparatio temporalis glorie, et perennis glorie? Non participant eadem ratione propositi. Hec enim caduca sunt, illa eterna; hec terrena, illa celestia; hec adesse possunt et abesse: illa uero cum omnibus omnia sint, nunquam poterunt deesse. Sicut enim nulla potest esse conuentio Christi ad Belial, lucis ad tenebras , ita nulla est comparatio presentis iustitie, sapientie, mansuetudinis, uelocitatis, fortitudinis, potentie, et pulchritudinis, respectu future. In respectu enim illius omnes iustitie nostre quasi non sint, et quasi pannus menstruate , sic sunt coram  Deo. Similiter et sapientia illi sapientie comparata insania est; mansuetudo Herodis crudelitas, uelocitas quod aquila testudini, et lune celeritas pigritie Saturni comparata. Fortitudo uero summa pusillanimitas, potentia paupertas; pulchritudo quasi simie turpitudo. Multa dixi, et nichil dixi. Et quomodo potui dicere, quod nesciui? Et quomodo scire, quod in cor hominis nequit ascendere? Non enim oculus uidit, nec auris audiuit, et in cor hominis non ascendit, quod preparauit Deus diligentibus se . Sed hec ideo dixi, ut cogitandi occasionem darem uobis, ut per hec multo meliora crederetis. Modus autem agendi tantum et tale mysterium, talis fuit:

In primis omnium missus est Gabriel angelus a Deo  in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, de domo Dauid; et nomen uirginis Maria . Sed uirgo salutata turbatur, turbata concipit, impregnatur, et parturit. Sic celestis medicus morbum quem nobis inflixerat hostis antiquus, curauit partim ex similibus partim ex dissimilibus. In principio siquidem nostre damnationis, missus est serpens a diabolo in locum, cui nomen erat paradisus, ad mulierem desponsatam uiro, cui nomen erat Adam, de domo Dei, et nomen mulieris Eua. Sed mulier decepta letatur, gaudens consentit, consentiens operatur . Illa ergo nostre saluationis exordium fuit, cum ab angelo salutatur, ista damnationis, cum a serpente decipitur; illa turbata  gaudium commune concepit, ista gaudens, non dico sue, sed potius nostre perturbationi consensit; illa parturiuit auctorem uite, ista fomitem mortis eterne. uoluit ergo Deus filius hominis fieri, ut homines essent filii Dei; uoluit laborare et pati, ut homines uacarent requiei; uoluit esse mortalis, ut mortales non possent mori. Dedit ergo nobis sua, ut nos ei daremus nostra. Ut essent cum Deo homines, uenit Emmanuel. Quid enim est Emmanuel? Nobiscum Deus. Cum hominibus uenit Deus, ut homines essent cum Deo, Ieremia attestante, qui ait: Hic est Deus noster, extra quem non existimabimus alium; qui ostendit uiam suam Iacob, et Isrel puero suo. Post hec in terris uisus est, et cum hominibus conuersatus  est . Quia igitur ad homines uenit, ut Iudeos et gentes, et eos qui sunt ex Iudeis et gentibus saluaret, ut inquinatos mundaret, oues ab hedis separaret, hedos abiiciens, fideles regens, non immerito Greca, Hebrea, et Latina lingua titulus cause libri scriptus est: iehsu Nazarenus rex Iudeorum , iehsu Saluator interpretatur, Nazarenus mundans uel separans, Iudeus confessio siue confitens. Et bene Saluator dictus est, quia cum multos legamus Saluatores, sicut in libro de Iudicibus legitur, quod misit eis Dominus Saluatorem ; et Aegyptii ad Ioseph: Salus nostra in manu tua est : hic antonomastice Saluator dici potuit, qui non tam iumentorum quam hominum, non tam gratiosam  quam gloriosam salutem ministrauit. Illi siquidem iumenta saluare potuerunt, non homines: et ob hoc temporalem, non eternam salutem ministrauerunt. Iste uero non tam corporibus que quasi iumenta sunt, quam animabus, quas hominibus comparamus; non tam huius temporis gratiam, quam eterne salutis gloriam infudit. Non enim tantum animas, sed et corpus humilitatis nostre conformabit corpori claritatis sue.

Studeamus ergo, fratres, in libro hoc, hanc eamdem, que in libro est, habentes materiam, nullam aliam intentionem, uel intentionis causam; sed eamdem querentes utilitatem; modum quem tenuit in studio teneamus, ut de eo qui pro nobis scriptus est, gaudeamus. Omnis siquidem studii labor,  cogitando, loquendo, uel operando exercetur. Si igitur aliquid cogitas, loqueris, uel operaris, quod discrepet a lege Domini, a materia libri huius excessisti. Similiter si in opere, uel cogitatione, uel locutione tua, aliud intendas, quam pauperes recreare, nudum uestire, peregrinantibus compati, pro fratribus pati, ab intentione libri declinasti. Si uero in ipsa intentione bona aliam intentionis causam habueris quam pietatem, et amorem Omnipotentis, a causa remotus es intentionis. Plerumque enim contingit ut intentio boni sit, et causa intentionis bona non sit. Si enim iustam uidue causam tractare sollicite intendat aliquis, non quidem affectu pietatis uel compassionis, sed causa cuiusquam lucri temporalis, huius intentio bona est,  et causa intentionis bona non est. Similiter eamdem utilitatis causam, que in hoc est, debes imitari. Cum enim aliquid bene intendis facere ex affectu pietatis, nullam aliam utilitatem queras, quam gloriam inde perpetuam adipisci. Multoties enim contingere solet ut pro bono opere uel fauor hominum, uel retributio queratur temporalium. Modum etiam agendi debes in opere imitari, ut de bono opere non superbias, sed potius humilieris. Omnis enim qui recte fragilitatem suam considerat, mirari debet quomodo uel ad momentum bene operari queat. Turbari similiter debet, ne forte propter hoc bene operandi facultas detur, ut cum minus cautus fuerit, ab hoste fortius impugnetur. Plerumque enim a uexatione sua diabolus cessat,  ut eum quem subuertere nititur, incautiorem reddat. Ita ergo turbari debes, ut bene operari non desinas. Nunquam enim timor malus est, nisi quando nimius est. uirgo turbata concepit, impregnata est, et parturiuit. Exemplum dedit tibi, ut tu turberis timore, concipias tamen cogitatione, impregneris dilectione, delectatione parturias in salutis operatione. Sed cuius salutis? Non corporis, sed anime. Hanc enim salutem operari non debet, quia qui odit animam suam, id est, uitam suam, in hoc mundo, in uitam eternam custodit eam . Ecce, fratres, doctrina celestis, ecce schola Saluatoris, studium filiorum Dei. Hec scripta sunt in libro generationis Iesu Christi; et scribenda nobis  in libro grandi. Scriptum quippe est: Scribantur hec in generatione altera . Que altera? Que est prima, cuius ista sit altera? Generatio prima est generatio primi Adam, qui de terra terrenus est, id est generatio Cain, generatio Esau, semen Chanaam, et non Iuda, uiperarum genimina , generatio praua et exasperans, generatio que non direxit cor suum, et non est creditus cum Deo spiritus eius : que studet et intendit semper, non in libro, in quo studet generatio Christi, qui est liber generationis Iesu. Habet enim et hec generatio librum suum, qui malitiam habet pro materia sua, blasphemiam pro uerbo, malam pro intentione uoluntatem, pro causa intentionis mundi uanitatem, pro utilitate momentaneam  carnis uoluptatem. De cuius uoluptatis modo, et utile nobis duximus, et dignum uobis, silentio preterire. Ait enim Apostolus, ut huiusmodi nec nominetur in nobis : et ad eloquium tale non permittit os discipuli beatus Benedictus aperiri . Sed altera generatio est, generatio secundi Adam, qui de celo celestis est , generatio querentium Dominum; que innocens et mundo corde , in lege Domini meditatur die ac nocte , studet et intendit in exercitio iustitie, in salute anime, in compositione animi, in contemptu mundi, et in laude Dei; cuius laus et honor imperii sine fine permanet in seculum seculi. Amen.



SERMO uII. IN EADEM SOLEMNITATE.


Anno quo mortuus est rex Ozias, uidi Dominum sedentem super solium excelsum et eleuatum; et plena erat omnis terra maiestate eius, etc. Beati oculi qui uident, que uos uidetis . Multi enim prophete gauisi sunt ad umbram rei, cuius ueritatis exsecutionem uidetis. Hinc est quod Dominus loquens Iudeis ait: Abraham pater uester exsultauit, ut uideret diem meum; et uidit, et gauisus est . Quando uidit? Quando in figura Trinitatis tres angelos uidit . Ergo non rem, sed rei figuram uidit, et gauisus est. Similiter Isaias incarnationis Dominice diem in figura uidit, et gauisus est, dum ait: uidi Dominum sedentem super solium excelsum et eleuatum . Et ne de uisione dubitaret,  ostensa est ei similiter in figura temporis plenitudo, qua uisio debuit adimpleri. Unde dicit: Anno quo mortuus est rex Ozias. Ozias quippe rex plebis Iudaice fuit. Figuram igitur illius temporis uidit, quo regnum Iudaicum finem accepit, quoniam omnia hec in figura monstrabantur ei. Nam cum regnum Iudee ultimum ualefecit, secundum prophetiam patriarche Iacob, qui mittendus erat Messias aduenit: Non auferetur sceptrum de Iuda et dux de femore eius, donec ueniat, qui mittendus est , quod et factum est. Nam a reditu de captiuitate Babylonis fluxis circiter quadringentis septuaginta quinque annis et tribus mensibus, quibus interruptum fuerat regnum Iudeorum, imposuit  sibi diadema Aristobulus Ioannis cognomento, Hircani filius, qui filios quidem non habuit sed fratres: quorum unum, id est Antigonum occidit, alios autem carceri mancipauit. Post quem promotus est ab uxore Aristobuli maior frater eius nequissimus Alexander, quoniam in sex annis quinquaginta millia seniorum interfecit, eo quod facinora sua detestarentur. Sed eo febre correpto et mortuo, successit ei in rem regni sed non in nomen filius eius Hyrcanus, qui a Pompeio fuit pontifex declaratus: quem postea Pachorus rex Parthorum Antigono tradidit, qui eum auribus mutilauit, et per Pachorum in regnum sublimatus est. Cum uero Hyrcanum cum Phaselo fratre Herodis comprehendisset Pachorus, Herodes ad Idumeos contribules  suos fugit; ille, inquam, Herodes Idumeus, qui dictus est Ascalonita, qui Antigono successit in regnum, quia post Antigonum, qui uiuente Herode sublimatus fuit a Pachoro in regno, nullus Iudeorum regnauit. Unde Iosephus  illius temporis fidelis historiographus tale dat de Christo testimonium: »Fuit eisdem temporibus iehsu, sapiens uir, si tamen eum uirum nominare fas est: erat enim mirabilium effector operum, et doctor eorum qui libenter que uera sunt audiunt: et multos Iudeorum, et multos ex gentibus sibi adiunxit: Christus hic erat. Hunc accusatione primorum nostre gentis cum Pilatus in crucem agendum esse decreuisset, non deseruerunt hi qui ab initio eum dilexerunt. Apparuit enim eis iterum  uiuus, secundum quod prophete hec et alia de eo futura predixerant. Sed et in hodiernum diem Christianorum, qui ab ipso dicti sunt, et nomen perseuerat et genus.«

Quia ergo cessauit unctio, dicant nobiscum aduenisse Messiam, et ipsum tunc aduenisse, quando finito regno Antigoni, qui fuit gentis Iudee, translatum est regnum ad Herodem alienigenam. Qui in dolore ortus Dominici omnes qui erant in Bethlehem Iude pueros, a bimatu et infra occidit . Quamuis aliter intelligi possit, quod dictum est, Anno quo mortuus est rex Ozias. Iste siquidem Ozias in principio regni sui fecit quidem quod placitum erat coram Domino, quia et hostes debellauit et Ammonitas sibi tributarios  fecit; et reedificauit muros Ierusalem, quos destruxerat Ioas rex Isrel. Sed cum ditatus esset substantia mortali, contra Deum immortalem superbiuit. Nam in festo propitiationis indutus stola pontificali intrauit in templum, ut incensum poneret, Azaria Pontifice cum octoginta sacerdotibus eum prohibente. Unde factus est terremotus, et claritas solis affulgens plus solito incidit in faciem regis, et percussus est lepra in facie . uiuente ergo Rege superbo et impio, Isaias Isrelitice libertatis uisionem uidere non meruit, quia quandoque et propter malos prelatos boni subditi, et per malos subditos boni prelati a gratia Dei subtrahuntur. Hinc enim Dominus Ezechieli  dicit: Ecce ego adherescere faciam linguam tuam palato tuo, et eris mutus, nec quasi obiurgans, quia domus exasperans est . Quia igitur rex impius tante uisionis dignus non fuit, propheta per quem manifestari debuerat, ipso uiuente eam uidere non debuit. Ipso tamen mortuo uisionem uidit, ut per hoc daretur intelligi, quod Dominus Isaie, non suo, sed excessu regis, spiritum prophetie subtraxit. Pensate, dilectissimi, quam periculosum sit ab humilitate recedere, quando nos sentimus bonis gratuitis eminere. Quia enim facies eminentior pars est corporis, merito percussus est Ozias lepra in facie, qui ceteris eminentior uoluit apparere. Bene siquidem lepre premium pro merito uirtutum recepit, qui lepra superbie dona  uirtutum gratuita sordidauit. Nisi enim a cordis oculis labem superbie quis deterserit, et uitiis moriatur, ad uisiones Dei discernendas etiam pie uoluntati nulla ratio suffragatur. Dicit ergo: Anno, quo mortuus est rex Ozias, uidi Dominum, etc. Qui modo propheta dicitur, olim uidens dicebatur; sed non ideo uidens, quod apertos habeat oculos carnis, quoniam indifferenter ad utrumlibet, bonum scilicet et malum, solent aperiri. Aperti sunt oculi Adam post lapsum , aperti oculi discipulorum euntium in Emmaus in fractione panis . Sed illius ad malum, istorum ad bonum. Illius ad concupiscentiam; istorum ad resurrectionis fidem.

Neque enim credendum est cordis predonibus,  qui cum sue uoluntati cor subiugauerint, faciunt ipsum speluncam latronum , maxime quia falli possunt; ut non sit illud quod uidetur, sicut uideri uidetur. Firmamentum uidetur stare, quod semper mouetur; nauiganti uidetur moueri solum, quod solidum perseuerat. Baculus uidetur in aqua fractus, et cum sit integer, fallitur uisus. Nec ideo propheta dicitur, quod spirituales cordis oculos aperit ad uidendum. Non enim est credendum omni spiritui; sed probate, ait Apostolus, spiritus, si ex Deo sunt . Nam per rerum imagines falluntur cordis oculi, cum aliter cogitantur, quam sint. Sed propter hoc propheta uidens dicebatur, quod intellectuali uidebat oculo, quod aliter euenire non posse per infusionem sancti  Spiritus intelligebat: siue enigmatica, siue anagogica uisione daretur intelligi, quod uidebatur. Talis fuit uisio Isaie filii Amos, qui ait: uidi Dominum sedentem . uidit Adam Dominum deambulantem , Stephanus stantem , Isaias sedentem. Sic stabilis manens moueri uidetur, cum nec affectu, nec loco, nec tempore moueatur. Sed deambulantem uidit eum Adam, quia in hoc quod peccauit, non tam Dominum ab eo, quam ipsum a Domino recessisse cognouit; Stephanus uero stantem uidit, quia cum eum stare uideret, cum ipso in tribulatione uiriliter standi in agone signum dedit. Isaias autem sedentem super solium excelsum et eleuatum uidit, qui uel quiescentem,  uel humiliatum inter mortales agnouit. Sedere enim humilitatis signum est, aut quietis. Sedilium tamen multas nobis uarietates sacer sermo proponit, in quibus Dominum sedere protestatur. Dicit enim Psalmista: Dixit Dominus Domino meo: Sede a dextris meis . Unde et in hymno angelico canimus: Qui sedes ad dexteram Patris, miserere nobis. Alibi tamen idem Psalmista dicit: Qui sedes super cherubim, manifestare coram Ephraim, Beniamin et Manasse . Et rursus: In excelso throno uidi sedere uirum. Alibi uero dicit ipse Dominus celum mihi sedes est . Et rursus: »Anima iusti sedes est sapientie .« Et ibi, siue significetur idem, siue aliud: uidi Dominum sedentem super solium excelsum et  eleuatum. In his omnibus nobis ille predicatur, in cuius natiuitate canit Isaias, cum ait: Et uocabitur nomen eius Admirabilis, Consiliarius, Deus fortis, Pater futuri seculi, Princeps pacis . Deus est enim, qui sedet ad dexteram Patris; consiliarius, qui sedet super Cherubim: unde cherubim interpretatur plenitudo scientie; admirabilis, sedens in throno; thronus enim regis est; et ipse in regimine firmamenti et totius mundane machine apparet mirabilis, quam mirabiliter regit. In hoc autem quod celum sibi sedes est, Pater futuri seculi comprobatur. In hoc uero quod sedet super solium excelsum, id est in hoc quod naturam transcendit angelicam, fortis et potens intelligitur.

Unde angelis, quibus dictum est: Tollite portas,  etc., respondentibus, quis est iste rex glorie, respondetur: Dominus fortis et potens, Dominus potens in prelio . In hoc autem quod sedere dicitur in anima iusti, uel super solium eleuatum, quod idem est, probatur princeps pacis; quoniam nunquam pax potest esse in anima sine ipso, nec nisi pax cum ipso. uel aliter sedium diuersitates ex propriis nominibus possumus assignare. Est enim alia sedes, que dicitur thronus, alia ferculum, alia cathedra [add. alia synhedra], alia tribunal, alia exhedra. Thronus regum est, ferculum seu sella pauperum, cathedra doctorum; synhedra auditorum, tribunal iudicum, exhedra iudicis assessorum.

Habet igitur ab eterno Dei Filius thronum ad  dexteram Patris, sed ferculum fecit sibi in utero matris: cathedram uero facere non cessat in cordibus fidelium magistrorum, synhedras in deuotis auditoribus, tribunal in iustis iudicibus, exhedras in fidelibus consiliariis, iudicans cum iudicibus. Nam huiusmodi homines uocat Psalmista sedes, ubi ait: Illic sederunt sedes in iudicio, sedes super domum Dauid . Illic, id est in celesti Ierusalem sedebunt illi, in quibus Dominus modo sedet uel per doctrinam, uel per obedientiam, uel per iustitiam, uel per fidem. Et quamuis tot modis dicatur sedere, tamen excellenter et proprie dicit eum Isaias sedere super solium excelsum et eleuatum. Duas enim fecit rationales creaturas, angelum scilicet et hominem. In illis Dominus requiescit,  quia si delicie sunt ei esse cum filiis hominum , multo magis cum angelis, qui a statu bone conditionis non recesserunt. Hanc naturam angelicam uocat Isaias solium excelsum, quia a celsitudine in qua primo conditi sunt, non ceciderunt. Humanam uero naturam solium dicit eleuatum, quia a statu in quo condita fuit cecidit, sed per effusionem sanguinis Iesu Christi postmodum eleuata fuit. Unde idem Dominus ait: Cum exaltatus fuero, omnia traham ad meipsum . uel excelsum solium uocat animam, quia in hoc excelsa, quod ad imaginem et similitudinem Dei facta. Solium uero eleuatum caro humana, que de uili schemate facta, uidelicet de limo terre,  modo super choros angelorum est eleuata. Super solium igitur excelsum et eleuatum sedit, qui ad suscipiendam animam et carnem se humiliauit. Et ne tante uisionis miraculo propheta diffideret, euidens super hoc in rebus conditis supponit exemplum. Sequitur enim:

Et plena erat omnis terra maiestate eius. Omnis, inquam, quia illa, de qua dictum est: In principio creauit Deus celum et terram ; uel illa, de qua dicitur: Etenim Dominus dabit benignitatem, et terra nostra dabit fructum suum ; uel etiam illa, de qua scriptum est: Anima mea sicut terra sine aqua tibi . Nam cum de ornatu terre Deus disponeret, ait: Congregentur aque in locum unum, et appareat arida. Factumque  est ita. Et dixit Deus: Germinet terra herbam uirentem, etc.  Consideremus quam uiuus sit sermo Dei et efficax ; quam utilis et uelox uox ista: Germinet terra herbam uirentem, et statim sine beneficio humoris, sine calore solis, sine exercitio humani laboris germinauit. Solent enim plerique dicere, nisi clementia eris herbas humectauerit, uel solis calor moderatior tepefecerit, uel exercitio humani laboris culte fuerint, germinare non possunt. Nam propterea quidam Maie, tanquam Dee humoris in capite Maii, cui etiam mensem illum dedicantes a Maia Maium dixerunt; qui error quibusdam, qui etiam Christiane religionis habent characterem ,  usque hodie dissuaderi non potest, diuinum impenderunt et impendunt cultum. Alii uero soli, eo quod uirtute sua terrarum sinus penetret, et sparsa foueat semina, et rigentes gelu uenas relaxet arborum; alii uero pro diuersis beneficiis, hominibus tanquam diis diuersos deputabant honores. Sed facessat uana opinio, quia sine humore non iam humus, sed arida germinauit, antequam solis fotus susciperet, imo priusquam sol ipse fieret; nullo labore hominum, sed diuino munere, sine satione fruges, fructus sine semine tam necessarii, tam grati, tamque utiles, ad illam Dei uocem pullularunt, ut repletis non solum usui sint, sed delectationi. Nam siue in radicibus, siue in corticibus, seu etiam in medullis aut foliis aut fructibus siue seminibus,  quidquid factum est, totum fecit Deus, ut ex eis sustentaretur bominis infirma natura, uel releuaretur infirmata, uel custodiretur sana, uel sanaretur minus debite custodita. Non igitur impendant homines honorem creature, quem debent Creatori: nec glorietur de se creatura, nec glorietur in creatura, sed potius in Creatore. Quia neque qui plantat est aliquid, neque qui rigat, sed qui terram germinare facit, et dat germinibus incrementum . Omnia que fecit, aut esui, aut usui humano nata sunt; nam quod ad escam non adiuuat, ualet ad medicinam; et si qua tibi noxia uideantur, innoxium tamen aut feris aut auibus  ministrant pabulum, ut sic redeant ad humanum prouentum. Nam sturni cicutis, et homines sturnis utuntur; cerui colubris, et homines ceruis; et si qua forte sunt, que nulli prosint, imo noceant, tamen ad hoc facta sunt, ut homo in ipsis aut puniatur, aut exerceatur, aut erudiatur, aut humilietur: et sic ad humanam utilitatem cuncta reciprocat, cuius plena est terra maiestate eius. Sed si in rerum conditione fuit ita potens et efficax sermo diuinus, qua presumptione infra limites infirmitatis potentiam siue clementiam uerbi coarctare uolunt heretici, ut pro salute anime non faciat, que multo dignior est corpore, quod fecit pro corporis necessitate? Terra nec humore, nec calore, nec labore germinauit, cum adhuc uirgo erat, id est incorrupta,  nec infecta, nec interfecta in sanguinibus. Quid ergo mirum, si terra nostre nature incorrupta et uirgo, sine humore seminis, sine calore libidinis, sine opere hominis concepit et peperit semen, quod nisi Dominus reliquisset nobis, quasi Sodoma fuissemus , quia ipsum est uita nostra, cuius etiam odore mortui reuiuiscunt? Nunquid potest facere uerbum Dei, quod habet natura uulturis? uultur sine coitu concipit et parit: et uerbo Dei per quod illud fit femina concipere non potuit?

Sed dicis: Unum dicitis Patrem et Filium: Ergo si Filius carnem assumpsit, et Pater. Non est ita, quia cum ignis sit calor et splendor, splendor in rubo fuit, sed non calor; et cum ignis sedes sit  in iecore, ascendit ad cerebrum, et per uenas represso calore accedit splendor ad oculos, et unitur illi carnali membro, cui tamen non adheret calor, cum calor ignis sit in cerebro, et unus tamen ignis qui afficit cerebrum et oculum; sed calidus in cerebro, splendidus in oculo. Ita unus Deus Pater et Filius, et Pater carnem non assumpsit, sicut non est calor in oculo: et Filius carnem assumpsit, sicut oculum splendor afficit. Terram igitur maiestate Dei plenam in hoc fateantur heretici, quod humane nature tota Filii maiestas uniri uoluit, et unita fuit. Et si nobis uel nostris credere nolunt, quia omnes prophete ei testimonium perhibent, tamen inimici nostri sint iudices, quia ad hoc ut uerum dicant nobis, mentita est iniquitas sibi . Ille namque Christiane religionis seuissimus impugnator Porphirius tale testimonium reddit Christo: »Christum, ait, Dii piissimum pronuntiauerunt, et immortalem factum, et cum bona predicatione eius meminerunt.« Sed et quedam Sibylla tale fertur ab Augustino  testimonium dixisse de Christo: »In manibus infidelium ueniet, dabunt autem Deo alapas manibus incestis, et impuro ore expuent uenenatos sputos. Dabit autem ad uerbera simpliciter sanctum dorsum, et colaphos accipiens tacebit; ne quis agnoscat quod uerbum, uel unde uenit, ut inferis loquatur, et corona spinea coronetur. Ad cibum fel, et ad sitim  acetum dederunt, inhospitalitatis hanc ministrauerunt mensam. Ipsa enim gens insipiens, Deum tuum non intellexisti ludentem mortalium mentibus; sed spinis coronasti, et horridum fel miscuisti. Templi uero uelum scindetur, et medio die nox erit tenebrosa nimis in tribus horis, et morte morietur; et tunc inferis ingressus ad lucem ueniet primus, resurrectionis principio reuocatis ostenso.« Ecce quid expressius de Christo dici potest? Et quid eo sublimius esse? In cuius ortu Rome templum pacis corruit, et fons olei erupit usque in Tiberim. Et bene, quia fons misericordie erumpebat de terra nature nostre, per quem non solum omnis idololatrie cultus finem accepit, sed omnis cultus religionis incepit, quia uere pacis templum  misericorditer congregauit, ut scriptum est: Congregentur aque in locum unum . Aque multe populi multi . Iste aque diffuse erant secundum uarias hominum uoluntates, et uarios infidelitatis errores; sed congregate sunt in locum unum; in locum illum, de quo dicit Dominus ad Moysen: Est, inquit, locus apud me, et stabis supra petram . Quis autem locus penes eum est, qui attingit a fine usque ad finem fortiter?  Ecclesia est, ubi ipsi habitat, ubi pascit, ubi cubat in meridie . Iste quippe locus uter est, in quo congregat aquas maris . Iste locus hydria est Rebecce, ex cuius plenitudine adaquati sunt Eliezer et cameli . Ipse est enim hydria Samaritane , quam Dominus de puteo aque salientis in uitam eternam fecundauit . Per ipsum etiam figurate sunt sex hydrie, que inuente sunt in conuiuio nuptiali, secundum purificationem Iudeorum , id est secundum mundificationem continentium. Per unum locum siquidem et una hydria et sex hydrie bene figurantur; quia cum una sit uniuersalis Ecclesia, multe tamen particulares sunt Ecclesie, que propter senarium, qui perfectus est, per sex hydrias figurantur. Capiebant autem, ait Euangelista, metretas binas uel ternas  Unde et arca Ne, que eodem modo Ecclesiam prefigurabat, fuisse legitur bicamerata et tricamerata . Congregata est enim Ecclesia de  patriarchis et prophetis, de apostolis, de martyribus, de confessoribus et uirginibus, et propter hoc forte sex hydriis comparatur. Sunt autem tria bonorum genera; temporalia, naturalia, gratuita. In patriarchis igitur et prophetis ceperunt hydrie tres metretas; ipsi enim et temporalibus et naturalibus et gratuitis bonis abundauerunt: in apostolis autem et martyribus, et confessoribus et uirginibus, duas tantum, quia temporalia abdicantes, naturalibus et gratuitis abundauerunt. Ideo autem congregate sunt aque in locum unum, ut piscationibus sint apte:

Simile est enim regnum celorum sagene misse in mare, et ex omni genere piscium congreganti . Unde et in sagena Petri conclusa est tam bonorum  quam malorum maxima piscium multitudo. Quorum boni mittendi sunt in uasa, mali uero eiiciendi foras, cum uentum fuerit ad littus. Nunquid uidetis, dilectissimi, Petrum trahentem rete suum plenum cancris, id est insidiatoribus; polypodibus, id est adulatoribus; hericiis, id est peccatoribus; qui cursum nauis impediunt, et ne proficiat, stare cogunt? Nonne quasi cancri sunt in Ecclesia, qui simplicitati aliorum inuidentes, ut per insidias decipiunt, quos uel aperte, uel fortitudine non possunt, fallentium lapides occasionum in innocentem iaciunt? Polypodes autem iuste dixerim adulatores, qui mutantur ad uultus hominum; qui sicut bona de bonis, uel mala de malis, sic uel bona de malis, uel mala de bonis, ut hominibus placeant, non uerentur  loqui, sicut polypodes, qui ad quodcunque saxum uenerint, saxi colorem assumunt. Isti tales in sagena Petri conclusi sunt cum delphinis et phocis, qui in signum dilectionis eximie, cum timent incursus hostium, ore fetus teneros in uisceribus iterato suscipiunt. Exemplum quippe prebent prelatis, ut uerbo compassionis filios suos in uisceribus caritatis suscipiant, maxime cum uiderint periculum mentis uel corporis imminere. Congregate sunt aque, et apparuit arida. Prima uirtus est, Gnothi seauton [ ], id est Nosce teipsum. Ad hoc enim congregate sunt fluxe mentes hominum, et in utre discipline coarctate, ut unusquisque quanta sit ariditas infirmitatis humane,  cognosceret. Quod et ille cognouit, qui dixit: Anima mea sicut terra sine aqua Deo , ut cognita defectus sui siccitate, illius prestoletur imperium, qui dixit: Germinet terra herbam uirentem ; quod miraculose fieri solet primo, quia nullo labore, nullo precedente deuotionis humore, nullo caritatis calore, sola sancti Spiritus infusione germinat anima, nunc radices cogitationum, nunc affectuum semina, nunc fructus operum, et sic plena est terra sancti Spiritus maiestate. Benedicamus igitur Patrem, cuius maiestate plena est terra in rerum conditione; benedicamus et Filium, cuius maiestate plena est terra in nostra reparatione: benedicamus et Spiritum sanctum, cuius maiestate terra plena est in hominis  sanctificatione. Benedicamus ergo Patrem et Filium cum sancto Spiritu, cui laus est et gloria per infinita secula. Amen.



SERMO uIII. IN APPARITIONE DOMINI.

Cum natus esset iehsu, etc. . Taceant ad te insule Deus, et gentes mutent fortitudinem. Quis suscitauit ab Oriente iustum, uocauit eum, ut sequeretur se?  Quis, inquam, nisi qui de lapidibus suscitauit filios Abrahe?  Cum enim gentes lapides et ligna adorarent, similes erant lapidibus, iuxta illud: Similes illis fiant, qui faciunt ea, et omnes qui confidunt in eis . Quasi enim lapides nec oculos ad intelligendum, nec aures ab obediendum, nec nares ad discernendum,  nec os ad confitendum, nec manus ad bene operandum habebant. Secundum ergo illud lapides erant, et quasi simulacra lapidibus comparanda, quia cum oculos haberent, non uidebant. Excecauerat enim eos malitia eorum. Et cum aures haberent, tanquam aspides surde obturabant aures suas . Similiter et de aliis sensibus intelligere poteritis, si stultitiam, si perfidiam, si in obscenis operibus abominationem perpendatis. Quia ergo nec uidebant, nec audiebant, nec sentiebant, nec loquebantur, nec operabantur prout debebant; secundum aliquid mortui erant. Quis suscitauit eos? Aperti sunt oculi eorum, et uiderunt stellam, intellexerunt signum magni Regis esse, aggressi sunt iter, et ueniunt ad confitendum  Ierosolymis dicentes: Ubi est, qui natus est rex Iudeorum?  Quis ergo suscitauit eos ab Oriente? Quis, nisi ille, qui paruus erat in presepio, et magnus in Oriente? qui factus est in Occidente miserabilis, et mirabilia faciebat in Oriente? qui latebat prope positis, et longe positis apparebat; qui prope posita fecit Isaac ignorare, et longe futura cognoscere; qui admirabilis consiliarius apparebat Orientalibus et Occidentalibus, qui  uerbum erat in sinu Patris, et infans in gremio matris: qui regebatur ab hominibus in mundo, et elementa regebat in celo: qui tacebat apud Iudeos, et uocabat Chaldeos? Notus erat iam in Chaldea Deus; et in Isrel paruum nomen  eius. In propria uenit; et sui eum non cognouerunt . Ad alienos non uenit, et statim ut natus est in Bethlehem Iude in diebus Herodis regis, ecce Magi ab Oriente uenerunt .

Quia igitur idem Deus et homo, uerbum et infans, regebatur et regebat, loquebatur et tacebat, non immerito per irrationalis rei cognitam rationem natiuitatis sue ratio cognita est. uenientibus siquidem Magis dux itineris stella fuit; que quasi tacens locuta est. Tacebat, quia res irrationabilis erat; loquebatur, quia Regem natum Magis ostendebat. Nam etsi uerbum, quod foris patet corporis auribus, non dicebat, uerbo tamen intrinseco, quo solemus intus in animo erudiri, dicebat. Et bene; indicabat enim uerbum, quod intus latebat in  carne, non quod foris patebat in ore. Ideo ergo, ut ita dicam, uerbo intrinseco Magos erudiebat, quia uerbum intrinsecum et in carne latens indicabat. Nec per aliud rationale aliquid uerbum incarnatum oportuit manifestari, quia sicut stella in nocte, sic Deus in carne: sicut lux lucens in tenebris, sic Filius Dei in caligine nostre mortalitatis. Sic ergo suscitati Magi, sic uocati, Christum secuti sunt. Quomodo secuti? Hic attendite, fratres mei, uos quibus dictum est. Qui non baiulat crucem suam et sequitur me, non potest meus esse discipulus . Scitis quia Christus diues in celo, pauper factus est in mundo; cum esset super homines,  factus est sub hominibus; cum esset omnium Dominus, factus est omnium seruus: cum sederet ad dexteram Patris in regno suo, peregre profectus est, accipere sibi regnum et reuerti . Sic et Magi secuti sunt. Relictis siquidem operibus, derelicta maiestate regali et patria, illi supponi uoluerunt, qui se aliis supposuerat; serui illi facti sunt, qui se sponte aliis seruum prebere uenerat; peregrinari cum illo uoluerunt, qui propter ouem centesimam in longinquam regionem descenderat . Erubesce, Sidon, ait mare , ad unius parui signi ostensionem, isti qui nec uerbum uite audierant, nec uiderant Christi miracula, uenerunt. Nos uero, quibus quotidie clamant apostoli, clamant euangeliste, clamant  prophete, clamant sanctorum exempla, Christi opera, signa et uerba, tanquam aspides surde aures obturamus . Tabernaculum Dei tot et talibus operimentis uidemus opertum; et adhuc sub dio sumus, adhuc uentis et imbribus nos exponimus. Incarnationis siquidem ueritatem hinc sanctorum caritas, quasi coccus bis tinctus, hinc sacri eloquii doctrina, quasi hyacinthus; hinc afflictio penitentium, quasi sagum cilicinum; hinc passio Saluatoris, quasi purpura; hinc munditia castitatis quasi byssus retorta; hinc carnis abstinentia, quasi pellis arietum rubricata, munit. Cur igitur in Christo non requiescimus, cur adhuc uento uanitatis et imbribus occupationum dati sumus? Quare non audimus uocem monentis et dicentis:  uenite ad me, omnes qui laboratis, et onerati estis, et ego uos reficiam?  Illi propter Christum diuitias suas et patriam contempserunt: nos qui nichil habemus, nostrum nichil amittere formidamus? Si igitur multa possumus cum rege diuite, nostrum saltem rete dimittamus cum Petro paupere. »Omnia enim dimisit, qui propriam uoluntatem, ut ait Hieronymus  , derelinquit.« Regnum siquidem Dei non ere, sed mente comparatur. Non enim dantis est, sed amantis. Comparauit illud uidua duobus minutis , Zacheus dimidia parte bonorum suorum . Regnum denique Dei calice aque frigide comparari potest; quod comparare non potuit Simon  magus, uel Ananias, pro omnibus bonis suis. Sequamur ergo cum Magis, quia iam suscitati sunt et uocati. Suscitati sumus a morte perniciosa, morte Saluatoris gloriosa: suscitati in baptismo, sed adhuc suscitandi in iudicio.

Ideo impii non resurgunt in iudicio ; qui non sunt a morte perniciosa suscitati in baptismo. Surgent ergo, non resurgent; surgent, ut moriantur morte pessima, quia suscitati non sunt morte gloriosa. Nos uero resurgemus a morte pretiosa, ut uiuamus gloriose, quia suscitati sumus a morte perniciosa, ut moriamur pretiose. Sicut enim peccatorum mors pessima est ;  sic pretiosa est in conspectu Domini mors sanctorum eius . Nec mori potest morte pretiosa, qui primo non suscitatur a perniciosa. Ideo ergo resurgemus in iudicio, qui a triplici morte suscitati sumus in hoc mundo, a perniciosa, a propitiosa, a pretiosa. De perniciosa suscitamur ad propitiosam, de propitiosa in pretiosam, de pretiosa in gloriosam. Mors enim perniciosa peccatorum, mors propitiosa penitentium, mors pretiosa sanctorum, mors gloriosa Saluatoris omnium. Ut enim suscitaretur beatus Iob a morte perniciosa, morte pretiosa mori desiderabat, cum opera, quibus iram Dei meruisse se credebat, perpendens, dicebat: Quare non in uulua mortuus sum, egressus ab utero, statim non perii? Cur exceptus genibus? cur lactatus  uberibus?  In uulua moreretur, si peccatum, quod in cogitatione est, dimitteret; egressus ex utero periret, si cogitationem in opere non demonstraret; genibus exceptus non fuisset, si in ipso opere culpa displiceret. Multos enim excusat necessitas, quos nequit excusare uoluntas. Lactatus uero uberibus non esset, si post culpe delectationem, ad uocem monentis causas excusationis in peccato non quereret. Cum enim diceret: Quare non in uulua mortuus sum, etc., sensus est. Quare non sum mortuus morte propitiosa, qui morior perniciosa? Quare non sum suscitatus in pretiosam, qui lapsus sum in perniciosam? Ab hoc enim quadruplici mortis genere suscitat hominem, qui  suscitauit unicum matris sue filium in porta , archisynagogi filiam in domo , filium Sunamitis per Eliseum in cubiculo , Lazarum per semetipsum a monumento . Ipse ergo est, qui alios suscitat ab oriente, alios ab aquilone, alios ab austro, alios ab occidente. Quia enim omne peccatum, aut cogitatione, aut deliberatione, aut delectatione fieri solet, aut opere; cum peccatum quasi pro foribus est, cogitationem percipit, et in cogitatione resipit. Suscitatur peccator a morte perniciosa, quasi ab oriente, uel in porta, et peccatum morte pretiosa moritur, quasi in uulua. Cum uero post cogitationem incipit deliberare peccatum, et in ipsa deliberatione resipit, suscitatur peccator a perniciosa  morte, quasi ab aquilone uel in domo; et peccatum morte moritur pretiosa, postquam ex utero egressum est; si uero post deliberationem incipiat delectari, et tunc corrigitur, peccator a perniciosa morte suscitatur, quasi ab austro, uel in cubiculo; et peccatum postquam genibus exceptum est, moritur morte pretiosa; si uero post delectationem peccatum ad opus perducitur, et tunc emendatur, peccator a morte perniciosa suscitatur quasi in monumento, uel ab occidente, et peccatum moritur morte pretiosa, postquam uberibus lactatum est.

Igitur ab ipsa intentione malitie reuocati et ad fidem uocati uenerunt Magi ab Oriente: Cum natus esset iehsu in Bethlehem Iude in diebus Herodis  regis. Herodes, quia gloria pellis dicitur, bene illum nobis insinuat, qui in carne nostra gloriatur. Habet enim Deus in homine gloriam, habet et ipse homo, habet diabolus. Quandoque gloriatur Deus in nobis, quando nos in subiectione humiles, in penitentia fortes inuenit, in labore strenuos, in obedientia promptos, in oratione deuotos. Hominis autem gloria est testimonium conscientie sue . Diaboli uero, carnem deliciis peruertere, corpus fouere. Quia igitur peruertere solet hominem, cum primo peccatum per suggestionem manifestat ei, deinde cum animum facit in diuersa mutari per cogitationem; postea quando facit animum acquiescere per desiderium in cogitatione; deinde uero quando post desiderium accedit uelocitas in  consensu; postea cum post consensum accedit in opere consummatio, delectatio etiam in operis consummatione; ad ultimum autem audacia defensionis in delectatione non incongrue dies Herodis possumus appellare motus illos animi, quibus diabolus nos peruertit, ut glorietur in carne. Ut enim diem primum in nobis Herodes faciat, quem solis diem gentes appellare consueuerant, quasi sol hemispherium cordis intrat, cum primo peccatum per suggestionem manifestat. Solis enim nomine manifestatio plerumque figuratur, ut ibi: In sole posuit tabernaculum suum , id est in manifesto. Ut uero secundum diem faciamus in nobis quem diem lune uocant hemispherium  cordis intrat luna, cum animus mutatur in multa. Ut autem tertium diem faciat in nobis quem antiqui uocabant diem Martis, intrat Mars hemispherium cordis, cum per cogitationem animus ignescit. Mars enim Pyron [], id est igneus uocabatur. Similiter ut in quartum diem procedat, quem uocare solebant Mercurii diem, quasi hemispherium cordis Mercurius accendit, cum post desiderium in consensu uelocitas accedit. Antiqui enim Mercurium Stilbouta [], id est uelocem appellabant. Diem uero quintum in nobis facit, quem uocant homines diem Iouis, cum in consummatione operis ardoris flamma comburit animam, quia tunc Iupiter intrat mentem, quem Phetonta [] philosophi uocant, id est ardentem.  Cum uero post consummationem gaudere mens incipit in operis delectatione, sextum diem facit in nobis Herodes, quem uocare solemus diem ueneris, quia uenus tunc in animo lucescit, quando placet opus preuaricationis, et animum lucidum reddit. Unde apud antiquos uenus Phosphoron [], id est lucida uocabatur. Ut autem diem septimum in nobis agat, quem nos diem Sabbati, antiqui Saturni uocabant, hemispherium cordis Saturnus intrat, quando quod male perpetratum est paruipendit, et ad uocem monentis irascitur; et inflatus superbia etiam castigantem minatur. Unde et Saturnum antiqui Pheuma [], id est minantem nominabant.

In his ergo diebus natus est iehsu; non tantum  illa natiuitate, qua plasmauit nos, secundum quam eternaliter natus est de Patre sine matre; sed illa qua reformauit nos, secundum quam temporaliter natus de matre sine patre: uel illa qua formari solet in nobis per deuotionem, inspirando; uel illa qua sanctificauit nos in baptismo, uel illa qua redemit nos in patibulo. De prima enim dictum est: Ego hodie genui te ; de secunda: Puer natus est nobis ; de tertia dicit Apostolus: Filioli mei, quos iterum parturio, donec formetur Christus in uobis ; de quarta autem ipse Dominus ait: Nisi quis renatus fuerit ex aqua et Spiritu sancto, non potest intrare in regnum Dei ; de quinta uero natalitia sanctorum nos celebrare dicimus, cum mortem eorum celebramus.  Unde et merito, quando mortem Christi recolimus, qui Sanctus sanctorum fuit, natale ipsius celebrari credamus. Sic enim natus est Dominus nobis, ut nos ei totidem modis nasceremur. Sed prima eius natiuitas nostre quinte causa fuit, secunda prime, tertia secunde, quarta tertie, quinta quarte. Per potentiam siquidem, qua natus est de Patre eternalitater, nati sumus temporaliter. Natiuitate uero, qua de matre. temporaliter natus est, et nos filii Dei facti sumus. Filius enim Dei filios hominum fecit homines, sed filius hominis eosdem homines fecit filios Dei. Qui filius Dei erat ut homines essemus, filius hominis factus est, ut filii Dei uocaremur. Quotquot autem, ait Euangelista crediderunt in eum, dedit eis potestatem filios  Dei fieri . Similiter tertia eius natiuitas nostre secunde causa fuit. Nam ideo baptizatus est, ut sanctificaret nobis aquas, et nos ei per aquas denuo nasceremur. Similiter quidquid in mundo operatus est, ad exemplum nostrum totum factum est, ut ipsius factura essemus, creati in ipso in operibus bonis. Exemplum enim, ait, dedi uobis, ut et uos ita faciatis . Mortuus est etiam pro nobis, ut et nos ei morte pretiosa moreremur. Consepulti enim sumus Christo per mortem eius , ut scriptum est. Mortui enim estis, et uita uestra abscondita est cum Christo in Deo .

Primo ergo natus est de patre sine matre, secundo de matre sine patre, tertio formatur in nobis  quotidie per deuotionem operis, quarto natus ex aquis Iordanis, quinto quando mortale suum induit immortalitatem per patibulum crucis. Unde bene natus dicitur in Bethlehem Iude. Bethlehem quippe domus panis interpretatur. Quid est ergo Bethlehem Iude, nisi Synagoga Iudeorum, uel Ecclesia, uel unaqueque fidelis anima, uel certe uirgo gloriosa, uel celestis et eterna patria? Cum enim Synagoge primo credita fuerunt eloquia Dei, domus panis fuit, quia uerbum uite quasi panis est anime. Sed posteaquam hec eadem uerba ad filios Ecclesie translata sunt, per fidem et predicationem doctorum, incepit esse domus panis Ecclesia. Cum uero unusquisque fidelis panem hunc uel sibi ruminat, uel aliis frangit, non incongrue domus panis potest  appellari. uirgo etiam gloriosa domus panis facta est, quando eum in utero portauit, qui de seipso dicit: Ego sum panis uiuus, qui de celo descendit . Sed et illa celestis patria domus panis potest appellari, quia ibi est panis angelorum, de quo solo satiari se posse testatur Psalmista dicens: Satiabor, cum apparuerit gloria tua . Sed prima domus, domus fuit, ut ita dicam, panis hordeacei, secunda similaginei, tertia lagani oleo liti, quarta subcinericii, quinta panis reuersati. Cum per integumenta uerborum Synagoge locutus est Deus, et in eis dura et aspera precepit; ut: Qui fecerit hoc uel illud, morte moriatur, quasi medullam inter paleas ministrauit. Sed quando per doctores Ecclesie sublato cortice littere medulla intelligentie  subiectis manifestata est, similagineum panem filiis Ecclesie fregit. Cum uero ab aliquo uerbum hoc uite cum caritate ruminatur, et deuotione tanquam laganum per pinguedinem caritatis, et oleo deuotionis litum transglutitur. Cum autem in utero uirginis Filius Dei carnem assumens latuit, uenter eius quasi domus panis subcinericii fuit, quia in ea sub cinere nostre mortalitatis panem uite nobis abscondit. Sed in ascensione, quando ad dexteram Patris sedit, et omni corruptione mortalitatis ab eo sublata potentie plenitudinem a Patre recepit, panis subcinericius reuersatus fuit. Quia ergo natus est de uirgine, factusque per baptismum sponsus Ecclesie, et per deuotionem quotidie formatur in fideli corde; et per Synagogam passus in  cruce, et per potentiam diuinitatis eleuatus est in celesti maiestate, bene natus perhibetur in Bethlehem Iude. Quia ergo fratres, panis subcinericius carnem assumendo, reuersatus ascendendo, laganum oleo litum caritatem et misericordiam ostendendo, panis ut ita dicam, sorbitius in baptismo, panis uero coctus in clibano factus est pro nobis moriendo, accipiamus panem hunc, et gratias agentes Deo Patri, comedamus cibum qui non perit, sed qui permanet in uitam eternam . Amen.



SERMO IX. IN DIE EPIPHANIAE.

Fiat lux . Illa eademque erat. Erat lux uera, sed facta non erat. Antequam fieret, erat. Erat enim ab eterno, quia de luce eterna erat. Lux  enim de luce, Filius de Patre. Et facta est lux , quia factus est ex muliere, factus ex semine Dauid secundum carnem . Et uidit Deus, id est uideri fecit Pater, lucem quod esset bona . Non aliunde bona, sed a seipsa, nec participatione boni bona, sed omni plenitudine, et propter hoc sola, quia nulla sic bona. Et diuisit lucem a tenebris , eo quod nulla erat conuentio lucis ad tenebras, id est Christi ad Belial . Et factum est uespere et mane dies unus , quia factus est homo et Deus unus Christus. Ideo unus, quia unicus, quia singularis. Dies Dominicus dies hic, quem fecit Dominus, exsultemus et letemur in eo ; quia populus qui ambulabat in tenebris, uidit  lucem istam . Ascendit enim super nubem leuem et candidam, et ingressa est Aegyptum ; et illuminauit abscondita tenebrarum : ut abiectis operibus tenebrarum, induerentur homines armis lucis . Cessante quippe lumine succedunt tenebre, succedunt et in tenebris opera tenebrarum: Qui enim dormiunt, nocte dormiunt; et qui ebrii sunt, nocte ebrii sunt . Dormiunt quidem, uel per ignorantiam, uel per negligentiam, uel per ignauiam. Ebrii uero sunt, qui sunt absque rationis moderamine absque iustitie libra, sine iuris mensura. Ebrii sunt, qui neque frenum, neque modum habentes, dare nesciunt locum ire , sed crudeles, cupidi, contentiosi, malum pro malo, uel  maledictum indebita talione reddunt pro maledicto . Hec sunt opera tenebrarum, que secedente luce succedunt. Cessante luce fiunt tenebre, in quibus pertranseunt bestie silue , uolant noctue, egrediuntur nycticoraces de domiciliis, ut fiant opera tenebrarum. Hinc mystice satis legitur: Nachor genuit Tabee et Gaham, et Thahas et Maacha. Hi sunt filii Nachor de concubina sua Roma . Nachor interpretatur quiescens lumen, Roma uero excelsa uel sublimis. A quiescente lumine, id est cessante luminis claritate, mens excelsa, id est sublimis et superba, adulterinos, non legitimos filios parit, id est opera tenebrarum, scilicet opus crudelitatis, cupiditatis, indebite  talionis et contentionis. Genuit, ait Scriptura, Tabee, qui interpretatur interficiens, in quo crudelitas figuratur. Genuit et Gaham, qui dicitur uallis estus, per quem mundi cupiditas accipitur. Genuit etiam Thahas, qui talio interpretatur, qua malum pro malo, dens pro dente, oculus pro oculo, maledictum redditur pro maledicto . Habent enim hi tales semper pre oculis iudicium punitiuum, remissiuum nunquam, quo tenetur Catholicus dimittere tunicam pallium auferenti , alteram prebere maxillam maxillam ledenti , Genuit et Maacha, qui dicitur consensus, quia sine dubio lumine ueritatis cessante, succedunt contentiones, ire, rixe, discordie, que sunt opera tenebrarum.

 Ne igitur sint heredes filii ancille cum filiis libere , id est opera tenebrarum cum operibus lucis, ut potenter abiiciantur, induimini armis lucis . Arma lucis intelligimus ex ui et natura lucis. Est enim lux ab igne. Et lux ista ab illo igne, de quo scriptum est: Deus noster ignis consumens . Propter hoc naturaliter est ascensiua, discreta, restrictiua, consolidatiua, accensiua, illuminatiua. Non enim recedit ab ignis natura, de quo nata est. Ex ui igitur ascensiua disponit ascensiones homo in corde suo , incipiens a timore seruili; et per initialem usque ad filialem proficiens currit uiam mandatorum Dei , per uias rectas deductus; donec inductus in omnem ueritatem, ad excellentiorem caritatis uiam  perueniat , sic ut mente purgata et defecata, cogitatione et auiditate contempletur enigmatice uel anagogice supercelestem et superessentialem Theophaniam, id est Dei manifestationem. uis uero discretiua rationem promouet ad Epiphaniam; et dicitur Epiphania ab epi, quod est supra, et phanes, quod est manifestatio. Ardenter siquidem affectat ratio ui lucis discretiua diligenter intueri, et discernere iudicii libra, non solum uitiorum contrariorum cautelam; ne si auaritiam fugias, cadas in prodigalitatem; sed caute discernere uitia a uirtutibus preferentia speciem uirtutum, ne sub pretextu iustitie crudelitas, sub mansuetudine segnities pallietur. Cauet igitur, ne diligat que diligenda non sunt; et prouidet diligere que diligenda sunt:  uel ne eque diligat, quod minus uel magis diligendum est, uel minus aut magis diligat quod eque diligendum est. uis autem restrictiua mentem promouet ad hyperphaniam, et dicitur hyperphania ab hyper, quod est medium, et phanes. Restringit enim animum religionis et obedientie uinculis, docens obedientie gradus, et usum operis; et ob eius obseruantiam sustinet et arcet aduersa. uis etiam consolidatiua mentem prouehit ad hypophaniam. Et dicitur hypophania ab hypo, quod est infra, et phanes. Consolidat enim et confirmat animum potentia uirtutis sue, et arcanis uerborum, quibus unumquemque uisitat pro sua capacitate. uis autem attractiua nos prouehit ad bethphaniam. Et dicitur  bethphania a beth, quod est domus, et phanes. Ipsa est enim, que longe positos traxit funiculis caritatis. uis uero accensiua promouet animum ad phagiphaniam; et dicitur phagiphania a phagin, quod est comedere, et phanes. Accendit enim ex xerophagie et sariphagie ferculis quinque millia hominum ad misericordiam et compassionem . Unde Dominus ait: Misereor super turbam . Dicitur autem xerophagia, a xero, quod est siccum, et phagein, quod est comedere. Sariphagia uero a sario, quod est piscis. Distribuens enim quinque millibus hominum quinque panes hordeaceos et duos pisces , accendit in cordibus eorum flammam caritatis. uis quoque illuminatiua illuminat mentes ad sepherphaniam, et dicitur sepherphania a sepher,  quod est littera, et phanes. Hec est physice, logice, ethice, theorice clauis et pessulum apothece. Per scripturas enim illuminatur animus, manifestatur Deus, et clauis est omnium aliarum phanaum. Reserat enim omnes manifestationes, et ad naturalem, rationalem, moralem diuinam, illuminat rationem nostram.

He sunt manifestationes Dei, quarum tamen quatuor specialiter hodie cum honore memorie commendamus, id est Epiphaniam, Theophaniam, Bethphaniam, Phagiphaniam. Secundum quod illuminat fidelium mentes, omnium manifestationum clauigera sepherphania. Prima facta est per stellam a natiuitate Domini tertio decimo die. Unde dicitur Bethphania, eo quod stella Magos duxit ad diuersorium  ubi erat puer . Secunda anno tricesimo facta est per uocem Patris in baptismo, unde dicitur Theophania . Tertia facta est eodem die anno reuoluto in conuiuio, per conuersionem aque in uinum . Unde Epiphania dicitur, ab epi quod est supra, quia ibi se primo manifestauit Deum. Quartam dicunt  in commento super Lucam, eodem die factam anno item reuoluto, scilicet de refectione quinque panum. Sic Deus omnipotens, qui se primo angelis, secundo ab angelis se manifestari uoluit hominibus, ita etiam manifestari se uoluit hominibus. Ad hoc enim duas fecit rationales creaturas, angelos scilicet et homines, ut is qui in sua natura incomprehensibilis erat, ex operibus suis ipsis et ab ipsis  quoquomodo manifestaretur, et in ipsis, et per ipsos cognitus laudaretur: et sic auctor et creator celi et terre crederetur, qui in celis angelis, et in terris hominibus uenerabilis appareret. Nam sicut in celis describit Ioannes, cognomento Scotus, quatuor manifestationes, id est Theophaniam, Epiphaniam, Hyperphaniam, Hypophaniam de quibus alibi disseruisse me memini, quibus se angelis manifestat: ita quatuor se manifestationibus equa lance supradictis respondentibus mirabilis in terris hominibus uoluit apparere; et his quidem post natiuitatem, et ante passionem. Nam et post resurrectionem, quatuor aliis manifestationibus non multum a supradictis dissimilibus apparere dignatus  est. Una, cum duobus discipulis euntibus in Emmaus cognitus est in fractione panis : altera, quando Iesu stante in littore maris Tiberiadis descenderunt in terram discipuli, et uiderunt prunas positas, et piscem superpositum, et panem; et tunc uenit iehsu, et accepit panem, et dabat eis, et piscem similiter. Cum uero prandissent, dixit Dominus Simoni Petro: Simon Ioannis, diligis me plus his? Quo tertio respondente: Tu scis, Domine, quia amo te, dixit iehsu: Pasce agnos meos . Tertia, quando recumbentibus undecim discipulis apparuit eis et ait: Euntes, predicate Euangelium omni creature; baptizantes eos, etc. . Quarta, quando paulo post conuescens eleuatus est, et uidentibus illis suscepit eum  nubes ab oculis eorum. Et ex his utique potest cognosci, quod multis argumentis manifestus apparuit. Cum enim argumentum rei dubie faciat fidem, ille que facte sunt apparitiones in terris, earum que occulte erant hominibus in celis probabile facte sunt argumentum, ut unus atque idem Dominus demonstretur, qui angelis in celis, et hominibus in terris apparuit: qui in passione homo mortalis, et in resurrectione Deus apparuit immortalis. Nihil quippe aliud est Theophania, quam Dei manifestatio. Sed cum baptizaretur Dominus, filius quidem baptizatus est in Iordane, Pater cognitus est in uoce, Spiritus sanctus apparuit in columba. Sed  mens Ioannis ab imaginibus defecata; et Filium Dei confessus est in carne, dicens: Ecce Agnus Dei , et Spiritum sanctum in columba, dicens: Et qui misit me baptizare, ille mihi dixit. Super quem uideris Spiritum descendentem, et manentem super eum, hic est qui baptizat in Spiritu .

Ergo Theophania est manifestatio Dei; cuius character fuit baptismus Christi, ubi tota Trinitas unus Deus manifestata est, cuius characteris confirmatio fuit, quod post resurrectionem discipulis ait: Euntes, predicate Euangelium omni creature, baptizantes eos, etc.  Epiphanie uero characterem illam dicimus manifestationem, de qua Beda in Commento super Lucam loquitur, que facta fuit in deserto, hac eadem Calenda anno reuoluto post  illud miraculum, quo conuertit aquam in uinum, quo uidelicet quinque panes et duos pisces quinque millibus hominum distribuit : quod aperte demonstratur, si definitionem Epiphanie superius factam repetamus. Est enim Epiphania, ut ait Ioannes Scotus, calefacientis affectionis et altioris intuitus iudiciique libra resultatio distributa. Dixit ergo iehsu: Misereor super turbam . Ecce calescens affectio. Sed et ipsa quinque panum fractio ad altiorem nos mittit intuitum, quia nichil aliud insinuant illi quinque panes, quam quinque libros Moysi, quos uelut integros portabat puer, id est Iudaicus populus sensu puerilis. Sed iehsu panes illos fregit, quia sensum mysticum latentem in Scripturis  aperuit, iudiciique libra fragmenta precepit colligi, ne perirent, quia adhuc in lege latentia sacramenta uoluit memoriter retineri, ut per apostolos satiarentur famelici. Huius autem characteris confirmatio est, quod post resurrectionem suam duobus discipulis euntibus in Emmaus cognitus est in fractione panis. Unde et calefacientem affectum, et altiorem intuitum demonstrabant, cum dicerent: Nonne cor nostrum ardens erat in nobis in uia, cum loqueretur, et aperiret nobis Scripturas ? iudiciique libra reuersi in Ierusalem dicentes, quia surrexit Dominus . Hyperphanie autem character est illa manifestatio qua, stella duce, ueniunt tres Magi, quia tunc celestis hyperphania suos participes, id est Magos insigniuit scalari reuerentia,  usumque eius docuit, et arcuit contrarium, cum Herodi contradicenti nolentes obedire, reuersi sunt per aliam uiam in regionem suam . Hac etiam scalari reuerentia post resurrectionem suam discipulos suos Dominus insigniuit, quando eduxit eos foras in Bethaniam . Unde et Bethania domus obedientie interpretatur. Nam eius usu edocti adorantes reuersi sunt Ierusalem cum gaudio magno; et arcentes contrarium magis ac magis inualescebant, et contradicentes confundebant Iudeos, predicando quod ex ore ueritatis didicerant, quia sic oportebat Christum pati, et resurgere a mortuis die tertia  Hypophanie  uero characterem exprimit mutatio aque in uinum . Nam per hoc occurritur nature legibus, et arcana mysteria reserantur. Nihil enim aliud in nuptiis illis figuratur, quam unio Christi et Ecclesie. Nihil aliud aque in uinum mutatio, nisi quod illius antique legis traditio quantum ad litteram satis insipida, in coniunctione Christi et Ecclesie spirituali sapore caritatis inebriat conuiuantes. Sed etiam in hoc hypophanie nobis character exprimitur, quod uinum aqua mistum in sanguinem Christi substantialiter transmutatur, arcana reserantur, quia efficiunt sacramenta que figurant. Unde et Petro apostolorum principi pisce assato, et pane satiato, pascendas oues suas Dominus dereliquit : quia postquam fidei deuotione  tanquam panem uerum qui de celo descendit , et in passione piscem assum sibi incorporauit Petrus, merito cura generalis Ecclesie suscepit. uides igitur quante dignitatis esse debent apparitiones iste, quibus celestes apparitiones manifestantur et iterum talium testimoniis confirmantur, ut non solum homo de uirgine natus, sed etiam unigenitus Dei Filius credatur, et primogenitus mortuorum , et Princeps regum terre sine dubio ab infidelibus adoretur.



SERMO X. IN PURIFICATIONE B. MARIAE.

Eruderauerunt puteum, et inuenerunt stipites, et prunas, et aquam crassam; quibus super struem  lignorum positis erupit ignis . Ille, inquam, sacer ignis, quem precibus suis Moyses impetrauerat de sublimi; qui iugiter iussus est ardere in altari, quia non poterat hostia sine eo adoleri; qui per mille annos et eo amplius partim in tabernaculo, partim in templo usque ad transmigrationem Iude hostias legales inflammauerat. Imminente siquidem transmigratione stipites huius ignis in puteo uallis Iosaphat tutauit Ieremias, qui ibi per septuaginta annos captiuitatis fuerunt absconditi, donec Artaxerxes, cognomento Longimanus, licentiam redeundi et reedificandi Ierusalem Esdre primo, postea Nehemie concessit. Resarcitis igitur muris istorum duorum opere et opera, obtulerunt Domino hostias salutares, sed conquesti sunt,  quod ignem de sublimi non haberent. Adfuerunt igitur, qui dicerent factum Ieremie. Ut ergo stipites et prunas inuenirent, eruderauerunt puteum supradictum: unde et nomen diei Nephar, id est purificationem nuncupauerunt, quia ex inuentis stipitibus erupit ignis, qui postea per annos septuaginta hostias templi inflammauit, donec tandem Iasoni pontificatum uendidit Antiochus Epiphanes: propter quod sacer ignis penitus exstinctus est, nec habuit sanctum ignem templum Dei, donec Iudas Machabeus purificato templo iterum celebrauit Nephar; in cuius solemnitate de calculis templi ueteris erupit ignis, unde festum luminum uocatum est, et solum  pro sui dignitate in omni ueteri testamento sub Ogdoade celebratum est. Et quoniam hodie, fratres karissimi, nos diem Nephar, et festum luminum celebramus, intelligentiam dictorum ex causis assumamus dicendi, signa rerum rebus comparantes signorum. Hodie enim illud singulare templum, in cuius Sancto sanctorum super misericordie propitiatorium Filius Dei uiui humiliando se formam serui accipiens sedere uenit, purificatum est. Hodie puteus ille, in cuius laude canitis: Fons hortorum, puteus aquarum uiuentium , eruderatus est. Hodie inuenti sunt stipites illi antiqui sacro igne inflammati, Ioseph uidelicet et Maria, iehsu, Anna, et Simeon, quorum exemplo omne genus hominum inflammatur. Dat exemplum deuotionis  Maria uirginibus, Simeon fractis. Ioseph coniugatis, Anna uiduis, iehsu pueris. Nullus gradus pretermissus est, cui deuotionis exemplum isti quinque non dederint. Inuente sunt etiam prune caritatis cum stipitibus, et in stipitibus, obsequium uidelicet Ioseph, humilitas Marie, benignitas humanitatis Iesu, Anne religio, deuotio Simeonis. Inuenta est cum his omnibus aqua, uidelicet lacrymarum, sordes lauans in deuotione  . Quis enim illam deuotionem Simeonis recolens, qua cum lacrymis aiebat: »Putas uidebo, putas durabo, etc.« ignem sibi non accendat, de quo dictum est: Deus noster ignis consumens est ? Et iterum ipse ait: Ego sum lux mundi . Propter quod Simeon ait: Lumen ad reuelationem gentium, etc.  . In signum igitur purificationis nostre facta est purgatio Marie, de qua scriptum est: Postquam completi sunt dies purgationis Marie .

Quod ergo primo legitur puteus eruderatus, et templum purificatum, hoc in Maria ostenditur factum, et in nobis faciendum. uideamus, si placet, ministros purificationum. Purificationis templi fuit Iudas Machabeus minister, eruderationis putei Esdras et Nehemias, purificationis autem Marie Anna et Simeon. Et bene. Prima enim purgatio nostra confessio, quia omnia in confessione lauantur; Iudas autem confessio interpretatur. Et quoniam illa sola confessio lauat, que spei consolatione, tanquam gratia operante preuenitur, et disciplina  penitentie tanquam gratia operante preuenitur et disciplina penitentie tanquam cooperante consummatur, bene Esdras et Nehemias, Simeon et Anna purificationibus his adiunguntur. Scitis enim quia nemo penitet, qui non sperat, frustra autem sperat, qui non penitet; et hoc, ut dictum est, illi quatuor combinati demonstrant. Nam secundum officium et nominum interpretationem, Nehemias et Anna, Simeon et Esdras unum significant. Nehemias et Anna adfuerunt purificationibus, tanquam adiutores, Simeon et Esdras tanquam sacerdotes. Interpretatur autem Nehemias consolator Dominus. Consolator autem Dominus est Paracletus. Paracletus uero  est Spiritus sanctus; Spiritus sanctus gratia, gratia Anna; Anna igitur Nehemias. uidetis quomodo coniunguntur. Nec uos moueat sexus disparitas, quia Spiritus sanctus qui lingua Latina generis est masculini, lingua Hebrea feminini est generis, Greca neutri. Similiter de aliis duobus dicendum est, quia Esdras disciplina interpretatur, Simeon audiens tristitiam. Dicit autem Apostolus, de disciplina, quod non est gaudii, sed meroris . Per disciplinam ergo solemus audire tristitiam, qui contristamur ad penitentiam, ut ait Apostolus: Si uos contristaui ad horam, non me penitet, non quia contristati estis; sed quia contristati estis ad penitentiam . Est autem tristitia contristans nos ad penitentiam. Necesse  est ergo ut omnis confitens tanquam Iudas, in omni sua purgatione adiungat sibi Esdram cum Simeone, id est disciplinam laboriose penitentie, ut per hoc se probet Machabeum, bellatorem et fortem in agone. Nam et ille antiquus patriarcha Iudas inutiliter semen fudit, quandiu cum Sue fuit, sed tunc utilem fructum fecit, quando Thamar sibi copulauit. Sue quippe cantilena interpretatur. Inutilis autem est copula confessio cum cantilena. Thamar autem amaritudo interpretatur, et fructuosa confessio efficitur, quando cum amaritudine profertur. Ita tamen per penitentiam debet homo contristari, quod de spe uenie non desinat consolari. Adiungat igitur sibi Annam et Nehemiam, id est gratiam consolantem de uenia. Nam Iudas Iscariotes  ideo medius crepuit, quia Annam et Nehemiam sibi non asciuit. Consolari noluit, quia desperans laqueo se suspendit.

His igitur adiutoriis et exemplis, studeamus non solum sordes purgare, sed ipsas uirtutes studeamus defecare, quia nullus adeo sanctus est qui non possit sanctior esse. Purgemus non solum sordes operum, sed et cogitationum. Nec malum solum purgemus, ut bonum sit, sed et bonum purgemus, ut melius sit. Purgandum est enim primo granum frumenti a stramine, secundo a palea, tertio a furfure. Post hec extrahitur simila; sed et ipsa in oblationibus minutatim est diuidenda. He sunt tres ille purificationes, munditia corporum  significata in purificatione templi facta per Iudam, purificatio conscientie figurata in eruderatione putei facta per Esdram et Nehemiam; defecatio uirtutum prefigurata in Purificatione uirginis immaculate celebrata prius per Annam et Simeonem. Quante autem sit difficultatis conscientias emundare Allophylorum demonstrat importuna uexatio, qui puteos Isaac replebant humo; sed et alii conscientias suas abscondunt, tanquam puteum Helchie luto plenum, quorum fex plerumque ebullit usque ad guttur Ieremie. Alii uero sordes amouent, et quasi puteos fodientes scrutantur conscientias: sed nec frigidi, nec calidi sunt, sed potius tepidi, tanquam puteus in solitudine, ab omni humore spirituali siccatus, ipsum Ioseph plerumque  captiuum includit. Alii conscientias suas fodientes, tanquam cisternas adulterinis aquis plenas eas inueniunt, ubi et repertis duabus caudis titionum, Rasin uidelicet rege Syrie, et Phacee filio Romelie, scientia scilicet seculari, et ore loquente sublimia, ignem qui de celo descendens tactas oues Iob puerosque consumpsit; uel eum, qui nunquam dicit, sufficit, eliciunt. Alii uero, ut dictum est, fodientes puteos, aquas uiuas possent inuenire, si uiriliter Allophylis uellent repugnare. Alii uero puteum effodiunt, et uiuas aquas abundantie uel latitudinis cum Isaac felices inueniunt. Aliter igitur illi, aliter illi puteos effodiunt, et de puteis eruderatis ignem accendunt. Nam illi prauitatis exempla uitiosos homines pro stipitibus habentes,  et pro prunis exempla uitiorum, alienum ignem accendunt uel subiiciunt in altari, uidelicet ardorem illicitum, quo a Deo alieni fiunt: nec Nephar celebrant, sed in nefas ruunt. Isti uero sanctorum uitam pre oculis habentes, pro stipitibus et prunis inter rotas cherubim sumptis labia mundantes, arundineti sui scintillas accendunt, prout inflammat eas pater luminum, lux de luce, lumen de lumine iehsu Christus, qui cum Patre et cum Spiritu sancto uiuit per omnia secula seculorum. Amen.



SERMO XI. IN EADEM SOLEMNITATE.

Attendite ad petram ex qua excisi estis; et ad cauernam laci de qua precisi estis . Si uerum est, imo quia uerum est, quia non est opus,  non est ratio, non est consilium contra Dominum, a destructione consequentis consequenter potest inferri, quia cum Domino non nisi opus, non nisi ratio, non nisi consilium esse potest. In ipso siquidem et per ipsum, exemplum operis inueniunt pigri, intelligentie rationem perfidi, consilium simplices et seducti. Per ipsum oleaster et oliua, ut fructum operis faciant, simul inserti sunt, simplices et astuti sapientes fiunt, Iudei et Greci salutis consilium acceperunt. Apud eum enim non est personarum acceptio; quia cuiuscunque conditionis sit, cuiuscunque generis, cuiuscunque dignitatis uel etatis, omnes in Christo unum sunt, qui non uincuntur in malo, sed uincunt in bono malum.  Unde, fratres, compendiosum Isaie consilium attendentes, ad illum omnes attendamus, et ab ipso salutem exspectemus, qui saluat omnes sperantes in se. Attendite, ait Isaias, ad petram . Petra autem erat Christus. Omnibus enim propheta loquitur, quia in ea omnes refugium inueniunt. Ipsam rerum naturam perpendite. Nonne ad petram refugit, ut sit securus, sicut columba, sic herinacius? Nidificat siquidem columba in foraminibus petre; sed etiam ipsa refugium herinacii facta est. Attendat igitur columba ad petram, in qua labores congregat, in qua uacat, in qua nidificat, in qua pullos educat; siue frumentum, siue spina sit, quod laborat, totum sibi et suis utilescit, si in petra sit. Omnia uero in petra collocat, spinam scilicet,  ut necessitatis non uoluptatis lectum habeat, frumentum, ut se simul et suos reficiat. Si uero a labore uacare proponit, ad petram refugit, ut secura sit. Sed et si uacando a foramine petre, ut foris respiciat, caput emittit; a petra tamen corpore non recedit; sed cum foras respicit, dolet et gemit. Si uero pullus antequam in altum uolando se eleuare possit, extra petram minus caute exsilit, increpans eum strepitu uocis ad petram reducit. In petra igitur pullos pascit, sed parcius, et a tempore in tempus, et in mensura: ne forte iecur rumpatur, et ipsa tritici medulla pre nimietate cibi et corruptione carnis cum furfure quasi stercus emittatur. Omnia ergo mensurate facit, ut auidius cibus appetatur, appetitus retineatur, decoquatur,  incorporetur, uel emittatur. Furfur siquidem emitti, medulla uero debet incorporari. Talis est columba, de qua scriptum est: Columba mea in foraminibus petre, in cauernis macerie . Porro que est hec columba? Experimento nouit, qui fel amaritudinis non habet, unde irascatur, nec rostrum, unde mordeat detrahendo, nec pedes ueloces ad effundendum sanguinem operando. Sed qui deuotus est in cogitatione, uerax in sermone, simplex opere, columba est.

Hec igitur columba in foraminibus petre nidificat. Una est petra, sed multa sunt eius foramina. Una est Ecclesie domus, sed in domo multe fenestre sunt, et ostia multa. Petra Christus, Ecclesia domus; foramina uero siue ostia, diuersus per diuerse  religionis exercitium patens salutis introitus. Sicut enim per foramen in petra, uel per ostium in domo intratur, sic per religionis sanctitatem multiplicem, accessum ad Ecclesiam habemus, uel ad Christum. Ostium siquidem Ecclesie, uel foramen petre ordo coniugatorum est, continentium, seu etiam uirginum. Foramina petre sunt religio Cisterciensis, Premonstratensis, Cluniacensis. In foraminibus istis nidificantes columbe, quandoque frumentum, quandoque spinam congregant. Audiant exemplum propositum prelati, audiant et subiecti. Attendant exemplum columbe in petra nidificantis; ut fiant quasi columbe in fenestris suis. Utrumque enim laborare debent, frumentum  et spinam. Spinam ad necessitatem supplendam, frumentum ad refocillandam animam esurientem. In spina siquidem secularis cura, in frumento ille figuratur, qui frumenti grano se comparat . Quia ergo et ea que ad Deum, et ea que ad seculum pertinent, necessaria filiis Ecclesie sunt; prout possibile est, laborare debemus; sed necessitatis causa, non uoluptatis, illa que ad actiuam uitam: illa uero que ad contemplatiuam, sola deuotionis causa, Sed et Iacob patriarcha utramque, scilicet Liam et Rachelem, sibi copulauit; utrumque Iudas Phares et Zaram genuit, utramque etiam Christus Martham et Mariam amauit. Quidquid igitur agit et laborat, in petra totum reponat, siue illa que ad seculum uel  ad Deum pertinent. Alii enim alterum, alii utrumque pro amore Dei, alii uero pro amore seculi operantur. Sed si quandoque contemplationis causa uacat a labore, ut sit securus, ad petram refugiat, quia ualde est periculosum, aliquid preter Deum cogitare, transitoria cogitando considerare. uanitas siquidem uanitatum, et omnia uanitas, dixit Ecclesiastes . Si autem ut foris respiciat, extra petram emittit caput, corpore tamen a petra non recedat. Si forte per subitam tentationem, in infimis et caducis mentem ponit, a proposito bone actionis non exorbitet; spem inter tentationes in Christum ponens, qui facit in tentatione prouentum. Cogitando namque transitoria, more columbe doleat et gemat, quia nichil est in mundo penitus,  nisi dolor et gemitus. Cuncta enim caduca sunt et transitoria. In foramine petre pullos nutrit, cum in aliqua religionis districtione uerbi Dei frumento subiectos reficit. Sed quia sunt quidam, qui in religionis feruore nouitio inter amaritudines tentationum absque deuotionis, siue contemplationis alis, plusquam oportet sapere, et in magnis et mirabilibus super se ambulare uolunt, alta cogitatione petere, cum nichil preter ima cognoscere sciant, miseriam suam a conspectu cordis eliminant, et fieri uolunt maiestatis scrutatores, et ea que supra ipsos sunt cognoscere uolentes, et nondum seipsos cognoscunt; lac nondum sugere sciunt, et iam panem rodunt. Ideo ergo oppressi a gloria, in ipsam plerumque infidelitatem cadunt, quia qui scrutator  est maiestatis, opprimetur a gloria et merito. Quia quanto in altum se erigit, tanto grauius ab alto cadit. Ubi enim blasphemie uermis fidei radicem corrodit, omnes uirtutum ramos necesse est exsiccari: ubi blasphemie spiritus edificii nondum bene solidati ledit fundamentum, oportet ut et ipsum labefiat edificium. Est enim contra legem arare in primogenito bouis, seruare frugum primitias, primogenita retinere, et arborum preputia non circumcidere . A prelatis tales increpandi sunt, quod nimirum comedunt fructum arboris incircumcisi, cum intendunt operibus mentis immunde. In primogenito bouis arat, cum mens adhuc ex nouitate lasciua profunda rimatur; primitias  frugum et primogenitorum retinent, cum in initio conuersionis approbant cogitationes suas uel opera; sed hec potius Deo committenda sunt, et secundum legis decretum offerenda Deo. Teneant ergo et allidant paruulos suos ad petram, et sicut pullos columbe in nidulo suo reprimant, ne forte dum sine alis uolare uolunt, a petra cadant, et unguibus milui pateant. Ibi quippe alendi sunt, sed a tempore in tempus, et in mensura, ne forte iecur rumpatur, et ipsa tritici medulla quasi stercus uomitu egeratur. Hinc est, quod in porta Samarie quarta pars cabi stercoris columbini tempore famis multo uendebatur pretio . Sic nimirum quandoque sit, ut abundantia cibi ipse plerumque delicie in fastidium conuertantur. Sed  ut subiecti cibum uerbi appetant audiendo, retineant intelligendo, decoquant retractando, medullam incorporent operando, furfur emittant superflua recidendo et male dicta corrigendo, necesse est prelatis, pro modo, pro tempore, pro persona, mensuram tritici erogare subiectis. Unde illa columbarum columba, que rostrum non habuit, unde morderet, cum detraheretur ei; nec ungues unde lederet, cum occideretur; nec fel, cum ad amaritudinem prouocaretur; cum pullos pasceret, ait: Multa habeo uobis dicere, sed non potestis portare mundo : ne forte ex inconsiderata ciborum distributione iecur rumperetur.

Cum igitur prelatus subiectis locuturus, considerat, quid, quibus, quantum, et quomodo uerbum  Dei distribuat, ut ex carnalibus carnalia, et spiritualibus spiritualia comparet, pro capacitate ingenii, et deuotione, quasi columba in foramine petre pullos pascit. uos ipsi, filii mei, qui satis inconsiderate, fateor, de ore meo frumentum recipitis, testimonium perhibete, scrutamini conscientias uestras. Quotidie fere uobis loquimur, quotidie uos admonemus; sed ex ipsa quotidiana consuetudine uerbum Dei in fastidium plerisque conuersum est. Certe, si illi qui audiendi uerbum Dei usum non habent, ea que uos quasi stercus respuitis audirent; multa deuotione, multis lacrymis ea sibi compararent. Exemplum audite. Nunquid in tempore famis in porta Samarie caput asini et quarta  pars cabi stercoris columbini multo empta pretio perhibentur?  Qui sunt famelici? Qui esuriunt et sitiunt iustitiam. Famelici erant paruuli petentes panem, et non erat qui frangeret eis. Hi sunt in porta Samarie cum solliciti de se, mentem incipiunt custodire. Per portam enim initium, per Samariam figuratur custodia, nam Samaria custodia dicitur. In porta igitur Samarie caput asini uendit, qui in custodia mentis inter laboris onera, inter hominum maledicta, inter aculeos tentationum, inter minas potentie, exemplum patientie foris ostendit; sciens, quia inde dignum penitentie fructum acquiret. Per caput siquidem asini exemplum patientie figuratur. Emit autem asini caput, qui penitentie causa mentem incipit  in patientia possidere. Stercus etiam columbinum famelicus emit, quando ille qui frumento uerbi quasi columba pasci solet, tanquam stercus pro consuetudine paruipendit. Et quoniam uerbum Dei in historico, morali, allegorico, et anagogico sensu solet diuidi, bene quartam partem cabi columbini stercoris emit ille, qui per alterum istorum quatuor studet et laborat emendari.

Attendentes igitur ad petram more columbe, quidquid cogitatis, non pro uana gloria, non pro humana laude laborate; sed totum pro amore Dei facite. Si uero aliquid preter Deum, uel contra Deum cogitatis, dolete et gemite; frumentum uerbi Dei retinete, et facite; nichil ultra quod inspirat Deus, querentes uel cogitantes. Sed et si quid de  sublimitate maiestatis diuine comprehendere cogitando uultis, mentis oculos ab immundis desideriis mundate, scientes quia qui mundus est, in immunda mente non habitat. Sic enim ad petram attendit columba. Sed herinacius quid? Petra siquidem refugium herinaciis. Herinacii uero peccatores sunt. Herinacius enim animal est aculeis plenum, quod cum ab hoste deprehenditur inter aculeos caput abscondit, et quasi securus inter aculeos persequentem exspectat. Sed nunquid euadit? Nunquid non comprehenditur? Nisi ad petram refugiat, non euadit. Ibi profecto securus est. Audiant hoc exemplum peccatores pleni tentationum aculeis, qui latam uiam que ducit ad mortem incedunt. Morem quippe herinacii tenet peccator,  qui caput inter aculeos abscondit, cum ipsum persecutor apprehendit, quia cum ab antiquo hoste tentatur peccator, peccatis et suggestionibus suis mente consentit; et inter aculeos in uia securus exspectat, cum inter mala que facit ab auditione mala non formidat, qua dicturus est Iudex: Ite, maledicti, in ignem eternum . Sed nunquid euadet? Non euadet, imo comprehendetur, nisi ad foramen petre refugiat. Habet enim foramen suum herinacius in petra, sicut et columba. Herinacii foramina Dominice passionis sunt uulnera. Cum igitur peccatorem antiquus persequitur hostis, ad uulnera recurrat Dominice passionis, spem suam illi committens, dicat: Miserere mei,  qui passus es pro me.

Attendant itaque ad petram herinacius et columba, iustus et peccator, quia qui passione sua peccatores redemit, purgatos religionis districtione sanctificabit. Foramen siquidem columbe districtio est regularis discipline; herinacii uero, uulnus passionis Dominice. Ergo, karissimi, quicunque filii estis matris Ecclesie, ad petram attendite, ne forte cadat edificium, quando labitur eius fundamentum. Cum enim per aliquam diabolice suggestionis impulsionem a fidelium mente Christus recedit, pars Ecclesie cadit, quia supra petram non erat fundata. Sunt quidam in Ecclesia solo corpore, mente et opere separati. Alii uero, qui cum ore confiteantur, et corde credant,  preputium tamen carnis in preuaricatione portant. Alii autem doctrinam desiderant, sed pusillanimes et timidi aggredi doctrine religionem formidant, eo quod inueniant aliam legem in membris suis repugnantem legi mentis sue. Alii autem, quod appetunt, aggrediuntur; sed contra tentationem impatientes et molles, cum manum mittunt ad aratrum, retro respiciunt, et reuertuntur. Alii autem cum in uirtutibus et in religione proficiunt, superbiunt et inflantur, inde materiam sumentes superbiendi, unde potius debuerant humiliari. Alii uero ut magis ac magis proficiant, innocentie et sanctitatis religionem induunt. Primi siquidem sunt heretici, uel schismatici, secundi peccatores et incircumcisi; tertii iustitiam sitientes, sed pusillanimes  et timidi; quarti molles, quinti timidi, sexti simplices et religiosi.

Attendant ergo schismatici ad petram, que utramque coniunxit maceriam. Attendant peccatores ad petram, qua a preuaricationis preputio circumcidi debent. Attendant qui salutis doctrinam desiderant ad petram que produxit aquam. Attendant tumidi ad petram que prostrauit Goliam. Attendant molles ad petram quam Iacob capiti suo supposuit. Attendant superbi ad petram que statuam confregit. Attendant simplices ad petram in cuius foramine columba nidificat. Attendite ad Petram. Petra autem erat Christus. Attendite in diuinitate potentiam, in humilitate subiectionem, in moribus disciplinam, in doctrina scientiam, in omnibus caritatem.  Potentiam, qua uos sibi subiecit, subiectionem, qua uos in altum eleuauit; disciplinam, qua uos mirabiliter docuit; scientiam, qua uos uerbo erudiuit: caritatem, qua dilexit. Attendite in aduersis, attendite in prosperis. In prosperis iustitiam, ne superbiatis; in aduersis misericordiam, ne desperetis. Attendite ad petram ex qua excisi estis. Excisi, non extra cesi, sed ex ipso, et per ipsum cesi, quia et a peccato circumcisi, et ab infidelibus diuisi. Ex qua excisi estis. A Christo enim deriuati sunt Christiani, tanquam a fonte riui, tanquam a trunco rami, tanquam a patre filii. Pater enim multarum gentium constitutus est. Nam per ipsum accepimus spiritum adoptionis, in quo clamamus,  Abba Pater. Unde propheta quod obscure premiserat, declarauit, cum subiunxit: Attendite ad Abraham patrem uestrum . Abraham pater multarum gentium dicitur. Sequitur:

Et ad cauernam laci, de qua precisi estis . Que est ista cauerna, nisi Eua, de cuius uisceribus nati, tanquam de cauerna egressi in hunc lacum miserie descendimus? Quia ergo cognito uno contrariorum cognoscitur et reliquum, attendite ad hanc cauernam laci, ut per miseriam quam Eua nobis contulit, misericordiam perpendatis, qua uos Christus liberauit. Ex quantitate siquidem morbi, comprobatur utilitas medici: ex sapientia discipuli doctrina laudatur magistri. Inde igitur mala que per Euam sustinetis, inde bona que per Christum  consecuti estis, in libra mentis equaliter ponderate, ut obolismus iustitie reducatur ad centrum iustitie. uel certe per cauernam laci Ecclesiam peregrinantem adhuc in terris significare debemus; de qua filii Ecclesie tanquam de matris uisceribus longe lateque sunt propagati. uerbo siquidem ueritatis de uisceribus eius genuit nos sponsus Ecclesie Christus; et per ipsam, preueniente gratia, ab infidelibus diuisi sumus. Ideo dictum est: Ex qua precisi estis. Precisi, id est precedente gratia, per ipsam cesi, id est diuisi. Attendite igitur ad Ecclesiam, considerantes, quibus ornamentis uirtutum sponsus suus eam decorauit, qua dignitate sublimauit, quo perfectionis annulo subarrhauit, quo fortitudinis baculo sustentauit, quibus armillis operum  consummauit. Attendite et laudate, et illi gratias agite, per quam tante sponse filie meruistis esse. uel certe per cauernam laci illam significare possumus, de qua, quasi exponendo quod premiserat, subiunxit Propheta dicens: Et ad Saram, que peperit uos. Cum enim dixisset, attendite ad petram, ex qua excisi estis, et ad cauernam laci, de qua precisi estis, subiunxit: Attendite ad Abraham patrem uestrum; et ad Saram, que peperit uos. Subsequens quidem propositio precedentis est confirmatio.

Quia igitur Sara princeps interpretatur, quid per Saram significare possumus, nisi illam, que principatum sui, principatum mundi, principatum celi obtinuit? Principatum quidem sui, quia uoluptatibus non consensit. Principatum mundi; quia eam  mundi uanitas non seduxit. Principatum celi; quia ad Filii dextram super choros Angelorum iam ascendit. Hec est igitur Sara, que nos peperit. Nam in illo nobis mater facta est, qui nos fratres uocare non confunditur, ut ibi: Narrabo nomen tuum fratribus meis . Laci ergo cauerna, que nobis emisit Agnum, sunt illa Marie beata uiscera, que portauerunt eterni Patris Filium. Que ideo laci dicitur, quia quamuis esset extra mundum per gratiam et deuotionem, de mundo tamen erat per naturam. Quoniam ergo per altitudinem uirtutum, per patientiam tribulationum, per fortitudinem mentis, per perseuerantiam religionis, uirgo gloriosa secundum prophetas alto monti, de quo lapis abscisus est sine manibus, uel petre deserti, de  cuius cauerna nobis emissus est Agnus, comparatur. Attendant alto monti petre deserti, cauerne laci, ut sublimes fiant in cogitatione, fortes in tentatione, refugii latebras inueniant in aliqua mala suggestione, qui iacent in imo profundi, qui cito consentiunt mundo siue carni, qui patent diabolice uoluntati. Altitudinem enim in monte, fortitudinem in petra, refugium inuenimus in cauerna. Ad utrumque ergo attentius attendamus, ad petram et cauernam, ad Christum et Mariam, ut quod uterque nobis contulit agnoscentes, ingratitudinis uitio non arguamur. Sicut enim duo sunt, que nobis ad damnationem obfuerunt, culpa preuaricationis, et pena retributionis; et hec duo operati sunt uir et mulier,  Adam et Eua, ita duo nobis ad salutem profuerunt, purificatio mentis, et passio redemptionis; et hec similiter uir et mulier Christus et Maria. Attendamus igitur ad Christum et Mariam; ad petram deserti, et petram desertam: quorum nobis altera emisit Agnum, altera nobis nutrit pullos columbarum. Hec enim secundum legem Moysi nostre congruunt purificationi. Scriptum quippe est: Mulier, que suscepto semine pepererit filium, immunda erit septem diebus . Mulier a mollitie dicitur: nam eo quod mollis sit et fragilis, mulier appellatur. Quid igitur in muliere, nisi molles accipimus, illos nimirum, qui cito diabolice suggestioni consentiunt? Quasi semen suscipit mulier, cum anima mollis et fragilis suggestioni peruerse  consentit; impregnatur, cum deliberat; parturit, cum operatur. Et notandum quod quandoque parturit masculum, quandoque feminam. Masculum quippe parit, si in perpetratione peccati aliquid uirilitatis admistum fuerit. Cum enim aliquis peccare deliberat, et sacer locus, uel sacrum tempus euitatur, uel causa premittitur necessitatis, siue etiam modus naturalis; parit quidem quia non resistit; sed masculum, cum in ipso actu uirilitatis aliquid fuerit admistum. Cum autem nec tempus, nec locus perpenditur, sed in causa uoluptas sola consideratur, et modus exquiritur, qui extra naturam est, feminam parit, quia in peccati perpetratione nichil laudabile reliquit. Hinc est quod satis aperte precipitur ut illa que feminam parit, duplici penitentia  puniatur. Mulier, inquit, que suscepto semine pepererit masculum, immunda erit septem diebus. Immunda erit, id est immundam se iudicabit. Ream enim se et immundam coram Deo debet iudicare, quod gauisa sit in peccati perpetratione. Dies uero exsultationem mentis significat, quia sicut dies mundum clarescere facit, sic exsultatio cordis et iucunditas mentem lucidam reddit. Sicut ille qui delinquit prius in suggestione, in delectatione, in consensu, in deliberatione, in opere, et operis uoluptate, gaudere solet: sic quando penitet, immundum pro his omnibus se iudicare debet, dolere tamen, quod in iis gauisus sit.

Sed quia nichil ualet cordis contritio, nisi subsequatur oris confessio, subiunxit protinus Moyses et  ait: Octauo die circumcidetur . Quid est peccati circumcisio, nisi confessio? Cum enim post contritionem et oris confessionem cum hilaritate circumquaque articulos amputamus, ut a morte anime resurgamus, quasi octaua die masculum nostrum circumcidimus. Octauus etenim dies mentis illuminationem designat, per quam resurgimus a nocte peccati, et a morte inferni. Sed sunt plerique, qui post confessionem non humiliantur, sed negligentius agunt, eo quod sciant esse scriptum: »Omnia in confessione lauantur.« Propter quod facilius in peccatis incidunt, et recidiuum patiuntur. Oportet etiam ut in bonis actibus seruos inutiles se pronuntient, scientes quia coram illo uenturi  sunt ad iudicium, qui etiam capillos capitis numerabit. Timere etiam debent, si bene fecisse, si totum dixisse se crederent, quod commiserunt. Quis enim fragilitatem suam suspectam non habeat? Quis humane negligentie lethargum formidare non debeat? Quis omnes circumferentias [uel circumstantias] que adiacent peccato, confiteri non negligat? uel si confiteatur, quomodo scit, si Deo fuit acceptabilis? Quis enim nouit sensum Domini, aut quis consiliarius eius fuit? Offerebat Abel, offerebat et Cain; sed illius sacrificium accepit, istius autem spreuit. Uterini fratres Iacob et Esau; sed ille electus est a Deo, iste uero reprobatus Sic etiam duo in domo, duo in agro, et in mola uno, sed unus assumetur; alter relinquetur. Non tamen hec dico,  tanquam incertus sim, utrum confessio simplex, pura, et deuota peccatum lauet: sed hoc idcirco dico, quia quando confitemur, nescimus, si in conspectu eius, qui scrutatur renes et corda, sit tante simplicitatis, tanteque puritatis, et tante deuotionis confessio; ut oportet, et necesse est. Timor enim in huiusmodi semper est necessarius. Ita tamen peccator post confessionem timeat, ut non desperet; et sic speret, ut timeat; et de compositione actuum suorum sollicitior fiat, quoniam qui sacrificium Cain spreuit, penitentiam Marie suscepit; et qui uerba Pharisei respuit, orationem publicani non despexit; et Ieremiam et Ioannem in utero sanctificauit, qui in utero matris Esau odio habuit: et qui Iude confessionem non suscepit, post adulterium  et homicidium, peccatum Dauid per confessionem lauit. Timeat quidem de iustitia, gratuletur de misericordia, exsultet ut timeat, sic timeat, ut exsultet, formidet, ne superbiat; gaudeat, ne desperet. Hinc est illud, quod subinfertur: Triginta tribus diebus maneat in sanguine purificationis . Licet enim inter impares computetur iste numerus, tamen secundus et compositus ab arithmeticis perhibetur. Sunt etiam et alii impares, qui primi et incompositi sunt.

Quis igitur in impari primo et incomposito figuratur, nisi ille, qui per incompositionem actuum suorum ab equalitatis et iustitie regula discedens, adheret illi, qui de terra est terrenus, per inobedientie presumptionem? Primus Adam, ait Apostolus,  de terra terrenus, secundus de celo celestis . Inequales primi et incompositi sunt, qui inequalitatem et cordis iniustitiam, et per incompositionem sui ueterem induunt hominem cum actibus suis. Per inequalem autem secundum et compositum illi figurantur, qui licet ab equalitatis regula per iniustitie uitium discesserunt, ex ipso tamen timore peccati de compositione actuum suorum solliciti sunt, ut ipsum induere mereantur, qui de celo celestis est. Est enim secundus de celo celestis. Triginta ergo et tribus diebus manet in sanguine purificationis, qui per cordis illuminationem et operis compositionem purificatur ab inequalitate preuaricationis, induens  nouum hominem, qui secundum Deum creatus est in iustitia et sanctitate ueritatis. Sed quia mens per fidem illuminatur, et per contritionem cordis religio uera componitur, satis aperte subiunctum: Et offeretur pro eo agnus, siue duo pulli columbarum . In agno hoc ille figuratur, qui coram tondente se obmutuit, et cum in cruce pateretur, non aperuit os suum: primus inter manus Simeonis, et secundo in crucis uertice pro mundi salute oblatus. Et notandum quod quotidie per manus sacerdotis in altaris sacramento longe differentius offertur. Sed quia ex ipso et per ipsum pendet tota nostre salutis intentio, pro nobis et a nobis per sacramentum altaris offeratur, ipsumque nobis incorporemus, ut nos unum corpus cum ipso simus  et per ipsum suo conformemur simplicitatis exemplo. Exemplum quippe nobis dedit per uite innocentiam, ut et non ita faciamus. Si enim simplex et innocens non fueris, non prodest tibi, sed obest, quod pro te Christus est oblatus. Cum agno siquidem offerre debes pullos columbarum, in quibus gemina significatur simplicitas, actus scilicet et cogitationum.

Igitur, karissimi, si purificari, si mundari uolumus, attendamus ad Christum, et ad matrem Christi; ad petram et cauernam laci; ad petram desertam, et petram deserti. Petra siquidem deserti uirgo Maria fuit, que orta est de tribu Nemi. Unde dictum est: Emitte agnum, Domine, dominatorem tetre, de petra deserti ad montem filie Sion . Petra uero deserta Christus dicitur, de quo scriptum est: Lapidem, quem reprobauerunt edificantes, hic factus est in caput anguli . Attendamus igitur ad Mariam, ipsam in mulieribus benedictam confitentes. Attendamus et ad Christum, ipsi gratias agentes, qui pro nobis oblatus secundum humanitatem, et secundum diuinitatem obtulit nos Deo Patri, qui uiuit et regnat per infinita secula seculorum. Amen.



SERMO XII. IN EADEM SOLEMNITATE.

Simile est regnum celorum thesauro abscondito in agro, quem qui inuenit homo abscondit, et pre gaudio uadit et uendit omnia que habet, et emit  agrum illum . Teste, dilectissimi, ueritate, unum est necessarium ; sed ceca et crudelis, et omnium uitiorum hydropisis humana cupiditas, mentem hominis in multa diuidit, et distrahit in diuersa, quoties ab unitate recedit. Que unitas? Audi, Isrel, Deus tuus, Deus unus est . Ideo unus, quia per partes diuidi non potest, non enim corpus est; nec etiam per affectus, quia anima non est; nec unus ab unione dicitur, quia collectio multorum siue massa non est. Sed ab hac unitate multa diuidunt; et hanc unitatem tamen non diuidunt. Multa ab unitate diuidunt, quia multa cum unitate non conueniunt. Nam unum esse non potest res que in multa diuiditur, sed unitatem non diuidit, quia cum simplex  et una sit, diuisionem non habet. Ab hac igitur unitate mentem primo diuidit diuisionum mater cupiditas, que in tot mentem dilacerat, in quot affectionum diuersitates uariando multiplicat. Nunc enim uoluptatis, nunc honoris, nunc diuitiarum affectibus, ab unitatis stabilitate mentem mouet. Sola quippe cupiditas duo diuisionis inuenit uerba, meum scilicet et tuum; que caritas in hoc quod sua non querit, omnino detestatur. Hec quando mentem afficit, hydropisis more eo plus sitit, quo bibit. Incrementum pecunie dat incrementum malitie. Quanto pecunia maior acquiritur, tanto maior habendi uoluntas habetur. Unde peta:

Crescit amor nummi, quantum ipsa pecunia crescit. 

 Sed in hoc ceca dicitur, quod appetit non appetenda; et non appetit appetenda. Nam si uel appeteret appetenda, uel non appeteret euitanda, non cupiditas dici deberet, sed caritas. Eo igitur crudelius in mente seuit, et domicilium suum eo detestabilius dissipat et incendit, quanto quis eius tyrannidem affectuosius amplexatur, aut recipit. Propter hoc, dilectissimi fratres, hoc detestabile mortis uenenum Isaias merito redarguit, dicens: ue qui agrum agro copulatis usque ad terminum loci . Quid est usque ad terminum loci? Usque ad agrum qui termino loci finitur. Usque ad terminum loci dicitur, ut agrum illum excludat, qui termino loci nec clauditur, nec circumscribitur, nec definitur. Hic enim est ager, de quo Salomon  in laude sponse meminit, dicens: Considerauit agrum, et emit eum . Hic est ille plenus ager, de quo Isaac in laude filii loquitur, ita dicens: Ecce odor filii mei, sicut odor agri pleni, cui benedixit Dominus . Hic est ager, in quo seuit idem Isaac, et inuenit centuplum. Hic est ager lentis, in quo Semma Ararites uiriliter stetit, cum fugeret populus Isrel, et ipse stans uiriliter expugnauit Philistheos . Hic est ager, quem uenalem fecit Anameel, filius Sellum, patrueli suo Ieremie . Qui quamuis esset in periculo mortis, utpote qui erat in luto carceris usque ad guttur, nec agri posse se fieri possessorem usque ad annos septuaginta cognosceret,  agrum tamen adeo affectauit, ut emeret, sciens quia non poterat ab exspectatione sua confundi. Igitur uel quod exercitio laboris emitur, regnum celorum, uel in qua per laborem passionis salutem generis humani Christus operatus est, caro figuratur. Ager enim dicitur ab agendo, qui ager lentis dicitur, quia passibilis fuit. In quo Semma Ararites stetit, quando factus est obediens Patri usque ad mortem. Unde Semma interpretatur obediens: qui bene Ararites, id est montanus dicitur, quia in assumpta carne clarificauit eum Pater claritate quam habuit, priusquam mundus fieret. Unde Apostolus. Propter quod illum Deus exaltauit; et dedit illi nomen, quod est super omne nomen . Cum igitur fugeret populus, eo quod non esset qui  faceret bonum, iste solus torcular calcauit, et percussit Philistheos, quia solus spirituales prostrauit inimicos. Hunc agrum Anameel, id est gratia Dei, scilicet misericordia Iesu, uenalem fecit Ieremie, quia gratia siue misericordia Dei preueniente, et laboris exercitio subsequente, tanti beneficii particeps efficitur, quicunque in altitudine uite spiritualis exercetur. Felix qui agrum suum huic agro copulat, ut unum sit in Christo, et Christus sit unum in ipso, ut sic copulet agrum agro, qui nullo clauditur loco. Nam de hoc agro Salomon ita dicit: Prepara opus tuum, et diligenter exerce agrum tuum . Sed ue illi, ait Isaias, qui agrum agro copulat usque ad terminum loci, id est usque ad agrum, qui clauditur termino loci:  qui ager ostenditur in parabola seminatoris et seminis, quia ager est mundus. Qui enim mundum sibi, uel se mundo, per amorem iungit, ue illi, quia qui uoluerit esse amicus mundi, ait auctoritas, inimicus Dei constituetur .

Ex supradictis igitur auctoritatibus tria nobis agrorum genera proposuit sermo diuinus: mundum, hominem, Christum. Et bene agris comparantur, quia nec mundum, nec Christum, sed neque seipsum, nisi laborando et agendo potest quis possidere. Sed qui mundo utitur, abutitur: qui Christo, fruitur: qui seipso, utitur quidem; sed nec fruitur, nec abutitur. Nam seipsum diligere in Deo et propter Deum, Deum uero propter seipsum, mundum uero diligere non debet, nisi forte propter  Deum in aliquo diligatur; quando scilicet uel in immensitate potentia, uel in pulchritudine sapientia, in utilitate benignitas Dei commendatur. Alioqui uti debemus tanquam non utentes, tanquam nichil habentes, et omnia possidentes. Et si aliter uti mundo uolueris, abuteris. Que enim maior potest esse abusio, quam ut seruias ei, qui factus est ad seruiendum tibi? Factus est enim mundus, ut seruiret homini, homo uero, ut seruiret Creatori, ita tamen, ut quod mundus homini, uel homo impenderet Creatori, totum humane deseruiret utilitati. Deus enim bonorum nostrorum non eget. Item duo bona dedit Deus homini ab initio: unum uisibile, alterum inuisibile; unum gratis, alterum  meritis. Gratis mundum, meritis celum. Nihil enim boni aut mali egerat Adam, quando dedit ei Dominus mundum, et omnia que fecerat in mundo. Unde piscibus, auibus, et bestiis factis, adduxit ea ad Adam, ut uideret quid uocaret ea, ut tanquam sua nominibus ea discernere sciret. uoluit etiam, ut per obedientie meritum bonum sibi inuisibile compararet. Sed mira res, imo miserabilis. Libenter emit homo, quod gratis datur: gratis autem uult habere, quod non nisi emendo acquiritur. Sed quid emere uolumus, fratres? Nunquid in eo uidetis agrum hominis pigri, quem totum repleuerunt urtice? Nunquid spinosa uel petrosa, uel pedes in uiis conculcantium semina? Nunquid consideratis montes Gelbe, super quos nec ros nec pluuia  uenit? Nonne uidetis animas, sicut terram sine aqua, Deo? Nunquid terram conspicitis, que non satiatur aquis; imo et illam, que imbrem super se uenientem non recipit? Sed nunc innatas agrorum possessiones inspicite, et demum illatas. Infecta est terra corruptionibus. Seminat homo bonum semen, et uitio terre pullulant cum bono semine zizania. Habet hoc uitium quandoque intus, quandoque foris, quandoque intus et foris; et quandoque inficit semen in radice, quandoque spinas inficit sterilitate; quandoque fit non ex uitio terre, quod germinet zizania, sed ex aliunde innata passione. Inimicus enim homo facere solet hoc, ut superseminet zizania, cum dormit dominus agri . Quod si forte domino suo, iuxta quod seminatum  est, ager bene respondeat; dormire nesciunt, qui agrum non suum de nocte demetunt. Propterea imitantur Cain fratri suo suggerentem ire in agrum, uideoque eum in filiis suis offerentem, que de auaritia congregant et rapina.

Propterea residuum eruce comedit locusta, residuum locuste bruchus, residuum bruchi rubigo . Quam detestabilis labor, fructus modicus, utilitas breuis, ut in omnibus tam inutiliter, quam mirabiliter homo seipsum destruat ac consumat. Si carnales oculos aperis, hec uidebis, si spirituales, detestabilius inspicies. Nonne otiositas prouocatrix est sanguinum? Hic est ager pigri plenus urticarum. Nonne diuitie generant sollicitudinum spinas, duritia et obstinatio petras, instabilitas  uias? Sunt etiam in mundo superbi, qui predicationis imbrem, tanquam montes Gelbe suscipere dedignantur. Sunt auari, qui tanquam terra que non satiatur aquis, non saturantur diuitiis. Inueniuntur etiam qui intus inficiuntur per intentionem, quorum tamen operatio foris bona. Sunt qui secundum actionem corrupti sunt, et tamen intentio bona. Sunt etiam qui foris per actionem infecti sunt. Multoties uero cum dormit per negligentiam homo, hostis antiquus post fidei, uel alterius boni susceptionem seminis, uitiorum superseminat zizania. Inuidet et maior frater minori, hoc est caro spiritui; uel pro uitulo saginato, uel quia laborat in agro. Quia enim caro mundum diligit, salutem  anime postponit. Ideo autem carnem et spiritum quasi fratres dixerim, quia uterini sunt, non ex uno patre, siue ex una matre trahentes originem, quia cum caro infundatur et coaguletur ex semine, spiritus a Deo formatus ex nichilo informata carne formando absque mora infunditur, et infundendo formatur. Formatis siquidem membrorum lineamentis, post quadraginta et sex dierum spatium in fundendo formatur, et formata statim infunditur anima. Non enim ex traduce est anima, sed caro. Unde Propheta: Qui fingit sigillatim corda eorum . Et alibi: Puluis in puluerem reuertetur: et spiritus redeat ad Deum qui fecit illum , Et rursum Moyses: Si quis percusserit mulierem pregnantem, et fecerit abortiuum, si formatum non  erat, mulctetur pecunia: quod si formatum, reddat animam pro anima . Ex uno tamen utero ambo prodeunt in lucem, et quasi fraterna societate quasi ex uno utero simul egrediuntur. Sed in hoc carnem maiorem natu dico, quia primo in liquorem infunditur, et membrorum lineamentis formatur: et sic anima a solo Creatore Deo facta de nichilo, formate carni in unum hominem unitur. Inuidet ergo maior minori, quia cum caro mundi huius deliciis intendit, bonum anime paruipendit.

Sunt preterea quatuor genera tentationum, que eruce, locuste, brucho, rubigini comparantur; uidelicet diu deliberata et occulta, subita et aperta, diu deliberata et aperta, subita et occulta tentatio.  Si enim subito mentem subuertere non potest, non ideo minus instat inimicus; sed paulatim mentem uelut parietem inclinat, et depellit ut maceriam, et quod aperte rapere non potest, furatur occulte; ut sit nunc serpens uectis, nunc tortuosus, nunc dici possit antemos, nunc diclux, et se esse bestiam manifestet, cuius numerus est sexcenti sexaginta sex. Quia igitur, ut dictum est, terra non solum infecta sed etiam interfecta in sanguinibus, et contaminata est in operibus uetustatis, nouis superuenientibus uetera proiicientes nouate nouis nouale, et nolite serere super spinas. Nouale dicunt homines agrum, qui post factam runcationem, stipularum incensionem, letaminis respersionem, arationem, seminationem, occationem, ab omni noxia uetustate purgatus,  in fenore fructus multiplici sui respondet semini possessoris. Tale nostrum, de quo dixeram, ager lentis, ager Ananehel. Sed cum nichil aliud sit runcatio, quam tribulorum siue spinarum exstirpatio, uidetur quod ibi tribuli siue spine fuerint, que exstirpate sint. Non enim exstirpari potuit, quod ibi non fuit. Sed si, ut dictum est, per agrum Christi carnem accipimus, et per spinam peccatum; uidetur quod illa caro aliquando obligata fuerit peccato, quod postea fuerit exstirpatum. Quid est ergo quod legitur, quia peccatum non fecit, necinuentus est dolus in ore eius , quia actuali peccato obligata non erat, sed forte originali? Sed si hoc est, quomodo in lumbis Abrahe decimatus non fuit, sicut Leui decimatus  fuit, si caro eius ibi obnoxia peccato fuit, sicut et caro Leui? Propterea quidam putauerunt carnem illam, que assumpta est a uerbo, ab ipso primo parente usque ad susceptionem sui a uerbo, liberam ab omni peccato fuisse, et mundam deductam, ita ut nunquam sub peccato fuerit, sed a peccato non solum liberatam, sed liberam. Sed per quas rimas ita descenderit, non inuenio, cum non descenderit, nisi per concupiscibiliter natos. Propter hoc catholice ueritatis assertio, Filium Dei, qui pro peccatoribus natus est, de carne obnoxia peccato carnem asserit assumpsisse. Que quidem a peccato libera fuit; sed ideo libera, quia liberata: ideo libera, non quia sub illo nunquam fuerit, sed quia sub illo aliquando  esse desiit. Sed quando? Post uirginis conceptionem. Nam et ipsa, quoniam ex consensu maris et femine concupiscibiliter concepta est, in peccatis concepit eam mater sua. Sed post conceptionem mundata et sanctificata est in utero matris, ut sancta nasceretur, que concepta fuerat in peccatis. Nam si de Ieremia, uel de Ioanne Baptista hoc uerum ideo credimus, quia futura erant uasa electionis, in quibus Deus abscondi debebat per inhabitantem gratiam, multo magis uas illud singulare mundari debuit, in quo Filius Dei letere uoluit, non solum per inhabitantem gratiam. sed per carnis unionem: in quo Deus hominem assumpsit; hominem dico, id est hominis naturam, non hominis personam, sed hominem in personam,  ita ut in Deum transiret, non nature uersibilitate, sed Dei dignatione, quia nec Deus est mutatus in humanam substantiam, assumendo hominem, nec homo in diuinam, cum glorificatus est in Deum.

Propterea ergo mundata fuit, ut mundam sibi de carne munda carnem assumeret, qui mundi sordes tergere disponebat. Propterea nec in conceptione, nec in natiuitate aliqua mundatione caro assumpta indiguit, quia ex ipso matris utero, in matre uirgine munda fuit. Quia ergo hoc solum eius ibi fuit, quod inde futurum eius fuit; Leui decimari debuit, et hoc Christus non debuit, quia per propagationem originis Leui naturam et culpam habuit in lumbis Abraham; Christus uero solam naturam, que decimatione non eguit . Oblatio enim  non pro natura, sed pro culpa offertur, quia si culpa non esset, natura oblatione opus non haberet. Hec est agri runcatio, mundatio scilicet uirginis, et sanctificatio, que nascendo liberum arbitrium, sicut omnis rationalis creatura, suscepit. Et quia liberum arbitrium habuit, et nondum liberatum, ad utrumque flecti potuit. Quia uero mortalis erat per naturam, infirmitatem habebat ad malum et quia mundata per gratiam, adiutorium habuit ad bonum. Unde et peccare per infirmitatem potuit, et per gratiam non peccare. Unde et tanto gratiosior fuit, quando sanctior, quia transgredi potuit, propter infirmitatem; et non est transgressa, propter gratiam adiuuantem. Sicut igitur uirgo ab originali peccato fuit mundata in utero matris per gratiam  operantem, ita quoque nata munda ab actuali per gratiam cooperantem. Actuali dico criminali, uel forte ueniali, ligno, feno et stipula. Forte alique fuerunt in ea uel tenues cogitationes, uel suggestiones absque consensu, cum quibus caritas habitare non dedignatur. Imo sicut stipula uel aque gutta addita camino, ita est caritas adiuncta huiusmodi ueniali peccato. At postquam Spiritus sanctus, qui ardor est Patris et Filii, superueniens ipsam obumbrauit; et Filius Dei, qui est ignis consumens, intus eam fecundauit, sic omnes stipulas uenialis peccati penitus incendit, ut libero arbitrio remanente, imo potius liberato et confirmato, non peccare potuit, et non potuit peccare. Nam sicut angeli uel sancti  iam confirmati, libero non carent arbitrio, et tamen peccare non possunt, quia nullus eos ad hoc cogit, sed nuda liberalitate rata et confirmata hoc faciunt; ita et beata uirgo propter gratie priuilegium singulare in hac carnis fragilitate ita beatificata fuit, ut spontaneo motu animi ducente nec peccare uellet, nec peccare posset: et hec est agri stipularum incensio.

Talem igitur et tam gloriose mundatam salutauit angelus dicens: Aue, gratia plena. Et paulo post: Ecce concipies in utero , etc. Sed uirgo de uerbis angeli non diffidens, sed facti modum querens, respondit: Quomodo fiet istud, quoniam uirum non cognosco?  Ac si aliis uerbis dicat: Quomodo ager fertilis esse poterit, nisi prius aperiatur,  nisi primo nature debitum ei impendatur? Quomodo ergo fiet, quoniam uirum non cognosco? Sed quid queris, uirgo? Queris gratie modum in facto, siue miraculum, seu consuetudinem, aut naturam? Si modum gratie queris: Spiritus sanctus superueniet in te , qui omnes agri stipulas incendet, et nouabit nouale suum, nouum faciens super terram, quia tu circumdabis uirum. Si uero miraculum, descendet ros in uellere carnis, et area sicca remanebit. Producet uirga nucem absque radice; inflammabitur igne celesti rubus, et non comburetur. Quod si talem in rebus consuetudinem queris. uitrum carnis sine lesione uitri sol iustitie penetrabit, quia nec uitrum corrumpetur, nec solis claritas minuetur. Si uero similem queris in rebus naturam,  sicut ex uino bibiones, ex aqua papiliones, ex arboribus aues, apes ex fauo, teredones ex ligno, sed etiam sicut uultures absque commistione maris, aut seminis infusione impregnantur et concipiunt; ita et tu absque maris commistione, uel infusione seminis, concipies et grauida eris. Nihil igitur, quod huic facto debeat obuiare. Ridiculosum quippe ualde esset, ut quod aliis dare posset, sibi conferre non posset. Solummodo ad obedientiam cor aperi, et fecunda eris, ut sit fertilis ager. Sermo enim Dei uiuus et efficax, et penetrabilior omni gladio ancipiti cor aperiet, ut agri sit aratio cordis apertio, et fecundaberis illo semine, quod promissum est Abraham: In semine tuo hereditabunt  omnes gentes . Et iterum Isaias: Nisi Dominus Sabaoth reliquisset nobis semen, quasi Sodoma fuissemus . Ergo agri satio fuit Filii missio, siue incarnatio. Quid igitur angelo uirgo respondit? Ecce, ait, ancilla Domini : Quam conuenienter et uere dixisse potuisset. Ecce regina mundi, imo regina celi, que dixit: Ecce ancilla Domini. Sed sic aspergit agrum suum humilitatis letamine, de quo legitur in Euangelio. Sine, ut hoc anno fodiam circa eam, id est ficulneam, et mittam stercora . Idem enim est stercus, letamen, et fimus. Dicitur enim stercus, quia sternitur; fimus, quia fit imus; letamen, quia germina reddit leta. Sub hoc ergo letamine semen occatum est. Occatio seminis est absconsio uerbi. Semen  est uerbum Dei, occare autem operire est. Semen occatum uerbum est absconditum. Hoc igitur semen thesaurus est, de quo scriptum est: Simile est regnum celorum thesauro abscondito in agro . Scriptum est enim: Thesaurus desiderabilis requiescit in ore sapientis . Et alibi: Prope est uerbum in ore tuo .

Nihil est ergo aliud uerbum in ore sapientis, quam thesaurus desiderabilis in ore sapientis. Thesaurus ergo uerbum est. Sed aliud est uerbum in ore carnis, aliud in ore cordis. Illic uerbum intrinsecum et absconditum; ibi uerbum extrinsecum et manifestum. Nam de ore cordis scriptum est: Os iusti meditabitur sapientiam . De ore summi Patris, hoc est de ore cordis hoc uerbum eructatum  est. Eructauit, ait, cor meum uerbum bonum . Quid est cor Patris? Quod alibi dicitur uterus Patris. In hoc utero absconditum uerbum Patris eructatum est in uterum uirginis, et rursum ibi absconditum est. Sed in utero Patris ideo absconditum, quia incomprehensibilis est sapientia Patris. Sapientia quippe Patris uerbum Patris. In utero uero matris absconditum, ne cognosceretur a perfidis Iudeis. Si enim cognouissent, nunquam Dominum glorie crucifixissent. Sicut tamen nec omnino manifestari uoluit, sic nec penitus abscondi, quia et aliquo modo manifestari uoluit, ne infidelitas inueniret locum, et tamen abscondi, ut fides haberet meritum. Ergo sapientia que in sui natura immutabilis erat, sub nostra mutabilitate uoluit abscondi,  ut per assumptam mutabilitatem ad immutabilitatem mutaremur, uel ut melius dicam, immutaremur. Mutabuntur enim perfidi, sed non immutabuntur, quia in illo non mutabuntur. Unde Apostolus: Omnes quidem resurgemus, sed non omnes immutabimur . Tunc autem immutabimur, non solum quando nostrum corruptibile induet incorruptelam, uel mortale immortalitatem, sed quando absorpta erit mors in uictoria. Propterea, ut dictum est, sapientia Patris immutabilis in sua diuinitate, mutabilis esse uoluit in nostra humanitate. Unde in suo immutabilis, in nostro mutabilis. In suo ideo immutabilis, quia nec augeri nec minui poterat, nec mutari. Augeri quidem non poterat, quia immensa est; minui uero, quia  simplex et una est. Mutari autem loco non poterat, quia ubique est; nec tempore, quia eterna est; nec cogitatione, quia sapientissima est; nec affectu, quia optima est. Nam si propter nominum uarietates mutari uideatur in rebus humanis, ut nunc propter presentia scientia, nunc propter futura prescientia, nunc propter facienda dispositio, nunc propter saluanda predestinatio, nunc autem prouidentia propter subiecta dicatur, non ideo fit, quod ipsa mutetur in rebus, sed quia res esse suum mutant in ipsa, uel saltem sub ipsa. Mutabilis tamen facta est in nostra humanitate, uel secundum mutabilitatem coherentie, aut discoherentie, uel adherentie, uel inherentie. Mutabilitas coherentie,  quando res rei alterius generis ita coheret, ut eam mutet et ipsa mutetur, ut cum cibus incorporatur, cibus mutatur in carnem, et caro mutatur in fortiorem. uel quando res rei ita coheret, quod ipsa non mutat, et illam mutat, sicut sapientia cum accedit anime, mutat in melius animam, quod facit eam sapientiorem, ipsa uero non mutatur. uel certe, quando res ita rei coheret, quod ipsa quidem mutatur, et illam non mutat, sicut humanitas diuinitati coherens, diuinitas humanitatem mutauit, quia digniorem et meliorem fecit; ipsa uero non est mutata. Mutabilitas uero discoherentie est, quando res que una est, in aliam ita mutatur, ut mutetur pariter accidens et subiectum; quod factum est, cum aqua mutata est in uinum. Ibi  enim sic uinum transiuit in aliud ut et color et sapor aque transiret in colorem et saporem uini, et ipsa aque substantia in substantiam uini. Unde quando res aliqua ita transit in aliam, ut, remanente subiecto, mutentur, accidentia, quod fit, quando fenum transit in uitrum, ibi sola accidentia mutantur, scilicet feneitas, ut ita dicam, in uitreitatem, sed eadem remanet feni substantia; uel quando res aliqua ita transit in alteram, ut ipsum subiectum mutetur, sed non accidentia; ut cum panis fit corpus, uel transit in corpus Christi, substantia panis transit in substantiam corporis Christi; sed accidentia, id est rotunditas panis, sapor uini, non mutantur. Non sunt accidentia hec in subiecto, quia alia hec, alia accidentia subiecti. Ibi enim non est  panitas, sed, ut ita dicam, carnositas. Mutabilitas inherentie, quando anima diuersis affectibus mutatur, ut nunc gaudeat, nunc doleat; nunc timore, nunc afficiatur amore.

Secundum hos affectus in humanitate nostra mutabilis facta est sapientia Dei. Scriptum quippe est: Exsultauit ut gigas ad currendam uiam . Et in Euangelio: Tristis est anima mea usque ad mortem . Item: Cepit iehsu pauere et tedere . Et alibi: Desiderio desideraui hoc pascha manducare uobiscum, antequam patiar . Sic assumptus homo per mutationes inherentie uariatur. Mutabilitas adherentie est, cum per diuersas passiones exterior homo uariatur.  Unde et de illo assumpto homine scriptum est: iehsu autem, cum ieiunasset quadraginta diebus, et quadraginta noctibus, postea esuriit . Et iterum: iehsu autem fatigatus ex itinere, sedebat sic supra fontem . Et Isaias: uere languores nostros ipse tulit, et dolores nostros ipse portauit . Ecce quomodo mutabilis. In quibus omnibus absconditus erat Filius Dei. Propter hoc Psalmista dicit: Quam magna multitudo dulcedinis tue, Domine, quam abscondisti timentibus te . Et Isaias: uere tu es Deus absconditus . Ergo simile est regnum celorum thesauro abscondito in agro , etc. Absconditus, ut dictum est, uel quia incomprehensibilis diuinitate: uel quia mutabilis humanitate inuentus est fidelibus.  Sed qui sunt, qui inuenerunt? Qui hodie Christo obuiam uenerunt. Solemnitas hec hypapanti Domini id est obuiatio Domini uocatur, quia hodie Simeonis et Anne solemnis memoria celebratur, qui Christo obuiam uenerunt in templo; quando parentes eius tulerunt eum, ut sisterent, id est offerendo eum Domino presentarent. Et satis digne. Nam Simeon obediens, Anna gratia interpretatur. Gratia quippe mentem mouet ad fidem, obedientia motam promouet ad operationem. Gratia mentem mouet, ut uelit, obedientia promouet per gratiam cooperantem. Gratia dat lumen fidei, obedientia uirtutis augmentum. Sic honeste procedentes in hac processione uiri seorsum, Simeon et Ioseph, et mulieres Anna et Maria, in medio templi misericordiam suscipere meruerunt.  Nam, sicut dictum est, Anna gratia, Maria illuminans, Simeon obediens, Ioseph augmentum interpretatur. Et quoniam fides alia cognitione magna, et affectu parua; alia affectu magna, cognitione parua; alia uero cognitione et affectu magna, illam Deus fidem approbat, que affectum cognitioni maritat. Nam prima quidem sapientium est, scilicet a sapere; secunda sapientium scilicet a sapore; tertia sapientium, in quorum cordibus sapidum reddit quod sapiunt, cognitio fidei et affectus. Prima fuit philosophorum, qui cum Deum cognouissent, non sicut Deum glorificauerunt, aut gratias egerunt, sed euanuerunt in cogitationibus suis; et dicentes se esse sapientes, stulti facti sunt. Secunda fuit Chananee et centurionis; de quorum altero  dictum est. O mulier, magna est fides tua . De altero uero. Non inueni tantam fidem in Isrel . Tertia fuit Anne et Simeonis, qui utroque modo fidem habuisse probantur, quia scriptum est: Simeon in manibus infirmitatem accepit; sed maiestatem intus agnouit. Ecce cognitionis magnitudo. Quem uidens, benedixit Deum et dixit: Nunc dimittis, Domine, seruum tuum in pace . Ecce affectus. Similiter et Anna prophetissa superueniens, loquebatur de illo omnibus qui exspectabant redemptionem Isrel.

Unde et in inuentione thesauri notatur affectus, cum dicitur. Et pre gaudio uadit et uendit , etc. Amoris affectus nescit otiosus esse,  sed procedit foris ad effectum. Propterea uadit, uel uiam mandatorum, uel uiam ueritatis, uel excellentiorem uiam caritatis. Necesse est enim ire per uiam ueritatis, qua inducitur incipiens in omnem ueritatem: secundo per uiam mandatorum, qua deducitur proficiens per uias rectas, ad ultimum per uiam caritatis, qua perfectus ad Deum perducitur, qui est caritas. Sic enim incipiens, proficiens, et perfectus, per uiam ueritatis, per uiam mandatorum, per uiam caritatis eundo inducitur, deducitur, perducitur. Propterea uadit et uendit sua. Ideo uendit sua, ut expeditior sit ad currendum. Quis enim currere potest oneratus? Propterea sua uendit, ut emat agrum illum.

Quid est quod uendit? Temporalia, naturalia,  gratuita. Temporalia dico, se ipsum cum rebus suis. Primo se, et postea sua. Necesse est ut seipsum abneget sibi: Qui amat, ait Dominus, animam suam, perdet eam. Et qui odit animam suam in hoc mundo, in uitam eternam custodit eam . De rebus quoque scriptum est: Qui non abrenuntiauerit omnibus que possidet, non est me dignus. . Naturalia sunt memoria, uoluntas, ratio, intellectus: et hec impendere necesse est, ut ager possideatur. Quod enim memorie, quod uoluntatis, quod rationis, quod tandem intellectus est, ad obtinendum agrum impendere debes. Gratuita sunt, fides, spes, caritas: que omnia in emptione agri sunt offerenda. Quidquid es, et quidquid habes, totum da. Quanti sunt hec? Omnia  in comparatione agri, quasi stilla situle, et quasi momentum statere reputanda sunt. Propter hoc sapiens uadit et uendit omnia que habet, et emit agrum illum. Emit homo agrum, ut possideat thesaurum; quia nisi mediante agro non peruenit homo ad thesaurum. Non enim bene conueniret possessori possessio tanta tantillo, nisi per pretium agri nostre congruum paupertati. Meminisse debetis, superius me dixisse per thesaurum diuinitatem, per agrum humanitatem figurari. Humanitatem dico, corpus et animam assumptam a uerbo. Duo ergo sunt extrema, et contradictorie opposita, Deus et homo. Deus enim in sui natura immortalis, impassibilis est et iustus; homo uero in natura sua per peccatum infecta et corrupta, passibilis,  mortalis, et iniustus. Ut igitur hec duo extrema sibi ualde et omnino contraria unirentur, interposita sunt duo media, caro Christi et anima, ut sicut in quatuor elementis duo extrema, terra et ignis, que sibi ualde sunt opposita,  mediantibus aliis duobus elementis, scilicet ere, quod multam habet cum igne conuenientiam; quia est subtilis, mobilis, sed non acutus: multam etiam cum terra, quia obtusus: et aqua cum ere conuenit, quia mobilis, et cum terra, quia obtusa et impalpabilis, que cum quibusdam ligantur numeris, ut scriptum est :

Qui numeris elementa ligat,
 sic et illa duo extrema, Deus et homo, duobus mediis sunt unita, et eisdem numeris ligata; et in eisdem elementis figurata. Quid enim obest, si per ignem Deum figuramus? Deus enim noster ignis consumens est . Per terram uero de terra factum hominem, per erem uero animam, quia mundi animam erem philosophi uocauerunt. Per aquam uero caro Christi non immerito figuratur. Nam et ipsa per aquam crassam, que in puteo inuenta est, designatur. Deus ergo, ut dictum est, in sui natura impassibilis, immortalis, et iustus, animam assumpsit immortalem quidem et iustam, sed passibilem, quam mediam esse uoluit inter carnem assumptam et Deum; quia aliquid habebat Deo conueniens, scilicet immortalitatem et iustitiam;  et aliquid cum carne, scilicet passibilitatem. Assumpsit enim carnem passibilem, mortalem et iustam; et ipsam mediam esse uoluit inter hominem et animam, quia aliquid habebat conueniens cum anima, id est passibilitatem et iustitiam, et aliquid conueniens cum homine, passibilitatem et mortalitatem. Homo enim, ut dictum est, passibilis, mortalis et iniustus est.

Hinc est quod Ecclesia, cuius caput dicitur Christus, homo corpus, tabernaculo comparatur. Christus quidem caput est Ecclesie, Christum dico totum in duabus naturis, et tribus substantiis, cuius Sanctum sanctorum diuinitas, sanctum anima, atrium interius caro assumpta, exterius uero penitentium  massa. uelum uero inter sanctum et atrium interius mortalitas; inter atrium uero interius et atrium exterius, iniustitia. Nam animam immortalem et iustam et passibilem diuidebat passibilitas ab immortali, iusta et impassibili. Corpus uero passibile, iustum et mortale, diuidebat ab anima iusta, passibili, et immortali, mortalitas. Hominem uero peccatorem passibilem, mortalem et iniustum, diuidebat a carne mortali passibili et iusta, iniustitia. Sed passus est Christus, et scissa sunt tabernaculi uela a summo usque deorsum. Tunc enim anima illa desiit esse passibilis, caro mortalis, homo iniustus. Per passionem quippe Christi, homo et impassibilitatis et immortalitatis et iustitie meritum acquisiuit; sicut per illius effusionem  sanguinis uniri possit cum immortali, impassibili, et iusto. In conditione ergo rerum precessit tante rei sacramentum, in Ecclesia res et sacramentum, in homine et Christo res et non sacramentum. In conditione precessit figura, in Ecclesia subsecuta est imago, ueritas completa est in homine et Christo. Ut sic coniungantur extrema, necesse est operam dare, quomodo iungantur media. Quod tunc digne fiet, si sit anima nostra similis regno celorum, et illud regnum celorum simile sit thesauro abscondito et inuento.

Unde sciendum quod cum anima per diuersos affectus uariatur, diuersas in se figuras, imo in diuersas se figuras transformat. Nam cum per motus bestiales bestiis se conformat, comparatur iumentis  insipientibus, et similis facta est illis. Cum uero in sordibus uitiorum se deformat, moram faciens, et habitans ubi sedes est Satane, glareis cocyti se comparat. Cum uero a seruitute peccati se excusat, et se ipsam per sapientiam regit, et fortitudine regnat, et fit Sapientie sedes, tunc similis est regno celorum. Dicit enim auctoritas: »Anima iusti sedes est sapientie.« Et Sapientia ait: Celum mihi sedes est , ex quo Gregorius probat, quod celum est anima iusti. Dicitur enim celum, quasi celum, id est casa elios, id est domus solis, quia anima per inhabitantem gratiam solis iustitie domus efficitur, ut scriptum est. Si quis diligit me, sermonem meum seruabit : unde non immerito celo comparatur. Et quoniam  diuersi gradus et uarii sunt uirtutum profectus, non regno celi, sed regno celorum similis efficitur. Nam cum diuersis tribulationibus siue tentationibus turbatur, similis est celo condensitatis, quod ereum dicunt. Unde propter superuenientem imbrium condensitatem; tenebris comparat eum Apostolus ubi ait: Non est nobis colluctatio aduersus carnem et sanguinem, sed aduersus principatus et potestates, aduersus mundi rectores tenebrarum harum . Sed quia Domino dicente scriptum est: Cum ipso sum in tribulatione , in illa tribulationum condensitate similis fit thesauro abscondito, necdum inuento. Cum uero post tentationes per deuotionem incipit serenari, celo  serenitatis, quod ethereum dicunt, comparatur. Et in hoc etiam similis est thesauro non abscondito, sed inuento. Cum autem stabilitate solidatur, ut semper det operam, qualiter aque diuidantur ab aquis, id est cura spiritus a cura carnis, tunc comparatur celo chrystallino, quod firmamentum appellant, et tunc etiam similis efficitur homini, qui sua uendit, ut thesaurum emat, quia inferiora contemnit, ut superiora possideat; et temporalia paruipendit, ut celestia acquirat. Cum autem per desiderium magis ac magis feruescit, ita ut in hac peregrinatione solo corpore constitutus, cogitatione et auiditate in illa eterna patria conuersetur, similis efficitur uranico celo, quod dicitur empyreum; et per hoc etiam fit ei similis, qui  laboribus et desideriis et suspiriis thesaurum inuentum emit. Tandem uero cum post transitorios agones ad brauium superne uocationis, id est usque ad celum trium hierarcharum subleuatur, tunc empto thesauro fruitur, quia unum erit in Deo, et Deus unum in ipso; immortalis, impassibilis et iustus, cum immortali, impassibili et iusto, qui est benedictus in secula. Amen.



SERMO XIII. IN DOMINICA SEPTUAGESIMAE. 

Penitet me fecisse hominem . Non est arbitrandum, dilectissimi, quod aliquid mutabilitatis aut iniurie cadat in illum, apud quem non est transmutatio, nec uicissitudinis obumbratio. Omnia quidem cum tranquillitate iudicat, et tamen  eum iratum plerumque Scriptura predicat. Sed hoc ipsum per causam dicitur, ut nos ira sua dignos ostendat. Hinc est quod dicitur: Penitet me fecisse hominem. In hoc tamen uerbo, iuxta duos intelligentie modos iustitia et pax osculate sunt. Iustitia quidem, si sic intilligatur: Penitet me fecisse hominem, ac si dicat: Faciam, quod homo penitens facere solet, quia delet, quod fecit. Pax uero, si sic accipiatur, Penitet me fecisse hominem, id est pena me tenet de homine quem feci; quasi dicat, hominem tenet culpa pene, me uero tenebit pena culpe. Ipse fecit, et ego feram; ipse rapuit, et ego persoluam. Ideo feram quod fecit, quia pro eo feram, quem feci. Quis enim quod  suum est paruipendat? Que mulier habens drachmas decem, si perdiderit unam ex eis, nonne accendit lucernam, et euertit domum, et querit diligenter donec inueniat? Aut quis homo habens centum oues; et si perdiderit unam ex eis, nonne dimittit nonaginta nouem in deserto, et uadit ad illam que perierat?  Ecce ego ipse requiram oues meas: et uisitabo illas, sicut uisitat pastor gregem suum . Non incumbit homini, siue angelo, quia prauitas inuenta est in utroque. Propter hoc tristis est anima mea usque ad mortem , quoniam si iratus est homo super hedera, pro qua non laborauit, multo iustius debet esse  tristis noster Ionas super hedera quam fecit. Et merito Ione Dei Filium comparamus, quia sicut Ionas in uentre ceti fuit tribus diebus et tribus noctibus, sic et Filius hominis in corde terre. Hinc est quod, cum generatio praua et adultera signum quereret, non est ei datum, nisi signum Ione. Hic igitur Ionas plantauit hederam, cum fecit hominem, quem discretionis furca et baculo rationis sustentans in hoc eum a terra subleuauit; quia os homini sublime dedit. Cui etiam intelligentie uirorem tribuens, umbram dilectionis inuenit. Unde scriptum: Delicie eius sunt, esse cum filiis hominum . Sed uermis tandem hedere radicem corrosit, uentoque urente et calido flante, arefecit. Quis, putatis, est uermis iste? Ille  est, de quo loquitur Isaias: Et uermis eorum non morietur . uermis horribilis est ille serpens antiquus, qui nimirum radicem hedere corrosit, dum primum hominem fraude circumuenit. Ab ipso enim tanquam a radice homines uniuersi tanquam rami sunt exorti. Sed quomodo? In ascensu, inquit, diluculi . Diei nomine quandoque praua delectatio actionis accipitur, ut ibi. Pereat dies in qua natus sum . Huius dici crepusculum est negligentia mentis, nox offuscatio cordis, diluculum consensus suggestionis, diei claritas dilectio operis. In ascensu igitur diluculi radicem hedere uermis corrupit, quando per consensum suggestionis protoparentem hostis antiquus infecit. uel quoniam per radicem hominis  capilli designari solent, et per capillos cogitationes mentis, hederam in ascensu diluculi percussit, quando, per consensum cogitationis homines ab auctore suo alienauit. Et tunc hederam arefecit, quia caritas humore subtracto hominem sicut terram sine aqua fecit. Merito ergo uterque Ionas, spiritualis scilicet et materialis, uno dolore tactus doluit. Nam utriusque iactura, huius per sacramentum rei, illius per rem sacramenti, una fuit. Itaque quo dolore doleat uterque, uideamus. Dic nobis, Iona, dic nobis, putas bene irasceris tu? Irascor, ait, usque ad mortem . Et tu, Domine Iesu, bene irasceris tu? Tristis est, inquit, anima mea usque ad mortem . Certe bene  irasceris, quia bona est ira, que tali ac tanta misericordia subleuatur. Bene, inquam, irascitur quia, cum iratus est, misericordie recordatur. Irascere ergo usque ad mortem, bone Iesu, et te peniteat, qui si te contristaui ad horam, iam non me penitet. Non est enim nobis salus ulla, sine morte tua pretiosa: morte tua salutari mortem occidisti.  »O felix culpa, que tantum ac talem meruit habere Redemptorem. O necessarium Ade peccatum pro merito damnationis misericordiam consecutum.« O beata ira, qua sic Dei Filius mortem pertulit, ut gratiam pro pena redderet, et per gratiam nobis gloriam ampliaret.

 Hoc igitur dolore cordis tactus intrinsecus, pium patris, et non dirum affectum magistri nobis Deus ostendens, ait: Penitet me fecisse hominem . Ac si dicat: uideo omnem hominem uiam suam corrupisse, subiectumque diabolice uoluntati; nec eripi posse, nisi me peniteat, id est nisi mihi pena incumbat. Ideo me penitet, et merito: feci enim illum. Sed que pena illi incumbat, uideamus. Pena natiuitatis, pena laboris, pena mortis. Hec enim tria per culpam homo meruerat; scilicet cum labore nasci, laborare, et mori: et in his tribus filius hominis diabolum uicit, quia ut sua daret, nostra suscepit. O penitentia pia, non crudelis; fructuosa, non sterilis; uoluntaria, non necessitatis. Crudelis enim fuit in Iuda Iscariote, sterilis in  Esau et Saule, necessaria uero est in quolibet peccatore. Solius autem uoluntatis fuit pena Saluatoris, qui peccatum non fecit, nec inuentus est dolus in ore eius. Hec igitur est ira Ione, imo columbe. Ionas enim interpretatur columba: que cum fel in corde non habeat, nec dentes in rostro, uel ungues in pedibus unde ledat, solo uocis strepitu patefacit iram, hostem circumuenit in comminatione. Hec est ira Ione, que subuertendam predicat Niniue; uel ira columbe, que clausis in arca ramum presentat oliue. uerba forte uidentur dissona, sed utriusque sententia una. Quid enim est subuerti Niniue? Illud, quod fuerat, desinere esse. Quid enim fuit? Ciuitas sanguinum, plena uitiis, diuina consolatione penitus indigna. Hoc desiit esse, quia  presentauit eis Ionas, uel certe columba, ramum oliue. Quid est ramum oliue? id est de abundantia diuine misericordie, quando declinauit a malo quod fecerat, et bonum fecit, a quo declinauerat. Sed quando? Post quadraginta dies. Sic enim scriptum est: Adhuc quadraginta dies, et Niniue subuertetur . Sed quomodo post quadraginta dies? Post penitentiam. Post quadraginta namque dies ramum oliue columba presentauit, et Ionas subuertendam Niniuen predicauit. A malo enim declinare non possumus, uel diuine misericordie participare, nisi prius preterita peccata per penitentiam lugeamus. Et bene per quadragenarium penitentia designatur, quia, sicut de quadraginta quinquagenarii  fructus colligitur et per penitentiam remissio peccatorum acquiritur, per quinquaginta designatur remissio peccatorum, unde etiam iubileus, id est remissiuus dicitur. Neque enim filii Isrel terram promissionis acceperunt, nisi prius per desertum annis quadraginta affligerentur. Sic Elias antequam ad montem Dei perueniret, quadraginta diebus ieiunauit.

Moyses quoque ut secundo legem acciperet, quadraginta diebus abstinuit; Dominus quoque iehsu, ut neminem a penitentia quadragesimati excludi debere ostenderet, quadraginta diebus et totidem noctibus ieiunauit . Ideo si de malo uolumus conuerti in bonum, sicut Niniuite, si diuine participes esse misericordie, si cum Elia diuine  contemplationis montem ascendere, si cum Moyse secreta Dei cognoscere, tandem si cum ipso Saluatore angelorum consortium suscipere, oportet nos decimari penitentia quadragesimali. Nam in istis sacris temporibus, cum sit pars anni decima, quasi pro decimis dare nos ipsos Deo debemus. Ieiunemus igitur a uitiis, a secularibus negotiis; ieiunemus ab alimentis, et immundis desideriis: in his enim quatuor tota consistit afflictio penitentialis. Est enim ieiunium communis omnium membrorum satisfactio, ut scilicet satisfaciant membra secundum peccata que commiserunt: et dicitur ieiunium a ieiuno, quod est quoddam hominis intestinum, quod eo mortuo uacuum reperitur. Similiter et nos a uitiis uacui, tam corpore quam anima debemus  reperiri.

Est autem triplex ieiunii auctoritas, ab antiquitate temporis, a qualitate loci, ab institutione preceptoris. Ab institutione preceptoris, quia a Deo, a qualitate loci, quia in paradiso; ab antiquitate temporis, quia a mundi exordio. Unde dictum est: De ligno scientie boni et mali ne comedas . Eua quandiu abstinuit, uirgo fuit, et in paradiso permansit; uiolato uero ieiunio carnis pruritum sensit, et in paradiso non remansit. Adam similiter uiolato ieiunio in mundi miseriam corruit. Item a temporibus et personis ostenditur auctoritas ieiunii, quia ante legem a Moyse, sub lege ab Elia, a Christo sub gratia. Moyses siquidem post ieiunium locutus est cum Deo , Elias post  ieiunium in celo raptus est curru igneo . Sic Ierosolyma tempore Ezechie regis per ieiunium liberatur, centum octoginta quinque millibus una nocte interfectis: unde fetorem mortuorum rex Sennacherib ferre non ualens cum decem tantum militibus fugit in Niniuen, ubi quadragesimo die a propriis filiis occisus est . Sed et Iona predicante per ieiunium uenia prestatur Niniuitis. Sed et Iosue filius Naue per ieiunium solis et lune cursum temperauit, et Gabaonitas superauit.

Notandum quod ieiunium aliud corporis, siue carnis, aliud mentis. Carnis, quando quis abstinet a cibis, ne nimis caro pinguescat, sed non est uirtutis.  Mentis, quando quis ieiunat a uitiis, uel ne caro pinguescat luxuriis. Item aliud ieiunium institutionis, aliud deuotionis; aliud parcitatis, aliud dispensationis. Item, ieiunium aliud rationale, aliud irrationale. Item, ieiunium aliud qualitatis, aliud numeri; aliud summe exactionis, aliud alteritatis. Aliud solius caritatis, aliud solius necessitatis, aliud uanitatis siue simulationis. Ieiunium institutionis est, ut in quadragesima, et cetera ieiunia a sanctis Patribus instituta. In ueteri siquidem lege sancti Patres decimas et primitias de omnibus rebus suis Domino offerebant. Et nos similiter debemus decimas Deo offerre, non solum de rebus nostris, sed etiam de nobis ipsis, ieiunando. Unde pro decima dierum quadragesima fuit instituta,  ut de trecentis sexaginta sex diebus, qui sunt in anni circulo, non solum decimam, sed et decimam decime persoluamus, et pro duobus diebus non decimatis, ut uoluit Augustinus, in uigilia Pasche missa de nocte celebraretur. Unde in collecta dicitur: Deus qui hanc sacratissimam noctem.

Sunt etiam institutionis ieiunia, ieiunia quatuor temporum, que Calixtus papa  constituit, scribens in hunc modum: »Benedicto fratri et cepiscopo ieiunium, quod ter in anno apud nos fieri didicisti, conuenientius nunc per quatuor tempora fieri decernimus, ut sicut annus uoluitur per quatuor tempora, sic et nos quaternum solemne agamus ieiunium per anni quatuor tempora, iuxta prophete Zacarie uocem dicentis.« Ieiunium  quarti , etc. Nam Iudei quater in anno ieiunant, uidelicet ante Pascha, ante Pentecosten, ante Scenopegiam, ante Encenia. uel ideo, quia antiqui quater in anno ieiunabant quadraginta dies, ut nos in loco unius quadragesime saltem tres dies ieiunemus. uel quater in anno fiunt hec ieiunia, ad significandum quatuor, que fiunt quatuor temporibus, Conceptio Domini in uere, Natiuitas in hieme; Conceptio Ioannis in autumno, Natiuitas in estate. uel quia significantur quatuor tessaredecades, id est quatuor Domini generationes. Tessare quippe quatuor, deca decem. Sic enim quatuordecim sunt generationes ab Abraham usque ad Moysen, sic quatuordecim sunt septimane a  primo die Martii usque ad secundum Iunii: et sic curre per singula.

Antiqui enim sic ieiunare solebant. In Martio fiunt, ut in nobis marcescant uitia. In estate, uidelicet in septimana Pentecostes, quando Spiritus sanctus aduenit, fiunt, ut super nos Spiritus sanctus adueniat. In Septembri etiam, quando fructus terre colliguntur, fiunt, ut in gratiarum actione fructus bonorum operum persoluamus. In Decembri, quando herbe moriuntur, fiunt, ut nos mundo mortificemus, et renasci Deo mereamur. Ieiunia ueris prima dicuntur, quia primo mense fiunt: ieiunia estatis quarta dicuntur quia quarto mense fiunt, id est Iunio; ieiunia Augusti septima, quia in septimo mense fiunt, id est in Septembri; ieiunia  hiemis decima, quia decimo mense fiunt, id est Decembri. uel certe has ieiuniorum distinctiones, iuxta uaticinium Zacarie, quandiu in luctu, et quasi exsules sumus, celebrare debemus. Nam quia Sarazar et Rogummelech quesierant per legatos utrum mense quinto et septimo ieiunare deberent, tandem ex persona Domini respondit propheta: Ieiunium quarti, ieiunium quinti, ieiunium septimi, ieiunium decimi erit domui Iude in gaudium et letitiam, et solemnitates preclaras . Quod autem propheta ieiunium quarti posuit, factum est propter historiam, quia tradunt Hebrei quod quarto mense, uidelicet Iulio, Moyses de monte descendens  tabulas fregit , et iuxta Ieremiam tunc muri ciuitatis primo rupti sunt. In quinto, id est in Augusto, propter exploratores terre sancte in populo orta est seditio, et iussi sunt montem non ascendere; sed per quadraginta annos errauerunt in deserto, ita ut exceptis duobus, uidelicet Caleb et Iosue, morerentur in eo omnes. In hoc etiam mense prius Nabuchodonosor, postea Titus, templum in Ierosolymis destruxit, et urbem Bethel cepit, ad quam multa millia Iudeorum confugerant: et ipsum templum aratum est. In septimo occisus est Godolias, et tribus Iude, et reliquie Ierusalem disperse . Decimo Ezechiel in captiuitate positus, et populus captiuorum audiunt templum subuersum. He sunt cause luctus et ieiuniorum.  Talibus ergo ieiuniis Ecclesia imitatur sanctos Patres. Sed quod loco quinti ponit Ecclesia ieiunium primi, fit per significationem. Primo enim necessarium est nobis, ut nostram cohibeamus sensualitatem, que quinque sensibus subsistit: deinde carnis nostre lasciuiam, que constat ex quatuor elementis: tertio necesse est, ut cohibeamus spirituales affectus, qui septem effluunt uitiis spiritualibus. Cohibere etiam nos debeamus a uanitatibus mundi, quibus inobedientes fuimus mandatis, que sub denario decalogi continentur



SERMO XIu. IN QUADRAGESIMA.

Ductus est iehsu in desertum a Spiritu , etc. Quandiu in agone contendimus, et inter  pericula naufragamus, magna nobis sollicitudine opus est, fratres mei. Quis enim inter tot pericula hominum, pericula demonum, pericula ex carne, pericula ex mundo, pericula ex cogitatione, fortitudinem, multitudinem, astutiam inimicorum, et eorum curam peruigilem non formidet? Ipsi plures, et nos pauci: nos inermes, ipsi armati. Ipsi ex antiqua acie iam instructi; nos ex religionis feruore nouitio multum instruendi. Non ergo glorietur miles accinctus, eque, ut discinctus; quia quandiu uiuimus, sine periculo esse non ualemus. Militia enim est uita hominis super terram . Nunquam excludi potuit a filiis Isrel Chananeus; multum fuit, si fieri potuit tributarius. Hostis siquidem  antiquus, etsi nobis interdum cedit, a nobis tamen nunquam recedit; sed semper nobiscum incedit. Si enim non precedit nos, ut ipse uideatur: a latere tamen fit mendax spiritus, ut hominem cautius persequatur, uel certe a tergo sequitur, ut penitus non cognoscatur. Precedit enim nos, cum per apertam et uiolentam malitiam nos peruertit. Quod bene in Sedecia prefiguratum est: cuius filios Babylonii coram oculis eius interfecerunt . Babylonii enim sunt maligni spiritus, qui filii sunt confusionis; quia nos ita plerumque confundunt, ut nobis uidentibus et scientibus, uirtutes, que quasi filii de matre ratione debent  propagari, destruant, et exstinguant. Plerumque enim scis quia peccas, quia male facis, quia Dominum offendis: et ita tamen preuaricator es, ut iam te continere non possis. Sic peccauit Adam; quia, ut ait Apostolus, non est seductus, sed Eua seducta est . Eua enim uerum esse credidit, quod ei serpens promiserat uersipellis. Eritis sicut Dii . Sed hoc Adam falsum esse cognouit: et tamen ne Euam offenderet, de manu illius fructum uetitum accepit et comedit. Unde cum peccatum tribus modis fieri soleat, ex infirmitate, ut peccatum Petri; ex ignorantia, ut Pauli; ex industria, ut hoc peccatum, Adam tanto grauiori pena puniri debuit, quanto coram Deo culpa grauior fuit. Seruus enim qui scit uoluntatem Domini  sui et non facit, plagis uapulabit multis. Qui uero nescit, uapulabit paucis . A latere uero comitatur, cum hominem ex uitio collaterali persequitur. Omnis siquidem uirtus inter duo uitia coarctatur. Unum quod oppositum est uirtuti, alterum uero quod est collaterale ei. Misericordia enim inter truculentiam et segnitiem posita est: ita quod truculentia opposita est, collateralis uero segnities est. Similiter fortitudo inter pusillanimitatem et obstinationem, ita quod pusillanimitas ei opponitur, collateraliter autem obstinatio comitatur: et sic de uirtutibus uniuersis cognoscere difficile non erit. Cum igitur hostis antiquus aliquem uirtute preditum affligere molitur, nichilque suam  per oppositum uitium preualere, uidet industriam, sed se deprehensum, et expulsum esse cognoscit; non ideo refugit, aut minus instat; sed ad callidiora collateralis arma uitii se ipsum conuertit.

Quod bene figuratur in zelo Pauli; quem utique habebat, sed non secundum scientiam, cum acceptis litteris ueniret Damascum, ut si quos uie ueritatis uiros inueniret, occideret . Summam siquidem religionem estimabat, persequi Ecclesiam Dei: unde et misericordiam consecutus est, quia in ignorantia fecit. Ecce quomodo a latere diabolus incedebat, quia crudelitatem sub iustitie feruore celabat. Si uero nec sic se posse preualere perspexerit; tunc quasi a tergo insurgit, cum in ipsa uirtutis operatione fraudulenter, a modo, a  loco, a tempore, a persona facit eum excedere, quem persequitur. Nam ipsa uirtus pro uitio debet reputari, si modus, si locus, si tempus, si persona, sollicite non consideretur. Unde et in lege precipitur, ut artus hostie super struem lignorum ordinentur. Si enim recte offeras, recte autem non diuidas, peccasti. Si offers munus tuum ad altare, et recordatus fueris, quod frater tuus habet aliquid aduersum te , et non reconciliaris ei; sic offerens, nichil tua tibi prodest oblatio: etsi bonum sit offerre Deo. Debuisti enim munus tuum dimittere, et reconciliari fratri tuo. Quia ergo tempus non obseruasti, peccasti.

 Ecce quante prouidentie, quante circumspectionis et cautele, necessaria est nobis docilitas. Aperte siquidem mala per prouidentie uirtutem debemus preuenire; collateralia per circumspectionem: ipsam uero uirtutum operationem per discretionis cautelam. Plerumque enim cum scrutari conscientiam mentemque discutere satagimus, ut uirtutes a uitiis separemus, nisi cauti bene fuerimus, ipse discussionis labor discutientis corrumpit conscientiam. Egressa est Dina, ut uideret mulieres alienigenas; et corrupit eam Sichem, blanditiis, ut ait Scriptura, uirginem deliniens : Quid enim in Dina, nisi conscientia figuratur? Que bene Iacob filia dicitur, cum ad uitia discutienda luctatur; Iacob enim luctator interpretatur. Hec enim  uidere mulieres alienigenas egreditur, cum ad mala que fecit agnoscenda, extra se per cogitationem euagatur. Sed cum ex ipso discussionis labore uana gloria subripit, eo quod se cautam esse agnoscit, blanditiis Sichem uirginem corrumpit. Nam quid in Sichem qui interpretatur humerus, nisi labor? et quid in blanditiis, nisi uana gloria figuratur? Et bene uirginem, quia sterilem, et per uanam gloriam a mercede laboris uacuatam. Unde et beatus Gregorius  exponens parabolam de decem uirginibus, ait: »Ex hodierna sancti Euangelii lectione compellor dicere, ut bona que agitis, cum magna cautela faciatis, ne per hoc, quod a uobis rectum geritur, fauor, aut humana gratia requiratur.«  Quinque enim earum fuerunt fatue, quia per appetitum laudis facte sunt steriles a uirginitatis mercede. Ideo dico uobis, fratres, uigilate et orate, ne intretis in tentationem . uigilate cum sollicitudine, orate cum deuotione. Quis enim potest a tentatione esse securus, cum a diabolo ad tentandum ducitur ipse Christus? Ubi percutitur Dominus securus erit seruus? Natat elephas, quomodo pertransibit agnus? Usque ad caput redundant aque: quis poterit transuadare? He forte sunt aque quas propheta pertransire exhorruit, cum eas que usque ad talos et renes, et genua pertingebant, transierit . Neque enim timendum est, si eas que usque ad talos, ad renes, ad genua redundant, oporteat pertransire: sed eas sine formidine  et periculo non intramus, quas capiti supereminere uidemus. Aque certe tentationes sunt; de quibus dicitur per Prophetam: Saluum me fac, Deus, quoniam intrauerunt aque usque ad animam meam . Que usque ad talos Ecclesie redundant, cum maligni spiritus, illos qui inferiores et subditi in Ecclesia sunt, tentare festinant. Sancti enim ludibria, et uerbera experti insuper et uincula et carceres, lapidati sunt, secti sunt, tentati sunt . Ad genua uero perueniunt, cum illis molestias ingerunt, qui per disciplinam sciunt extendi, et per fraterne passionis compassionem incuruari. Usque ad renes crescunt, cum doctores  Ecclesie, qui uerbo predicationis filios ex ea gignunt, molestiis incessanter affligunt.

Cum igitur hec omnia futura in Ecclesia preuideret propheta: quod tentari, quod persecutionem pati deberent subditi, doctores et prelati, et omnes qui pie uiuere uolunt in Deo, non ideo tamen legem Domini dereliquit, uel in manus hominum incidere formidauit, sed cum filiis Isrel Babylonice captiuitatis persecutionem pertransiuit. Sciebat enim filios Isrel peccasse, et per dignum penitentie fructum culpam perpetratam diluere debere. Sed cum usque ad caput Ecclesie aquas succrescere uideret, transuadare non potuit: quia humana ratione causam ante tempus inuestigare non ualuit, quare Christus tentatus est, qui Deus erat, et peccatum  non fecit. Sciebat forte quia sic oportebat fieri: et hoc est quod ad aquam peruenit: sed hec de Deo mirabiliter expauescens, nulla sibi, sed omnia uoluntati Dei commisit. Ideo dictum est quod aquas non transuadauit. Illa forte tria difficilia fuerunt sibi: sed quartum penitus mente comprehendere difficillimum fuit.

Quia ergo sine tentationibus esse non possumus, cum tentatus fuerit ipse Christus , circa tentationes necesse est uigilemus, quia nichil est, quod saluare nos possit, si sollicitudo non aderit. Quis semiuiuum sanabit; si Samaritanus pertransit? Quis resistet Berothitis filiis; si purgans triticum ostiaria dormit? Quid enim in ostiaria  designatur uel Samaritano, nisi custos animi sollicitudo? Samaritanus enim custos interpretatur. Nihil enim est quod hosti antiquo resistere possit, si custodia mentis per negligentiam dormit. Hec est enim ostiaria, que triticum purgat, cum uirtutes a uitiis, tanquam grana a paleis, per discretionem examinat. Ne igitur moriamur cum Isboseth in stratu nostro , uigilet ostiaria domus in tritici purgamento. Si enim in examinatione uirtutum et uitiorum negligentes fuerimus, oportet ut occidat animum per cogitationem hostis antiquus. In ipsa tamen sollicitudine nobis cauendum est, quia per inconsideratam sollicitudinem immoderatus conflictus sollicitum pusillanimem reddit et pauidum; uel tentationis uictoria per sollicitudinem  impetrata presumptuosum. Quomodo resistere Petrus potuit, ubi eum calefacientem ad prunas ostiaria Caiphe circumuenit? In frigore siquidem pauor; in ostiaria Caiphe inconsiderata sollicitudo figuratur. Cum igitur animum super fidei petra fundatum de peccatis suis inconsiderata sollicitudo flacit pauidum, ita quod per cogitationem desperat, ostiaria Caiphe profecto Petrum frigescentem circumuenit . Si uero per sollicitudinem in conflictu uincis, et ex uictoria presumptuosus efficeris, tanquam Eleazar Mathathie filius ab elephante quem occidis, occideris . Occidis enim hostem, cum sollicitudine non piger prauam superas cogitationem. Sed cum de uictoria superbis;  quasi sub cadente cadis. Dico enim, quia plerumque melius est uitio succumbere, ut inde humilieris, quam operari uirtutem, ut inde superbus efficiaris. Cum enim per opus uitii diabolo succumbis, et postea humiliaris, quasi Samson cecus, et moriens hostes occidis. Unde dictum est: Melior est iniquitas uiri, quam benefaciens mulier . O felicem illam, dico Samaritanam, que Dominum Iesum super puteum sedentem inuenit: et de puteo aque salientis in uitam eternam sterilem hydriam fecundauit . Samaritana siquidem custodia dicitur, iehsu Saluator, Iacob luctator interpretatur.

Fons igitur Iacob, nostri conflictus, nostreque tentationis fontem insinuat. Cum enim cupiditas  circa diuitias, circa dignitates, circa uoluptates uersetur; et hec tria, quasi riui de fonte cupiditatis emanent, cum de aliquo trium istorum tentaris et pugnas; non ad riuum, sed ad fontem Iacob peruenisti. Si uero contra totam simul cupiditatem confligis, in hydria cordis de fonte Iacob deuotionis aquam deportare uenis. Cum igitur mentem custodis, quasi Samaritana es. Quando pugnas et uincis; Iesum super fontem reperis. Et cum animum fecundat gratia spiritualis, hydriam replet aqua sapientie salutaris. Ut igitur tali sollicitudine cautiores sitis, uigilate et orate, ne in tentationem intretis. Sicut enim superius diximus, usque ad caput peruenerunt aque, et transuadari non possunt; nisi eas diuidat, qui pallio Elie diuisit Iordanis  fluuium : et uirga Moysi, mare Rubrum: his etenim duobus tota tentationis aqua diuiditur et dissipatur . Scitis, quia ad hoc fieri solet pallium, ut uentis et pluuiis exponatur. Bene itaque per pallium patientia, per uirgam Moysi, lex Domini immaculata intelligitur. Per uirgam ergo et pallium aque diuiduntur, quia cum lex Domini immaculata conuertit animas, et per patientiam possidemus conuersas, omnes riuuli tentationis exsiccantur. Ideo orate, ne intretis, ne inducamini in tentationem. Sic enim magister sapientie nos docuit orare. Et ne nos inducas in tentationem . Inducas, non ducas. Periculosum enim est induci, sed non periculosum  duci. Ductus est enim iehsu in desertum a spiritu, ut tentaretur a diabolo . Ductus est, non inductus. Alii ducuntur, alii inducuntur, alii perducuntur. Ducuntur per suggestionem, inducuntur per consensum, et deliberationem; perducuntur per operis perpetrationem. Qui igitur sola suggestione tentatus est, non consensu, non operatione, bene ductus est, non inductus, uel perductus. Ductus est ergo iehsu in desertum; sed quare? Quia mori pro nobis uenit, et potentie sue sacramentum illi celauit, qui per manus Iudeorum de morte sua tractare disposuit. Sic Tobias pedem tinxit in Tigride, ut piscis citius accederet . Sic mutauit Dauid faciem suam coram Achis,  ut cautius hostes contereret . Sic uni de filiabus Philisthinorum copulatur Samson, ut ipsos Philistheos tutius comprehenderet . Pedem enim denudauit in Tigride, cum humanitatis sue ueritatem Christus demonstrauit in tentatione. Faciem coram Achis Dauid immutauit, cum Christus diuinitatis sue potentiam coram diabolo celauit. Unam de filiabus Philisthinorum sibi Samson copulauit, cum in sole iustitie humanitatis nostre miseria, per tentationis signum innotuit. Sed quare? Ut piscis, ut hostes, ut Philisthei comprehenderentur. Ut enim uersutia diaboli, qui antiquus est hostis, comprehenderetur, humanitatis ueritatem in tentatione Christus demonstrauit, diuinitatem celauit; humanitatis nostre miseriam  assumpsit. Ideo ductus est iehsu in desertum a spiritu . Hic querendum est, ut ait Gregorius  , a quo spiritu iehsu ductus sit in desertum. Et bene, quatuor enim genera sunt spirituum: spiritus scilicet mundi, Spiritus Dei, spiritus hominis, et spiritus diaboli. Spiritus Dei benignitas deuotionis, spiritus mundi, uentus uanitatis; spiritus hominis, intellectus rationis; spiritus diaboli, intentio male uoluntatis. Isti igitur quatuor spiritus et in aliquo differunt, et in aliquo conueniunt. Differunt enim uentus uanitatis et intellectus rationis, quia ubi unus inspirat alter expirat; conueniunt autem spiritus mundi et spiritus diaboli, quia ubi unus aspirat, alter suspirat. Simili modo intellectus rationis  et benignitas deuotionis.

Ab hoc igitur quadruplici genere spirituum, duci solemus in quatuor genera desertorum. Primum est celestis patria: unde et Pastor bonus nonaginta nouem ouibus in deserto relictis, ad illam que errauerat, descendit. Secundum est uita religiosa: de qua scriptum est: Que est ista que ascendit per desertum?  Tertium uero mundus est, de quo dictum est: Que est ista que ascendit de deserto?  Quartum desertum, infernus est. Unde et hircus emissarius in desertum secundum legem Moysi mitti iubetur. Quocunque ergo uadis, ab aliquo supradictorum spirituum duceris. Tendis ad celum, inspirat benignitas deuotionis, exspirat intentio male uoluntatis;  tendis ad infernum, inspirat intentio male uoluntatis. Desideras locum religiosum, suspirat intellectus rationis, inspirat benignitas deuotionis; tendis ad mundum, aspirat uentus uanitatis, inspirat intentio male uoluntatis. Quia igitur et partim conueniunt, et partim differunt, sciendum est quod ad inuicem relati spiritus illi; alter alteri contrarius est: alter subalternus, alter contradictorie oppositus. Benignitas deuotionis, comparata uento uanitatis, contraria est. Quod ex signis uniuersalibus ad se contrariis dignoscere possumus. In illa enim beatitudo uera est, in isto uero, nulla beatitudo uera est. Intellectus uero rationis, intentioni male uoluntatis comparatus, subcontrarius est.  Cum enim per intellectum rationis ad uitam religiosam deducimur, ad ueram peruenimus beatitudinem: etsi non certam, uel plenam. Quandiu enim in agone sumus, dubium est, utrum ad brauium peruenire ualeamus. Et ideo si uera beatitudo in religione est, certa tamen non est. Rursus, cum in religione sumus, molestiis et tentationibus incessanter fatigamur. Unde plena beatitudine caremus, quia plena beatitudo erit, ubi omnis miseria cessabit.

Cum uero per intentionem male uoluntatis ad infernum ducimur, per omnia nos miseros et infelices credere debemus. Ibi ergo quedam beatitudo est, et non omnis. Ibi uero non quedam beatitudo est. Benignitas uero deuotionis intellectui comparata rationis, uel certe uentus uanitatis intentioni male  uoluntatis subalternus est. In benignitate enim deuotionis, que ducit in celum, omnis beatitudo est. In intellectu uero rationis que facit religiosum, quedam beatitudo est. Similiter in uento uanitatis, nulla beatitudo est; in intentione male uoluntatis, non quedam beatitudo est. Benignitas uero deuotionis, qua ducimur in celum, intentioni male uoluntatis, qua ducimur in infernum, comparata, contradictoria est. Illic enim omnis beatitudo est; ibi uero non quedam beatitudo est. Ex propositionum igitur istarum differentiis siue conuenientiis, quedam ambiguitas fieri solet in cordibus nostris, cum ab aliquo spirituum ducimur in aliquo desertorum. Est enim ambiguitas quasi quoddam biuium, in  quo sedet rex Babylonis, querens diuinationes, et et miscens sagittas . Cum enim spiritus Dei in altum te eleuat, ut ascendas de uirtute in uirtutem, Rex Babylonis sagittam tibi iacit in die uolantem, cum in profectu tuo eleuaris per uanam gloriam. Cum uero per intellectum rationis religiosam uitam desideras, per uitium pusillanimitatis imminet tibi periculum nocturni timoris. Si uero per uentum uanitatis huius mundi gloriam concupiscis, sagittat te diabolus a negotio perambulante in tenebris. Cum autem per intentionem male uoluntatis non formidas aggredi miseriam pene gehennalis, a demonio procul dubio meridiano uexaris. Unde et quia Dominus iehsu Deus et homo erat, a spiritu duplici ducebatur in deserto duplici,  a spiritu scilicet Dei, et a spiritu hominis: ab intellectu rationis, et affectu benignitatis. Unde et Eliseus dicebat Elie: Oro ut spiritus tuus duplex fiat in me , id est ut tali benignitate deuotionis, tantoque rationis abundem affectu, sicut et tu. Hoc igitur spiritu duplici ductus est iehsu ad religionis perfectionem, et celi altitudinem. Unde cum ieiunasset quadraginta diebus et quadraginta noctibus, diabolus a timore nocturno tentans eum, dixit: Dic ut lapides isti panes fiant . Et iterum gloriam mundi demonstrans, ait. Hec omnia tibi dabo, si cadens adoraueris me . Si uero ex benignitatis cogitatione et auiditate celi altitudinem peteret, a sagitta uolante in die persequitur  illum, ubi ait: Si Filius Dei es, mitte te deorsum . Sed Dominus relinquens exemplum posteris, in omnibus tentationem uicit, in omnibus superauit, ut per ipsum et in ipso uictores existant, qui eum sequi uolunt ad gloriam.



SERMO Xu. IN RAMIS PALMARUM.

Pueri Hebreorum tollentes ramos oliuarum, obuiauerunt Domino dicentes: Hosanna filio Dauid , etc. Non omnes qui sunt ex Isrel, hi sunt Isrelite, quoniam eorum qui sunt ex Isrel, aliqui obuiam uenerunt Domino cum gladiis et fustibus, alii uero cum palmis et floribus. Alii ad ridendum, alii ad irridendum; alii clamantes, crucifige, crucifige: alii uero, Hosanna in excelsis. De quibus  dictum est. Pueri Hebreorum, etc. Hebrei transeuntes interpretantur. Ergo Hebrei sunt, qui hic ciuitatem manentem non habent, sed futuram inquirunt. Hebrei sunt, qui uel immolando agnum, uel offerendo hedum, phase, id est transitum faciunt. Hebrei sunt, qui Pascha, id est transitum huius uite celebrant in azymis sinceritatis et ueritatis. Hebreus est, qui in confessione laudis transeundo de ueteri lingua Adam ad nouam apostolorum linguam, fit idithum, id est transiliens. Hebreus est, qui in hac peregrinatione solo corpore constitutus, cogitatione et auiditate ad celestem patriam transitum faciens, fit Galileus, id est transmigrans. Isti Hebrei filios habent, non genere, non cogitatione, sed predicatione, de quibus Apostolus ait: Per Euangelium  enim uos genui : uel imitatione, de quibus dictum est; Patres nostri comederunt uuam acerbam, et dentes filiorum obstupuerunt . Istorum est tollere ramos oliuarum. Oliua Grece, misericordia latine dicitur. Rami igitur oliuarum, diuerse sunt species misericordiarum: quos tunc tollimus, cum multiplicium exempla misericordiarum mente colligimus. Magna est misericordia Dei, quod fecit nos; maior, quod regit nos; maxima, quod redemit nos; affluens, quod reuocat indignos; supereffluens, quod saluat iniustos. Tanto uero securius omnis homo clamat: Hosanna filio Dauid, id est Christo clamat: Salua, obsecro, quanto deuotius misericordie Dei memor erit. Ad hos igitur  oliuarum ramos colligendos hodierne festiuitatis priuilegia nos inuitant. Primo, quia eo die introierunt filii Isrel terram promissionis, et transierunt Iordanem sicco uestigio. Nam ita contigit quod eo anno tot fuerunt dies usque ad Pascha, quot sunt ab hac Dominica, et erat luna decima, sicut eo die quo Dominus passurus uenit Ierusalem. De hac enim die preceperat Dominus in lege: Decima die mensis primi tollat unusquisque agnum per familias et domos suas, et seruabitis eum usque ad quartum decimum diem eiusdem mensis; immolabitque eum uniuersa multitudo filiorum Isrel ad uesperam .

 Et notandum quod post decem plagas, quas fecerant Moyses et Aaron coram Pharaone, datum fuit preceptum, et satis digne. Affligi enim potuit decem plagis, sed uictus non est, donec immolatus est agnus. Pharao quippe diabolum insinuat, Aegyptus mundum, filii Isrel ad uitam preordinatos, captiuitas Aegypti seruitusque filiorum Isrel miseriam huius mundi; in quo palea uanitatis, lutum uoluptatis, later cupiditatis, oculos excecant hominum. uirga Moysi legis disciplinam; Aaron, eiusdem legis sacerdotium; decem plage, decem precepta. Unde e regione se contingunt. Primum siquidem preceptum est de colendo uno Deo , prima plaga aqua in sanguinem uersa. Aquam autem in sanguinem uertere, est doctrinam spiritualem in  carnalem mutare. Aquam in sanguinem uerterunt, qui commutarunt gloriam incorruptibilis Dei in similitudinem corruptibilis hominis . Secundum preceptum est. Non accipies nomen Dei tui in uanum . Secunda plaga est ebullitio ranarum, in quibus uanitatis garrulitas figuratur. Accipit autem nomen Dei in uanum qui ueritatem, que Deus est, in garrulitatis uanitatem mutat. Tertium preceptum est sanctificatio Sabbati, in quo mentis quies, quam bona conscientia facit, figuratur. Tertia plagas sciniphes facti sunt . Sunt autem sciniphes musce minutissime inordinate uolantes, et inquietissime. Sic sunt phantasmata tentationum, que mentem remouent a quiete. Quartum preceptum est; Honora patrem tuum et matrem  tuam ; quarta plaga est cenomyiarum emissio. Est autem cenomyia musca canina: canum uero est parentes non agnoscere. Unde ceci nascuntur. Quintum preceptum est: Non mechaberis ; quinta plaga est mors in pecoribus. Dicit uero Gregorius  . Computruerunt iumenta in stercore suo . Iumenta in stercore computrescere, est in fetore luxurie uitam finire. Est igitur mors in pecoribus luxurie fetor in illis hominibus, qui comparati sunt iumentis insipientibus, et similes facti sunt illis. Sextum preceptum est: Non occides : sexta plaga, uesice turgentes assumpte de camino, in quibus inflata superbia figuratur, orta de incendiis inuidie. Scriptum  uero est: Paruulum occidit iracundia, et stultum superbia . uesica igitur turgens mors anime est. Septimum preceptum est: Non furaberis : septima plaga, grando in fructibus. Nemo uero habet inuentum lucrum, sine iusto damno, Dum furaris, acquiris uestem, amittis fidem; lucrum uisibile, damnum inuisibile. Qui ergo malo desiderio extrinsecus furantur, iusto desiderio intrinsecus grandinantur. Et cum ex furto pecunia multiplicatur, diuitie spirituales minuuntur. Octauum preceptum est: Non dices falsum testimonium  octaua plaga emissio locustarum. Est autem locusta animal dente noxium; falsus uero testis nocet  mordendo, et consumit mentiendo. Nouum preceptum est; Non concupisces uxorem proximi tui; nona plaga, dense tenebre. Et uere dense sunt tenebre, maxime iniuriam patienti, furorem alterius appetere. uere qui hoc patitur, cecatur furore, quia nichil tam dolet patiens, nichil tam nollet pati, faciens. Decimum preceptum est; Non concupisces rem proximi tui ; decima plaga est mors primitiuorum. Qui res alienas appetunt; esse morientibus heredes uolunt. Et qui uult in aliquo fieri heres, non uult, ut ille, cuius rem concupiscit, habeat heredes, in quibus nichil carius primogenitis est.

Iure ergo in primogenitis punitur, qui cupiendo res alienas, quasi iuris umbram perquirit: et que meliora sunt cordis primogenita, fidem uidelicet  perdit. Sicut ergo dictum est, decem plage decem preceptis comparantur, Sed sicut Pharao decem plagis non est adeo uictus, ut dimitteret populum, ita lex illa non adeo diabolum uincere potuit, ut homo rediret in paradisum: sed postquam agnus immolatus est, Pharao dimisit populum, et omne primogenitum Aegypti mortuum est, imo et Aegyptii in mari Rubro perierunt, et filii Isrel transierunt . Post effusionem quippe sanguinis Christi, deletum est originale peccatum, tanquam primogenitum; et efficaciam accepit baptisma, ut per ipsum preordinati ad uitam, id est filii Isrel euaderent Pharaonem, id est diabolum, et Aegyptii, id est actualia peccata finem acciperent in baptismo. Hoc etiam est quod decima luna uenit Ierusalem,  luna enim defectum figurat. Bene ergo decima luna uenit, qui in defectu Decalogi uenit operari salutem nostram in medio terre. Pueri autem Hebreorum et plebecula Ierosolymorum, et turba multa, que uenerat ad diem festum, tollentes ramos oliuarum, processerunt ei obuiam; Et qui preibant, et qui sequebantur, clamabant: Hosanna filio Dauid; et est osanna, uerbum Hebreum, ex corrupto et integro. Osy enim salua sonat, anna est interiectio obsecrantis sicut pape admirantis. Que quia in Latino non habetur, posuit pro ea Hieronymus, obsecro, et est sensus, clamabant; Hosanna filio Dauid, id est clamabant, dicentes filio Dauid: Hosanna, id est salua, obsecro. Significat autem illa processio quod nos  qui filii sumus Hebreorum, id est transeuntium, scilicet eorum qui hic ciuitatem manentem non habent, sed inquirunt futuram, de quibus erat Apostolus, qui ait: Per Euangelium omnes uos genui . Et alibi: Ipsius sumus factura, creati in Christo Iesu in operibus bonis . Quorum alii ueteris legis patres, tanquam preeuntes; alii noui testamenti, tanquam sequentes cum operibus miserationum, tanquam cum ramis oliuarum portemus in corporibus nostris stigmata Iesu, per proximorum compassionem et proprii corporis passionem. Qua autem ratione uersus illi, quorum est exordium, Gloria, laus, etc., in illa processione cantentur, sciendum est. Quidam, Theodulphus nomine, Floriacensium abbas, et Aurelianensium episcopus  fuit tempore Ludouici Pii; qui cum apud imperatorem Ludouicum falso accusatas fuisset multis criminibus, Andegauis est exsilio relegatus. Et dum in custodia teneretur, contigit ut ibidem die Palmarum ueniret iam dictus imperator. Et dum secus domum, qua custodiebatur idem Theodulphus, processio pertransiret; facto silentio presente imperatore, uersus illos per fenestram decantauit: quibus uerbis imperator emollitus, eum a uinculis precepit absolui, et priori gratie redonauit. Et propter hoc traxit in consuetudinem Ecclesia Gallicana, ut in illa processione clausis ianuis in signum carceris Theodulphi, qui eos composuit, singulis annis decantarentur. Nec uacat a mysterio: nam quod sacerdos extra uillam procedit, Christum  Caluarie locum figurat ascendentem; quod autem cum populus comitatur, illos significat, qui improperium Christi portant extra castra. Quod duo clerici hymnum cantant, Ecclesiam triumphantem, que de angelis completur et hominibus insinuat, que Deum laudat et in passione Filium clarificat; Quod autem respondet foris populus, Ecclesiam militantem figurat, que in eiusdem filii laude, ratione eiusdem passionis, consentit. Quod uero ianue clauduntur, tempus illud prefigurat quod erat ante Christi sanguinis effusionem: solus enim sanguis Christi celi nobis aperuit portas. Bene ergo tunc clauduntur, quia Christi sanguis sexta feria post illam Dominicam fuit effusus.

 Processione autem de qua locuti sumus, illa scilicet qua pueri Hebreorum processerunt Christo obuiam, completa, intrauit iehsu in templum: et ostendit ruinam urbis, pro qua fleuerat, maxime ex sacerdotum culpa processuram. Sacerdotes enim auaritie sue consulentes in porticibus templi hostias uendebant, ut paratas eas inuenirent, qui de longinque uenientes offerre uolebant; sed et nummularios ibidem statuebant, a quibus, si deesset, mutuo sub capite uel pecuniam acciperent. Et ne forte aduenientes de paupertate se possent excusare, uel etiam, quia lex precipiebat ne a fratribus suis usuras acciperent, cogitauerunt ut facerent collybistas. Collybia enim apud eos dicuntur uilia munuscula, ut ciceris, et uue passe et pomorum diuersi  generis.

Sed et hoc Ezechiel prohibet dicens: Usuram et omnem superabundantiam non accipies . Propter hoc iehsu flagello facto de funiculis, eiecit uendentes et ementes, et mensas nummulariorum et cathedras uendentium columbas euertit . Hoc signum et alia uice fecerat similiter ante Pascha, scilicet illo anno quo baptizatus est, et Ioannes incarceratus. Querebant ergo ab eo pontifices, et admirantes dicebant: Quod signum ostendis nobis, quod hec facis?  Quasi: Significasne aliquid in opere inusitato? uere signum est quod facit. O si scirent pontifices huius temporis signum quod facit iehsu, quantum formidarent, quod factum est: qui enim sunt emptores  et uenditores columbarum, nisi Giezite et Simoniaci, qui spiritualia uolunt pretio comparare? uenditores enim Giezite sunt qui cum spiritualia tanquam columbas uendunt, lepram mentis non immerito sicut Giezi incurrunt. Emptores autem Simoniaci sunt, quorum pecunia sicut et Simonis, cum ipsis est in perditionem. Qui autem uendunt, et qui emunt, unum sunt. Omnes nummularii, omnes eiectione digni. Intelligant ergo signum pontifices, qui dicunt: Quod signum ostendis? Eliminat eos ab Ecclesia. Quid est ab Ecclesia eliminare? Idem quod excommunicare. Hoc ista die, hoc et altera fecit. Repetitio confirmatio est, sicut cum excommunicamus; in ultimo dicimus: Fiat, fiat. Non ergo per uicarium, sed per seipsum repellit  eos a templo, id est a consortio fidelium, Pontifex ille magnus et Sacerdos secundum ordinem Melchisedech. Et quod hoc digne faciat, ostendit flagellum factum de funiculis. Nam pro funiculis peccatorum, quibus circumplexi sunt, multa sunt eorum flagella. Nec pretereundum est illud admiratione dignum, quod Dominica, que prima dies est in qua Pater cepit operari creationem mundi, Filius aggreditur laborem passionis, et per totam hanc hebdomadam, salutem nostram operatus est, et die septima cessauit, et in sepulcro quieuit. Unde et tota septimana ideo penosa uocatur, quia per totam illam laborauit Dominus recreando, sicut per primam mundi hebdomadam creando. Nam ista prima die cum tanta claritate aggreditur opus  salutifere passionis, dignitati illius respondet, in qua dixit: Fiat lux, et facta est lux . Unde tradunt quidam quod cum eiiceret uendentes et ementes, quidam fulgor radiosus egrediebatur ex oculis ipsius: quo territi sacerdotes et leuite non poterant ei resistere. Erat enim lux lucens in tenebris, et tenebre eam non comprehenderunt, sed potius a luce comprehense euanuerunt, qui sustinere nequiuerunt lucis splendorem, id est deitatis terrorem, que est in Christo Iesu Domino nostro, qui cum Patre et Spiritu sancto uiuit et regnat Deus, per omnia secula seculorum. Amen.



SERMO XuI. IN CeNA DOMINI.

 Homo quidam fecit cenam magnam, etc. . Ille, inquam, homo, de quo scriptum est: Homo est, et quis cognoscet illum? Ille igitur homo, Deus et homo, discipulis suis, hodie prandium simul et cenam fecit. Sed quoniam dignior cena prandio fuit, tota solemnitas, cena Domini meruit appellari. Prandium uero dico, in quo typicum Pascha comedit dicens: Desiderio desideraui hoc Pascha manducare uobiscum, antequam patiar: dico enim uobis, quia iam non manducabo illud, donec impleatur in regno Dei. Et accepto calice gratias egit, et dixit: Accipite et diuidite inter uos. Dico enim uobis, non bibam de generatione uitis, donec regnum Dei ueniat . Et sic terminato typico Pascha surrexit, et lauit pedes discipulorum.  Et hoc facto iterum recubuit, et dedit eis corporis et sanguinis sui sacramentum: quod typico Pascha dignius indicauit, cum dixit: Hoc facite in meam commemorationem . Illud enim prandium fuit, istud cena. Hec sunt hodierne solemnitatis priuilegia; nec ista solum, sed alia multa: de quibus aliqua, que necessaria sunt ad salutem, uestre caritati credimus intimanda. Hodie siquidem recipit Ecclesia penitentes, quos prima die ieiuniorum eiecerat. Hodie consummato ueteri testamento, nouum incepit. Hodie consecratur oleum, non solum ad sanandum infirmos, uel illuminandum catechumenos et neophytos; sed ad confirmandum et roborandum baptizatos. Hac igitur die dixerunt discipuli ad Iesum: Ubi uis  paremus tibi comedere Pascha? Et respondit: Ite in ciuitatem, et occurret uobis homo amphoram aque portans: sequimini eum, et quocunque introierit; querite a domino domus locum ad preparandum; et ostendet uobis cenaculum grande, et ibi parate . In superiori parte domus Palestini faciebant cenacula, inferius autem cubicula. Quod Marcus dicit lagenam, Lucas amphoram: unus expressit genus uasis, alius modum. Huius ergo diei uespere discubuit cum discipulis suis; et propter hoc diem istum cenam Domini appellamus. Cena facta, lauit pedes discipulorum: in cuius ablutionis memoriam lauare solemus pedes pauperum. Et hoc facto iterum recubuit, et docuit quod exemplum per hoc factum eis dederit,  scilicet ut mutuo sibi seruiant, et mutuo sibi dimittant iniurias, et mutuo peccantibus subueniant. Et nota quod ex eo quod dixit: Qui lotus est non indiget, nisi ut pedes lauet: uos autem mundi estis sed non omnes , colligitur apostolos iam baptizatos fuisse. Tunc turbatus spiritu, ait: Unus uestrum me tradet . Turbatus est, id est misericorditer Iude compassus. Cumque inquirerent discipuli quisnam esset, ait: Qui intingit manum mecum in catino, hic me tradet .

Alter euangelista dixit in paropside : sed in hoc quod catinus dicitur, ostenditur uas fuisse fictile; in hoc quod paropsis, ostenditur quod uas illud paria latera habebat. Apsis enim est  extremitas: unde parapsis uas pares habens extremitates; uel ut quidam dicunt, quadraturam laterum notat hoc nomen parapsis. Erat autem hoc uas appositum, ad hoc, ut succus agrestium lactucarum, qui necessarius erat ad esum agni, ibi poneretur. Et ideo dixit, intingit. Sed cum omnes duodecim, in uase illo intingerent, nec per hoc quod dixerat iehsu, certificatus est Petrus, quis esset, innuit Ioanni qui supra pectus eius recubuisse dicitur ; ut secreto quereret ab eo quis esset. Cui Dominus uoce submissa ait: Cui intinctum panem perrexero: et dedit Iude buccellam intinctam . Inde est quod Eucaristia non  datur intincta, et etiam pro illorum heresi tollenda, qui dogmatisant Christum totum esse simul sub utraque et non sub una tantum specie, et tunc introiuit Satanas in cor Iude. Non tunc primo, sed ut proprium possideret. Et exiuit continuo, ut quod pepigerat principibus sacerdotum, adimpleret. Et tunc illo egresso, dedit discipulis sacramentum corporis et sanguinis sui. Unde et in canone illo die ita dicitur: Qui pridie quam pro nostra omniumque salute hoc est, hodie pateretur, etc. Sed quod ante Eucaristie perceptionem Iudam exiisse diximus, uidemur contradicere Luce, qui post calicem, traditorem commemorat. Sed forte Lucas de traditione recapitulat. Hilarius namque super Mattheum probat non interfuisse Iudam.  Nam iehsu eos, qui secum bibebant calicem, dixit etiam secum bibituros in regno Patris , ad quod Iudas indignus erat. Etiam de bibentibus nullum excepit. Ubi ait, Pro uobis effundetur. Nam aliorum fecit exceptionem, ubi ait, pro multis. Quod si dicatur, quod Iudas acceperit, uerba Hilarii oportet determinare, quia simul fieri potuerunt, que simul dici non possunt. Nam ordo Euangelii non repugnat Dominum distribuisse sacramentum corporis et sanguinis sui antequam per buccellam tinctam suum exprimeret proditorem. Et nota quod post ablutionem pedum, que facta est inter typicum Pascha et nouum, uolunt quidam cenandum esse: unde et ipsam cenam Domini appellant. Ad cuius  rei euidentiam, sciendum quod cena Domini partim uetus erat, partim noua: nam postquam discipuli eius parauerunt Pascha, et Dominus cum eis discubuit, ait: Desiderio desideraui hoc Pascha manducare uobiscum antequam patiar . Desiderat, iuxta auctoritatem, typicum Pascha manducare primo, et sic passionis sue mundo mysteria declarare, ut iam adueniente ueritate, umbram cessare doceat. Unde subiungitur: Dico enim uobis, quia ex hoc non manducabo illud, donec impleatur in regno Dei . Quasi dicat: Non ultra Mosaicum Pascha celebrabo, donec Ecclesia, que est regnum Dei, impleatur. Sequitur: Et accepto calice, gratias egit, et dixit: Accipite et diuidite inter uos. Hic calix ad uetus etiam Pascha pertinet: de  quo et subiungitur. Dico enim uobis, non bibam de generatione uitis donec regnum Dei ueniat , Sicut ergo typicum esum agni, panisque azymi: sic et typicum potum Pasche se non bibiturum dixit, donec ostensa resurrectionis gloria, regnum Dei, id est fides mundi adueniat. Cenam ergo Domini, neque in uino, neque in azymis, sicut nec in esu agni, quem Dominus hic terminauit, nemo reducat: alioquin iudaizat. Extrema pars cene, que ita nouo debetur homini, quemadmodum prima ueteri, qua Dominus sui sacramenta corporis et sanguinis distribuit, ipsa sepius est iteranda, seu repetenda, auctore Domino, qui ait: Hoc facite in meam commemorationem . Et quis aliter representare audebit, nisi quomodo Dominus ipse  tradidit? Si ergo uetustas repetitur, cur non perfecte, ut et agnus azymis atque uino societur? Sed et esum carnium in ieiuniis sumi horres? Ergo ieiunaturus bis edere quare non horres? Dupliciter itaque te preuaricatorem constituis, dum non preceptum ieiunii tempus obseruas.

Cum ergo dixit Dominus: Hoc facite in meam commemorationem, instituit hoc sacramentum. Hinc est quod cum in hac die omnes hore sint flebiles, sola missa solemnis est, in concentu et in ornatu. Et sicut die quinta in hebdomada mundane creationis, genus ex aquis ortum partim gurgiti remissum, partim in era leuatum est, ut stirpe una perdita, diuersa caperent loca: ita feria quinta huius hebdomade, qua sumus recreati, sacramenta  unius eiusdemque salutis partim nos deprimunt in tristitiam, partim leuant in gaudium. Unde et cum tanta gaudii spiritualis missa hec celebranda est solemnitate, ut quisque pontifex quidquid sui est officii, debeat hac die ex integro perficere: hoc est penitentes Ecclesie restituere, oleum benedicere, chrisma conficere, Gloria in excelsis cantare. Dicitur autem chrisma grece, unctio latine: unde Christus unctus, et chrisma unguentum dicitur. Fit autem de fructu et pinguedine olee cum misto balsamo: cuius arbor odorifera et precipua inter aromaticas arbores. Est autem chrisma signum Spiritus sancti, cuius et uirtutem continet. Spiritus enim sanctus diuine substantie pinguedo est, ita  ut quicunque ex eo refectus fuerit, dicat: Impinguasti in oleo caput meum . Et odor balsami in oleo suauitatem eiusdem significat Spiritus sancti, quam quicunque accepit, discretionis bono odore allicitur, dicere potest cum Apostolo: Christi bonus odor sumus Deo in omni loco . Huius igitur olei chrismalis unctio: principalis unctio ideo dicitur, quia ad eius unctionem principalis spiritus tribuitur, id est septiformis Paracletus. Hac uero die, id est decima quarta luna non immerito consecratur, quia hac die iussus est agnus immolari ad uesperam, et sanguine eius uterque postis liniri, et superliminare domorum in quibus edendus erat agnus, ut eo signo exterminator Aegypti domos intactas preteriret : ita  ex ipso chrismate ideo exprimitur signum crucis Christi; ut exterminator diabolus, in domibus animarum corporumque nullum nocendi ius habeat, et hoc illius typici agni sanguine, quo postes signabantur, fuisse prefiguratum. Sed cum unctio ista, usque in Sabbatum sanctum in baptizatis exspectetur, queritur quare ipsa nocte in qua comedendus erat agnus ista sacre chrismatis unctio baptizatorum frontibus non imponitur, cum illa nocte, id est quarta decima die primi mensis, id est hodie, et agnus immolari, et postes domorum cum superliminari ex precepto Domini debeant deliniri. Illa enim unctio, ut dictum est, fuit signum huius chrismatis unctionis. Respondemus, quod recte quidem fieret, si paschale conuiuium isto die ecclesia  celebraret, sed quia paschalis gaudium solemnitatis usque in diem tertium, quo Dominus resurrexit differre decreuit, ut interim luctui intendit illo die, quo passus est: ita et differendam censuit baptismalis chrismatis unctionem usque in Sabbatum, que nobis est uespera paschalis conuiuii. Et tunc signatis frontibus baptizati tendant ad Deum, Pharaonem, id est diabolum fugientes per mare Rubrum baptismi, ut sic baptismalis linitio, et paschalis agni conuiuium, sicut in antiqua lege prefiguratum est, secundum quod sanguine agni postes liniebantur, simul celebrentur.

Quod si queras cur non ipsa consecratio dilata sit, dicimus quod ideo, scilicet quod ab hac quinta feria, usque ad uesperam Sabbati, qua hora utendum  est chrismate, uacamus a missarum solemniis. Ipsum uero chrisma non nisi inter missarum solemnia, et loco quo pacem accipimus, fas est consecrari. Notandum uero quod oleum tribus de causis consecratur, quia uel ad salutem infirmorum, salutem dico tam corporum quam animarum, ad illuminandum catechumenos et neophytos, uel ad confirmandum, uel ad corroborandum baptizatos. Unde dicitur oleum infirmorum, oleum catechumenorum et oleum chrismatis. Et pulchre satis mysterio; quia hec olei tria genera figurata sunt in aromatibus illis, que tres ille mulieres, scilicet Maria Magdalena, et Maria Iacobi et Salome emerunt, ut uenientes ungerent Iesum , uel in signum illius trine unctionis, quo corpus Christi  adhuc mortale primo fuit inunctum, a Maria Magdalena, sexta die ante Pascha in domo Simonis leprosi, aperto alabastro unguenti nardi pistici ; secundo quando corpus eius iam mortuum Ioseph decurio ab Arimathea, id est a Ramata, que fuit ciuitas Elcane patris Samuelis , qui erat in occulto discipulus Iesu, et Nicodemus, qui uenerat ad eum nocte, ferens secum myrrhe et ales quasi libras centum, inunxerunt . Tertio in signum illius singularis unctionis et inuisibilis, qua pater unxit eum oleo letitie pre consortibus suis. Unde ait: Spiritus Domini super me, eo quod unxerit me . Nam cum ipse sit, de quo dictum ad Dauid: De fructu uentris tui ponam  super sedem tuam ; bene hec tertia eius unctio in trina unctione Dauid prefigurata est. Prima quippe unctio Dauid facta est in domo patris sui Isai, a Samuele; secundo unxerunt eum uiri Iuda super tribum Iude tantum in regem; tertio inunctus est super uniuersum Isrel. Primam unctionem in signum regni non in rem signi: secundam in rem signi, sed in partem sollicitudinis; tertiam accepit in plenitudinem potestatis. Prima ergo unctio incipientis, secunda proficientis, tertia plene regnantis, et in regno confirmati sunt. Secundum hec tria, celestis medicus iuxta cuiusque statum preparat hominibus medicinam: necesse enim erat ut secundum statum quo corpus mortuum erat propter peccatum: secundum quem etiam  homo poterat peccare, et non poterat non peccare: qui status fuit post peccatum et ante reparationem: propter quod Christus mortuus est pro peccatis, prepararetur oleum infirmorum, contritio scilicet penitentialis, tanquam myrrha et ale: quibus corpus Christi mortuum inunctum est. Nam sicut myrrha et ale amaritudinibus suis uermes expellunt, ita contritio et penitentia, quamuis amare sint, fugant tamen uermes uitiorum, et liberant ab operibus mortuis. Item, quia post reparationem et ante confirmationem, corpus hominis quasi mortale, nec iam mortuum, sed in parte resuscitatum, nec tamen penitus, quia in hoc morti addictum, quod peccare potest: in hoc uero resuscitatum, quod ab intus homo per gratiam potest non peccare; necesse  est, ut unctio nardi pistici, quo corpus Christi adhuc mortale inunctum est, caput Christiani, id est mentem eius perungeret, uidelicet amor initialis per nardum pisticum figuratus. Amor enim initialis est, mista cum pauore dilectio, pistis enim mistum dicitur. Est igitur nardus pisticus unctio mista, id est dilectio mista pauore. Et est amor initialis, in quo quidem initium uirtutis est, sed non perfectio. Qui bene catechumenis conuenit, qui catechumeni et per fidem illuminati sunt, sed nondum per baptismum renati. Initium autem uirtutum fides, baptismus uero submersio uitiorum, et munditia uirtutum. Item, baptizatis quasi ad robur et confirmationem necessaria est unctio chrismatis, amor uidelicet filialis, quo filii Dei corpus inunctum  est: qui etiam quasi filiis consolator datus et custos collatam a patre conseruet hereditatem, quia parum aut nichil prodest, si quisquam parentum magnam paruulo conferat hereditatem, nisi prouideat et tutorem. Nam ipse consecrationis modus et ordo, in illa trina consecratione huius trini profectus insinuat dignitatem.

Cum enim oleum infirmorum benedicitur, nec in capite uerba salutationis, hoc est, Dominus uobiscum, nec Oremus, nec in fine concluditur sicut et cetere orationes in quarum fine dicitur, per Dominum, etc. Sed infra orationem illam in qua dicitur, per quem hec omnia, Domine, semper bona creas, concluditur. Nam in ultimo antequam hoc dicatur, decenter ab acolyto oblatum submissa uoce pontifex  audientibus tantummodo circumstantibus, debet primo oleum exorcizare, et postea benedicere, et benedictionem suam terminare: In nomine Domini nostri Iesu Christi. Et tunc incipiat, Per quem hec omnia, Domine, semper bona creas, etc. Olei autem catechumenorum et chrismatis consecratio habent officium per se. Primo enim exorcizatur, deinde ad Dominus uobiscum et Sursum corda, benedictio chrismatis inchoatur. Duo siquidem acolyti, duas accipientes ampullas que oleum, quo chrisma et oleum catechumenorum contineant inuolutas, cum sindonibus de albo serico, ita ut uideri possint a medio, deferre debent decenter ante episcopum, proiectis sindonibus super scapulam sinistram,  ita ut redeant ad scapulam dexteram; et a dextris possint dependentia detineri: et sic fiat processio hoc ordine. Primo ambulent duo acolyti cum candelabris et ardentibus cereis; portentur due cruces, et inter illas chrismale oleum; dehinc portentur duo thuribula, et inter illos medium oleum catechumenorum; dehinc feratur Euangelium, ut impleatur omne bonum. Tunc subsequantur duodecim presbyteri, qui procedant bini et bini; tandem subsequantur duo pueri concinentes hymnum: O Redemptor. Signum est hoc totum magni mysterii. Ampulla quippe cum chrismate quodam modo figurat corpus sumptum de uirgine continens in se corporaliter Spiritus sancti plenitudinem: quod antequam transiret ad altare crucis, aliquo tempore  erat coopertum, et aliquo nudum. Quando enim quasi rex non esset portabatur in Aegyptum, quando portatus est in templum, quando subditus erat Marie et Ioseph, quasi coopertum latebat: in miraculis uero, in predicatione, et ostensione sue maiestatis, quodammodo nudum erat.

Hec igitur bene inter duas cruces portatur, quia Christus et per proprii corporis passionem, et per proximi compassionem mediator Dei et hominum sustinetur; sed et inter duo thuribula altera portatur ampulla, qui per deuotionem et contritionem spiritus ratio quasi media saginatur. At postquam benedicta fuerit, et ab altari reddita, a pontifice et a ministris altaris uisibilis et nuda salutatur. Hoc  significat quod postquam ab altari crucis transiuit, presentiam suam corporalem discipulis suis, quorum typum gerunt duodecim presbyteri, qui assistunt, exhibuit; et eos sue resurrectionis testes esse uoluit. Quod autem aliis inuisibilis et cooperta ad salutandum defertur, significat, quod in celum Christus rediens inuisibilis factus est hominibus. Quod autem sindonem illam, qua tegitur ampulla, album et sericum esse diximus; ad hoc dictum est, quod serica habeamus a uermibus: figuratur quoque caro Christi, sub qua diuinitas latuit, que in hoc naturam uermis habuit: quod sicut sine peccati contagio, ita et sine corruptione libidinis natus de uirgine fuit. Unde in psalmo ait: Ego sum uermis et non homo . Qui etiam uermis bene  in illo figuratur, quem Rhamis uocant Iudei, dicentes: quod eius sanguine facile lapides secabantur, cum poni deberent in templo Salomonis; et ideo malleo non indigebant latomi. Quod si ita uerum est, nostre fidei satis arridet mysterium: huius siquidem uermis sanguine a corruptibili massa precisi sunt lapides uiui in templum sanctum, quod est Ecclesia: nec postea necessarium fuit, ut audiretur legis austeritas, tanquam malleus, quia sui sanguinis effusione suscitauit de lapidibus filios Abrahe super fundamentum apostolorum et prophetarum, ipso summo angulari lapide Christo Iesu . Quod autem sindon de leua transfertur ad dexteram, hoc insinuat, quod per nubem incontaminate carnis sue, facta est mutatio dextere  Excelsi, que prefigurata est per patriarcham nostrum Iacob, qui filii sui nomen Benoni mutauit in Beniamin . Benoni quippe filius doloris, Beniamin uero filius dextere interpretatur. Hoc ergo Christi contulit humanitas, ut filius doloris, id est filius ire, lucta sue passionis, unde Iacob luctator interpretatur, esset filius dextere, id est filius gratie, ut qui ex merito nostre prauitatis digni fuimus illa terribili uoce, que statuendis a sinistris dicetur, scilicet. Ite, maledicti, in ignem eternum , cum filiis statuendis ad dexteram, audituri simus. uenite, benedicti, etc. 

Unde bene hoc eodem die quo iehsu traditus est, pontifex apertis ianuis occurrit pro foribus ecclesie  penitentibus, qui facti fuerant per peccatum filii ire, dicens: uenite, uenite, uenite, filii, audite me, timorem Domini docebo uos . Et ut in persona Domini uox illa pontificis proferatur, ostendit psalmi titulus, qui sic inscribitur: Psalmus Dauid, cum mutauit uultum suum coram Abimelech, et ferebatur manibus suis et dimisit eum et abiit . Dauid quippe, qui uel manu fortis, uel uultu desiderabilis interpretatur, Dominum Iesum significat, qui coram Abimelech, qui interpretatur Patris mei regnum, scilicet coram Iudeis, hodie immutauit uultum suum, id est sacrificandi ritum, quando immolato iam Pasche ueteris agno sumens panem et uinum, ferebatur in manibus suis dicens: Hoc est corpus meum, et hic est sanguis meus .  uox igitur pontificis, uox est inuitantis amici, uox, inquam, Christi, qui ad conuiuium corporis et sanguinis sui nos inuitat dicens, uenite, filii, et ut magnus et capax suscipientis sinus aperiatur, omnes ianue patent ecclesie: quasi dicat pontifex aquiloni: Da; et austro: Noli prohibere . Quod autem surgens a cena iehsu lauit pedes discipulorum, a mysterio non uacat, quamuis sufficere uideatur humilitatis exemplum, quod in illo facto demonstratur. Surrexit a cena, id est a conuiuio paterne glorie; et posuit uestimenta sua, quia semetipsum exinaniuit, formam serui accipiens, et terrena carne nostra quasi linteo, cuius materia nascitur e terra, precinctus, sanguinem suum sicut  aquam effusam in peluim effudit ; et inde lauit pedes nostros, id est actus nostros; sicut de quibusdam scriptum est: Lauerunt stolas suas in sanguine Agni , exemplum nobis tribuens, ut et nos ita faciamus; quia sicut ipse pro nobis animam suam posuit, sic et debemus pro fratribus animas ponere. Quia uero in uespera traditus est Dominus, nec fuit ei in illa captione species neque decor, sed estimatus est uir despectus, et uirorum nouissimus, ideo in uespera denudantur altaria, et ab apparatu suo et decore spoliantur: lauantur uino et aqua, in signum quod in passione sua sanguine redemptionis, et aqua baptismi nos lauit: flagellis tunduntur, in signum, quod ipse pro nobis flagellis fuit cesus. Campane non pulsantur,  quia fidei precones, id est apostoli, non solum conticuerunt, sed relicto eo, omnes fugerunt. Unde princeps apostolorum Petrus, a cuius ore primo ueritatis exiuit preconium, dicens: Tu es Christus Filius Dei uiui , uocem illam repressit, conticuit, Christum reliquit, tertio negauit.



SERMO XuII. IN DIE SANCTO PASCHAE.

Cantate Domino canticum nouum, quia mirabilia fecit . Psalmus Dauid. Psalmus iste attribuitur Dauid, quia mirabilia fecit: uultu siquidem desiderabilis et manu fortis: sic enim interpretatur Dauid, qui Goliam interfecit, leonem deuicit, ursum prostrauit, quando coram Abimelech faciem suam immutauit, quando coram seruis eius  impegit in ostia porte, manibus suis se portauit, et saliua defluxit per barbam; uel quando nudatus uestibus suis, saltauit coram arca Dei: in iis omnibus uere mirabilia fecit. Ipse est enim Dauid, qui speciosus forma pre filiis hominum: uultu desiderabilis, in quem ipsi angeli prospicere desiderant. Bene faciem suam immutauit; quando reputatus est leprosus, et percussus a Deo et humiliatus, opprobrium hominum et abiectio plebis, eo quod non erat ei species neque decor. Tympanizauit autem, quando pellis carnis sue in ligno crucis extensa fuit, uelut in tympano: ita ut dinumerari possent omnia ossa eius, sicut ait. Dinumerauerunt omnia ossa mea : id est dinumerabilia fecerunt.  Impegit autem in ostia porte, quando portas contriuit ereas, et confregit uectes ferreos; et tanquam alter Samson portas Gaze in montis supercilio transportauit . Se etiam portauit in manibus suis, quando corpus suum tenens in manibus, discipulis ait: Accipite et comedite ex hoc omnes . Defluxit etiam saliua per barbam, quando loqui quasi quedam infantula uidebatur sapientia capitis iam defluxa, quando dicebat: Nisi manducaueritis carnem filii hominis, et biberitis eius sanguinem, non habebitis uitam in uobis . Nudatus quoque uestibus suis coram arca saltauit, quando consortio discipulorum spoliatus, solus torcular calcauit; et ut uilior uideretur plusquam factus fuerat, coram Deo se humiliauit.

 Licet ergo Michol derideat , uidelicet Synagoga; licet contemnat Achis , id est populus gentilis, Iudeis quippe scandalum fuit Christus, gentibus autem stultitia, uos dilectissimi, qui creditis hec omnia facta fuisse uirtute Dei et sapientia, Cantate Domino canticum nouum, quia mirabilia fecit. Quid enim mirabilius, quam quod Rex regum, et Dominus dominantium in crimen lese maiestatis sustinere uoluit pro ueste purpuram, pro corona spinam, pro sceptro arundinem, pro unctione myrrham, pro throno crucem? Sed hec omnia in argumentum et testimonium Iudaice damnationis facta sunt; et ad gloriam nostre salutis. Quasi enim quedam testimonia nostre salutis fuerunt hec omnia, quia in hoc quod purpura  uestitus est, palam fecit, quia ipse est, qui uenit de Edom, tinctis uestibus de Bosra. Edom filius populi mei interpretatur, Bosra tribulatio: unde Bosra, que est in Edom, tribulationes filii populi sui significat, id est tribulationem, quam intulerunt ei filii populi sui, id est Iudei. Induunt eum purpura, et dicunt: Quare rubrum est indumentum tuum?  Et cum manifestasset eis causam, dicens: Torcular calcaui solus , intelligere uoluerunt: sed in contemptum calcationis sue eum purpura uestierunt. Gens misera, gens attrita fonte, nonne sic oportuit ut tunica Ioseph tincta sanguine patri presentaretur? Quomodo liberari possetis ab Aegyptiis, nisi uterque postis sanguine liniretur? Dedistis pro corona spinam. Bene dedit terra uestra,  quod habuit, nondum a maledictione purgata. Spinas et tribulos habuit, spinas dedit. Miseri, nonne sic oportuit Deum in rubo apparere? Nonne sic debuit aries inter uepres cornibus herere? Arundinem dedistis pro sceptro, apertissime demonstrantes quod opus illud, quod erat in manibus Iesu, regni uestri sceptrum fecit arundineum et fragile: et ad scribendam damnationem uestram, ne possit deleri, scriptori, qui atramentarium habebat in lumbis , arundinem preparastis. Pro unctione dedistis myrrham, non intelligentes, quod Mardocheus sic introducere debuit Edissam in domum Assueri. Mardocheus enim myrrha munda, Edissa misericordia, Assuerus beatitudo interpretatur.

 Myrrha igitur ista, qua eum unxistis, misericordiam in domum beatitudinis introduxit, ut non iam iustitia, scilicet uasthi uastans omnia, sed misericordia dignitate regia fungeretur. Unde alibi ait: Manus mee distillauerunt myrrham . Dedistis pro throno crucem, quia sic oportuit, ut lignum in panem mitteretur. Hoc est enim lignum, quod amaritudinem Mara dulcorauit ; per quod duritie uestre ferrum natauit , propter quod subleuandum angelus in piscinam descendebat: et ligno per angelum aquam mouente, sanus erat qui prior descendebat, a quacunque detinebatur infirmitate . Preuiderat enim regina Saba quod regnum Iudeorum deberet  destrui per hoc lignum: et hoc Salomoni mandauit: unde Salomon sub piscina Sile lignum hoc abscondit; et cum tempus passionis appropinquasset, angelus Domini cepit paulatim lignum mouere; ex cuius motione piscina mouebatur, et per ligni uirtutem, et eius motionem, sanabatur qui descendebat in piscinam. Mouit ergo angelus lignum istud, ita quod ipso die passionis supernatauit: unde populus, cum iehsu duceretur ad mortem, lignum quasi inutile, et haurientibus nociuum, amouit a piscina, et ad crucis patibulum preparauit. Impletum enim fuit, quod dixerat Nichaula, quod lignum illud regnum Iudeorum destrueret. Ergo, dilectissimi, Cantate Domino canticum nouum, quia hec mirabilia fecit. Quid enim mirabilius:  quam quod impassibilis pati, immortalis mori, iustus pro iniustis, amicus pro inimicis, pro seruis Dominus, pro tantillis tantus dignatus est crucifigi? Defectus nostre mortalitatis sustinuit: ita tamen quod qui uideret eum hominem ex infirmitate, Deum crederet ex potestate, ut intelligeremus ipsum huiusmodi defectus assumpsisse uoluntarie, non necessitate. Qui enim legitur timuisse, armatis se sponte obtulit dicens: Ego sum: si me queritis, sinite hos abire . Et qui dixit: Tristis est anima mea usque ad mortem , ipse etiam dixit: Nunc clarificatus est Filius hominis . Et qui dixit: Abba, Pater, si fieri potest, transeat a me calix iste : ipse Petro dixit: Mitte gladium in uaginam. Calicem quem dedit  mihi Pater, non bibam illum?  Et qui ad inferna descendit, ipse Latroni dixit: Hodie mecum eris in paradiso . Et qui dixit: Deus meus, Deus meus, ut quid dereliquisti me?  Ipse etiam dixit: Amodo uidebitis filium hominis sedentem a dextris uirtutis Dei .

Manus quoque que clauo fuit affixa, solo tactu sanauit auriculam Malchi. Et cum ignominiose pendebat in cruce, terram concutiebat, solem obscurabat, frangebat lapides, aperiebat monumenta, mortuos suscitabat. Et satis digne, quia ipse est, qui respicit terram, et facit eam tremere. Maxime tunc moueri debuit, quando inclinato capite eam respexit. Ideo terram mouit et conturbauit, quia terrena  corda et facto mirabili terrore concutiebat. Solem obscurabat, quia is claritatem dabat, et adueniente lune synodo patiebatur eclipsim: luna siquidem Ecclesia est, quam federe sanguinis et aque fluentium de latere suo sibi uniuit: cuius causam homines terreni considerare nescientes, mirati sunt, quod obscuratus esset sol meridie, nescientes, quod sol iustitie recto diametro erat in synodo lune, uidelicet Ecclesie sue. Frangebat lapides, quia etiam dura infidelium corda ad penitentiam mouebat. Unde Centurio: uere Filius Dei erat iste . Aperuit monumenta: quia Phariseorum spurcitie manifestate sunt, de quibus dictum est: ue uobis, Scribe et Pharisei, qui similes  estis sepulcris dealbatis, que deforis sunt pulchra, intus uero omni spurcitia plena . Mortuos suscitauit, quia non tam corporis quam anime, morte sua mortem occidit: corporis quidem, quantum ad omnes spe, quantum ad plures re; anime uero quantum ad sufficientiam, etsi non ad efficientiam. Sufficiens autem hostia fuit, que potuit omnes liberare, etsi non omnes inde sint effectum consecuti. Accipiat igitur Maria tympanum et tympanizanti nostro Dauid cum gaudio occurrat dicens: Cantemus Domino, gloriose enim honorificatus est, quia mirabilia fecit: equum enim et ascensorem proiecit in mare . Iustum est enim, ut Maria illuminata, sic enim interpretatur Maria, cum Christo moriente mortificationis assumat tympanum,  quia morte sua mortis destruxit imperium. Cum enim ipse proiectus est in mare, equum et ascensorem proiecit in mare. Christus siquidem tanquam alter Ionas fugere uolens in Tharsis, nauem intrans obdormiuit; sed mare turbatur, suscitatur tempestas, nauis titubat, naute murmurant, et excitato Iona, dicunt ei: Quid fecisti? Quibus Ionas ait: Si propter me orta est hec tempestas mittite me in mare . Proiectus est in mare et facta est tranquillitas magna; qui proiectus in mare, equum et ascensorem deiecit in mare. Ionas quippe qui dolens uel columba interpretatur Christum significat, qui cum dolores nostros portaret, nec rostrum habuit unde malediceret cum malediceretur, nec ungues unde lederet cum lederetur, nec  uocem amaritudinis cum ad iracundiam prouocaretur. Hic igitur cum multas mundi tribulationes explorasset et iam tempus aduenisset quo debebat transire de hoc mundo ad Patrem, tanquam fugiens ad celestis gaudii explorationem properabat. Hoc est quod fugere uoluit Ionas in Tharsis sed intrauit nauem, quia ut predicaret uenit ad Synagogam; sed cum defectus humanos ibi assumpsisset, quasi in naui dormiuit: unde Iudei humanitatis eius defectus, non diuinitatis gloriam attendentes, mare turbant, mundum suscitant. Unde dicunt: Quid facimus, quia hic homo multa signa facit, et totus mundus uadit post ipsum?  Tempestas suscitatur, tum ut capiant eum in sermone, tum eius operibus detractantes, dicentes in  Beelzebub principe demoniorum, eiicit demonia. Nauis titubat, Synagoga uacillat; alii dicebant, quia bonus est, alii, non, sed seducit turbas . Naute murmurant, Scribe scilicet et Pharisei dicentes: Non est hic homo a Deo qui Sabbatum non custodit . Dicunt enim, quid fecisti? Esne uerbum caro factum? Quousque animas nostras tollis? si tu es Christus, dic nobis palam . Dicit eis Ionas: Si propter me orta est hec tempestas, id est si non potest transire calix iste, nisi bibam illum, mittite me in mare, id est mittite me in amaritudinem mortis. Proiectus est in mare, quia cum quadam abiectione opprobrium hominum factus et abiectio plebis. Proiectus est in mare,  qui mortis amaritudines pro nobis sustinuit, mortis tamen transitorie, per quam diabolum et satellites eius proiecit in amaritudinem mortis, sed perpetue. Hec sunt mirabilia que fecit in depositione anime; qui potestatem habuit deponendi animam suam, et iterum sumendi eam. Sed quia mirabilia cognouimus, que fecit in depositione anime sue, iam ea uideamus, que fecit in assumptione:

Potestatem, inquit, habeo ponendi animam meam. et iterum sumendi eam . Res mirabilis atque inaudita: a seculo enim non est auditum, quod quis se suscitauerit. Suscitauit Elias filium Sareptane ; filium Sunamitis Eliseus ; alii alios; sed nulli seipsos. Sed quid utilitatis in ista suscitatione Christi sit, demonstrant  apparitionum signa, quibus se discipulis prebuit manifestum. Surgens enim mane prima Sabbati apparuit primo Marie Magdalene , tanquam magne infirme, tanquam magis egrote; et ne rediret ad uomitum, et ad antiquum Dei contemptum, ne retro respiceret, que manum iam miserat ad aratrum, uisitauit eam in spiritu timoris, quando apparuit ei angelus, cuius species erat sicut fulgur et uestimenta eius sicut nix. Et quoniam timor nunquam malus est, nisi quando nimius est, temperauit eum spiritu pietatis: quando iterum ei in horto apparuit, et oculo pietatis eam respiciens ait: Maria . Spiritu uero scientie uisitauit Cleopham et socium eius, quando incipiens a Moyse et prophetis, cepit eis predicare  quod sic oportuit Christum pati, et introire in gloriam suam . Undecim uero discipulos congregatos in domo, in spiritu fortitudinis uisitauit, quando ianuis clausis intrauit ad ipsos, et ait eis: Pax uobis . Confidite, quia ego uici mundum. Ad mare Tiberiadis Petrum et Ioannem spiritu consilii uisitauit, quando ipsis in uanum laborantibus tota nocte, dixit: Mittite in dexteram nauigii recte et inuenietis . Thomam uero qui dixerat, nisi uidero fixuram clauorum, etc., uisitauit in spiritu intellectus, quando post dies octo iterum ianuis clausis uenit ad discipulos, et Thome dixit: Infer digitum tuum in latus meum: mitte manum tuam in loca clauorum, et noli esse incredulus sed fidelis . In spiritu uero sapientie apparuit  recumbentibus discipulis, quibus exprobrauit incredulitatem ipsorum, et duritiam cordis, et ait: Ite, docete omnes gentes, baptizantes eos in nomine Patris et Filii, et Spiritus sancti .

Hec sunt mirabilia, que fecit in assumptione anime sue. Cantate ergo canticum nouum, quia mirabilia fecit. Sed quid est canticum? Canticum est exsultatio mentis in uocem prorumpentis. Quia ergo in uoce exsultationis et confessionis sonus est epulantis, cantemus canticum, quibus datum est hodie epulari. Pascha enim immolatus est Christus, sicut dicit Apostolus: Pascha nostrum immolatus est Christus. Itaque epulemur . Pascha nostrum Christus est, Agnus scilicet qui tollit peccata  mundi, quem nobis incorporare debemus, uel laborare potius, et orare, quomodo nos incorporet sibi. Caput, ait Scriptura, cum intestinis et pedibus uorabitis . Caput diuinitatem significat, pedes humanitatem, intestina uero ea que pertinent ad animam. Fuerunt enim heretici qui Christum Dei Filium confessi sunt; sed ipsum hominem factum non crediderunt: isti caput agni sine pedibus et intestinis comederunt. Alii uero ipsum purum hominem fuisse dixerunt, quia mortuum eum uiderunt: sed eum nec resurrexisse, nec Deum fuisse crediderunt: isti pedes et intestina uorabant: sed caput omittebant. Alii uero Deum et hominem fuisse crediderunt; sed tamen diuinitatem pro anima ipsum habuisse mentiti sunt: isti caput  et pedes uorabant, sed intestina dimittebant. Nos uero qui eum uerum Deum et uerum hominem, ex anima rationali et humana carne subsistentem confitemur, caput cum intestinis et pedibus uoremus, id est cum auiditate non in uentrem, sed in mentem Pascha nostrum traiicere satagamus, uel quia Pascha transitus interpretatur, tanquam inuitati ad celestes nuptias transeamus, de tenebris ad lucem, de infidelitate ad fidem, de uitiis ad uirtutem, de morte ad uitam, uel de mundo ad Patrem, ut sic in uoce exsultationis et confessionis in primo celebremus Pascha historicum, in secundo allegoricum, in tertio tropologicum, in quarto anagogicum. Cantemus ergo canticum, et nouum, propter promissum, propter signum, propter preceptum. Propter promissum, quia  uetera transierunt, et ecce noua facta sunt omnia

Unde non iam nobis uetera uel temporalia, sed noua et spiritualia sunt promissa. Exuite igitur ueterem hominem, fratres karissimi: et induite nouum hominem, qui secundum Deum creatus est. Nouate uobis nouale, et nolite serere super spinas. Cantate et canticum nouum propter nouum signum. Nouum enim fecit Dominus super terram; non solum quod mulier circumdedit uirum, sed quod uir ille suscitauit se ipsum. Cantate etiam canticum nouum, propter nouum preceptum: Mandatum, inquit, nouum do uobis, ut diligatis inuicem, sicut dilexi uos . Quantum dilexit nos? Usque ad mortem, mortem autem crucis. Ad  hanc enim dilectionem inuitat nos ipsum signum crucis. Crux enim habet duo brachia extenta. Extendamus igitur ad dilectionem amicorum et inimicorum utrumque brachium, dextrum scilicet et sinistrum: longitudinem habentes in perseuerantia usque ad mortem; et solo Dei intuitu nos diligentes habeamus sublimitatem, et cum iis omnibus humilitatis habentes profundum. Sic crucem Domini baiulemus et commoriamur ei, ut a morte tam anime quam corporis resurgere mereamur, ipso adiuuante, ipso patrocinante, ipso auxilium ministrante, qui uiuit et regnat per omnia secula seculorum. Amen.



SERMO XuIII. IN DIE SANCTO PASCHAE.

 Non coques hedum in lacte matris sue . Apostolo teste, nichil ad perfectum adduxit lex ; sed propter trangressiones data est; donec plenitudo legis, non per uerbum legis, sed per legem uerbi, daretur in plenitudinem temporis. Ecce quod in exitu Isrel de Aegypto, immolari precipitur agnus paschalis, et hoc ritu: Non comedetis, ait, ex eo crudum quid, nec coctum aqua, sed assum tantum igni. Caput cum intestinis et pedibus uorabitis, et sanguine eius superliminare domus et utrumque postem linietis. Et secundum hunc ritum accipietis et hedum . Unus autem ritus est agni pariter et hedi, unus ritus, una legis sanctio, una fides eius qui uenit in similitudinem carnis peccati; et qui peccatum non fecit,  nec inuentus est dolus in ore eius. Una fides eius, qui cum peccatoribus uenit conuersari, et constanter tamen dixit: Quis accusabit me de peccato?  Unus ritus eius, qui, teste Apostolo, pro nobis factus est peccatum , ut de peccato damnaret peccatum, et eius, qui fuit Agnus sine macula, Agnus Dei qui tollit peccata mundi. Nihil ergo crudum de agno paschali uel hedo edere debemus, cum corpus eius suscipimus. Sed in sacramentis rerum res sacramentorum cognoscamus: sunt enim ibi duo sacramenta, et due res. Sacramentum quippe est uisibilis forma panis et uini: sacre rei illius inuisibilis, uidelicet corporis agni immaculati, qui uoluit fieri hostia pro peccatis nostris, cum in cruce pependit: et idem corpus  de uirgine natum, uerum in ueritate signi, quod etiam est signum ueritatis, sacramentum est illius corporis Christi, quod est Ecclesia. Est igitur sacramentum, et non res, uisibilis forma panis et uini: sacramentum et res, corpus de uirgine natum: res, et non sacramentum, corpus eius quod est Ecclesia. Qui igitur sacramentum sine re ibi credit esse, crudum comedit, quia nichil ibi spirituale credit; spiritus enim ignis est. Qui rem et sacramentum esse credit, ita quod remanente panis et uini substantia, credat esse uerum corpus Christi sicut quidam heretici mentiti sunt: corpus quidem accipit, sed semicrudum. Qui uero per susceptionem rei et sacramenti membrum Ecclesie se efficit, Christi corpus accipit et sancti Spiritus  igni coctum. Sequitur:

Non coctum aqua. Assata per ignem fortius astringuntur, elixa uero per aquam facilius dissoluuntur. Aqua igitur coctum comedit, qui sumendo corpus Christi dissolui et per partes posse diuidi suspicatur, uel illam unionem Dei et hominis in passione solutam arbitratur. Et quia nichil phantasticum in illo sacramento credere debemus, sciendum est quia uere frangitur ibi, quod uidetur, et non est; non quod est, et non uidetur. Frangitur forma uisibilis, non res inuisibilis. Non frangitur substantia, sed accidens, quod nec in subiecto est, nec subiicit. Mira res, sed tamen uera, nec multum mirabilis, si cuius sit, attendamus. Cum hec attendis  et miraris, attende cuius sit corpus, et non miraberis. Ipsum est enim corpus illud, quod de uirginis utero per clausam ianuam exiuit. Ipsum est, quod ad discipulos clausis ianuis intrauit. Ipsum super mare siccis uestigiis ambulauit, ipsum contra naturam nubes suscepit et leuauit. Hanc igitur speciem panis et uini in corpus Christi transubstantiatam miraris? Nunquid ipse est, qui coram Petro et Iacobo et Ioanne transfiguratus est? Nunquid ipse est, qui cum duobus discipulis euntibus in Emmaus, peregrini formam suscepit? Illas transfigurationes non miraris: et propter hanc obstupescis? uerbum per quod omnia facta sunt, et omnia potest, istud non potest? uerbo, quo dixit, et facta sunt, hoc dixit, et factum non erit? ueritas  est: uerba eius spiritus et uita sunt . Si hec spiritualiter et cum caritate intelligis, uerba eius spiritus et uita sunt et tibi sunt; si hec non caritatiue, sed carnaliter intelligis, uerba eius nichilominus spiritus et uita sunt, sed tibi non sunt; sed fomentum damnationis et mortis tibi sunt. Para igitur mentem, non dentem; crede, et manducasti. Totus igitur sumitur Christus et totum. Totus in persona, totum in natura. Caput, inquit Scriptura, cum pedibus et intestinis uorabitis. Non dixit, pedes cum capite uel intestinis: non dixit, intestina cum pedibus, uel capite uorabitis. Qui enim dixit quod est, remouit quod non est. Quia igitur caput Christi Deus, per caput sublimitas diuinitatis accipitur; per pedes uero humilitatis  humanitas designatur. Unde Ioannes dignum se non arbitrabatur soluere corrigiam calceamentorum eius ; id est non arbitrabatur se dignum aperire sacramenta humanitatis eius. Intestina uero sunt anima, et anime uirtutes et potentie; quas Christus habuit, prout decuit et oportuit. Fuerunt ergo heretici, qui ipsum purum hominem asserebant, sed Deum esse negabant. Hi pedes et intestina uorabant, sed caput omittebant. Fuerunt alii, qui ipsum Deum esse crediderunt, sed eum ueram carnem, sed quasi phantasticam ut sic uideretur ab hominibus, accepisse negabant: isti caput et intestina uorabant, sed non pedes. Fuerunt alii, qui ipsum Deum esse et ueram carnem accepisse confessi sunt; sed ipsum animam habuisse negauerunt,  sed ipsam anima diuinitatem: isti caput et pedes, sed non intestina uorabant. Nos autem qui ipsum Deum et hominem uerum, ex anima rationali et humana carne subsistentem confitemur, caput cum pedibus et intestinis uorare tenemur: uorare, id est cum omni auiditate sumere. Quidquid enim Dei est, cum auiditate faciendum est. Propter hoc ait Psalmista: uoluntarie sacrificabo tibi .

Nota ordinem uerborum: Caput cum pedibus. Non ait pedes cum intestinis, uel intestina cum pedibus: nam separationen carnis et anime, cum mortuus esset in sepulcro, confitemur. Sed talis fuit unio Dei et hominis, quod nec a carne in sepulcro,  nec ab anima separari potuerit in inferno. Et totus erat in sepulcro, sed propter carnem; totus in inferno, sed propter animam; totus ubique, sed propter diuinitatem. Totus dico, sed non totum. Sed nunquid uerum dixit, qui dixit: Eli, Eli, lamma sabacthani; hoc est, Deus meus, Deus meus, ut quid dereliquisti me?  Ait enim super hoc Ambrosius: »Clamabat homo separatione diuinitatis moriturus.« Hinc est, quod Hesychius super Leuiticum , de duobus hircis loquens quorum alter immolabatur, alter uero a populis abire permittebatur in solitudinem, dixit: »Immolata est humanitas quasi hircus: sed diuinitas quasi alter hircus, abiit in solitudinem, id est in celum, ut portaret peccata nostra, non ut haberet,  sed ut consumeret.« Sed hoc intelligendum est, quantum ad defensionem, quantum ad protectionem, non quantum ad unitionis solutionem. In hoc enim eum diuinitas dereliquit, quia protectionem cohibuit, ut potestatem haberet inimicus, qua consummaret passionem. Nam si defendere eum diuinitas uoluisset, inimicus eum occidendi potestatem non habuisset. Et si mortuus non fuisset, salutem nostram operatus non esset. Ut igitur homo saluaretur, oportuit ut Christus moreretur. Sed mori non poterat, nisi potestatem occidendi eum inimicus haberet. Potestatem habere non posset, si eum diuinitas defendere uoluisset. Ergo in hoc eum diuinitas deseruit: quod ipsum non protexit, sed unionem non soluit. uerba quidem notanda  sunt. Non enim ait, derelinques, sed dereliquisti. uiuus hoc dicebat, ergo iam uiuum diuinitas dereliquerat. Ergo nec tunc Deus erat: quod nefas est credere et dicere. Sed in hoc eum dereliquerat, quod Pilatus, quod Iudeus occidendi hominem illum potestatem a Deo acceperat. Nam cum mala uoluntas ab homine, uel a diabolo sit; omnis tamen potestas, siue bona sit, siue mala, esse non potest, nisi a Deo. Hinc est quod Dominus ait: Non haberes in me potestatem, nisi tibi datum esset desuper . Sequitur:

Et linies sanguine agni superliminare et utrumque postem. Hinc est quod Dominus angelo, qui atramentarium scriptoris habebat in lumbis, dixit:  Signa thau, in frontibus uirorum gementium super cunctis abominationibus, que fiunt in Ierusalem . Quod Dominus in fronte per prophetam, hoc idem Dominus in superliminari dixit per legislatorem; sed hoc idem signum ipse Betius  in inferiori margine uestis philosophie depictum cognouit. Quia idem est, et sanguinem positum in superliminari, et theta [] depictum in inferiori. Sed et ipse Gedeon, trecentos milites, qui ad bella procederent, a dextris statuit, et elegit , significans sanguinem agni ponendum, et thau in dextro poste depingendum. Nam numerus ille, qui per figuram theta figuratur, firmissimum est conscientie munimen, tam ad omnia, si terreant, aduersa, quam si adulentur prospera. Si scenice uitiorum  meretricule te reuocent ad temporalia, si te in peccatis securum reddat inordinate spei presumptio falsa, signa thau, pone sanguinem passionis in conscientiam, quoniam et Samson uicit in asini mandibula. Nihil est enim quod non uincat frequens ruminatio passionis, et patientie Christi. Sequitur:

Et comedetis panes azymos cum lactucis agrestibus. Non omne fermentum abiiciendum est; nam mulier sapiens fermentum posuit in farine satis tribus; sed a cibo anime spirituali abiiciende sunt, uel aperta malitia, uel religio simulata. Nam de primo dicit Apostolus: Expurgate uetus fermentum ; de secundo Dominus in Euangelio:  Cauete a fermento Phariseorum, quod est hypocrisis . Propter hoc azyma sinceritatis ponit Apostolus, contra malitiam; ueritatis, contra religionem simulatam. Lactucas etiam agrestes comedere tenemur, et non domesticas. Nam sicut alia lactuca domestica est, alia agrestis, ita quedam est amaritudo agrestis, quedam domestica: per lactucam enim, quia amara est, amaritudo figuratur. Sed sicut melle siluestri Ioannes utebatur in deserto , ita et nos lege precipimur uesci lactuca agresti. Nec mel domesticum Ioannes, nec legislator lactuca domestica precipit uesci, quia utrumque abominabile est apud Deum. Nam dulcedo domestica est inter prospera gratulari; lactuca domestica est inter aduersa amaricari; sed  mel siluestre est gratulari si pungant aduersa; lactuca agrestis est si decipere uolunt prospera. Propter hoc ait Ieremias: Pone tibi amaritudine. . Hanc lactucam comedebat propheta, quando dicebat: Ecce in pace amaritudo mea est amarissima . Et iterum alius propheta: Ingrediatur putredo in ossibus meis et subter me scateat, ut requiescam in die tribulationis . Sequitur:

Renes uestros accingetis. Necesse est ut pruritum carnis humane, uel precingat uirginitas, ut exinaniat; uel accingat continentia, sic ut cohibeat; uel ordo coniugalis ordinate succingat; nec enim peccatum est, si non causa coitus, sed causa prolis  sponsus sponsam ordinate cognoscat; ut sic ex illa cognitione filius queratur qui per undam baptismatis Deo postea regeneretur. Baculosque tenere iubemur in manibus, id est disciplinam exhibere operibus, que non sit nobis uirga, sed baculus, ut in austeritate discipline grossitudo baculi figuretur. Calceamenta etiam habere debemus in pedibus, ne terrenum lutum affectus nostros polluat; sed sic exempla doctorum muniant, ut etiam eorum suffragia a luto defendant. Ecce, dilectissimi, si omnia que de agno uel hedo dicta sunt, sufficiunt ad medelam: quid necessarium fuit tante perfectioni addere quod audistis: Non coques hedum in lacte matris sue? Notandum est ergo quod Pater Filium tradidit, Iudeus filium tradidit. Idem operatus  est Iudeus, quod Deus. Sed Deus bona uoluntate operatus est, quod Iudeus mala uoluntate. Ergo mala uoluntas fuit Iudei, idem operantis quod Deus: ergo eadem uoluntas Iudei et Dei, sed mala in Iudeo, bona in Deo, quia necessarium fuit uelle Deum: quod noluit uelle Iudeum. Sicut econtrario potest esse bona uoluntas hominis; et aliud tamen uolentis quod Deus: sed si est alia uoluntas a Deo, non est tamen alienata a Deo, quia uult hominem uelle, quod ipse non uult; alia enim debet esse uoluntas iudicis, alia iudicio subiacentis. Iudex uult exercere iustitiam, iudicandus prestolatur misericordiam. Iudex eum damnandum disponit.  Sed quis unquam carnem suam odio habuit? Sunt igitur contrarie uoluntates et iudicis et iudicandi, imo forte grauius damnari deberet, si sibi damnum optaret, quia qui sibi nequam, cui bonus?

Ergo bona est uoluntas et iudicis, qui non uult quod iudicandus; et iudicandi, aliud uolentis quam iudex. Non est enim contra illam, etsi sit preter illam. Sed quid mirum, si inter duos homines sint diuerse uoluntates, que non sint aduerse, cum etiam in unoquoque hominum sint diuerse uoluntates; per quarum unam aliquid non uelit, quod per alteram uelit? Nam secundum inferiorem uim anime, que sensualitas appellatur, aliquid uult; quod secundum superiorem uim anime, que ratio dicitur, nec uelle uult. Ista tamen  duo sunt in anima, et anima est una. Nunquid diuisa est anima? Nunquid sibi contraria res est una? Propter hoc ait Apostolus: Inuenio legem in membris meis repugnantem legi mentis mee, et captiuum me ducentem in legem peccati. uelle adiacet mihi, perficere non inuenio .

Sed quoniam in hac diuersitate quedam uidetur aduersitas, quia non bene conuenire uidentur lex membrorum, et lex mentis, leuemus oculos, et consideremus in capite, quod in membris non uidemus perspicue. Consideremus in Christo utramque uoluntatem; aliam et aliam; diuersam non diuersam: alteram non alteram; et utramque bonam. Pater, si fieri potest, inquit, transeat a me  calix iste, locutus est filius hominis . Sed quid respondit Filius Dei? uerumtamen non mea uoluntas, sed tua fiat . Aliter locutus est ergo filius hominis, aliter Filius Dei: aliter homo, aliter Deus; totum tamen ipse Christus. Quod locutus est filius hominis homo, locutus est Filius Dei Deus: sed idem Deus, imo prorsus, idem Pater et Filius. Ergo eadem uoluntas Patris et Filii, quia idem est eis uelle et esse, uoluntas quippe essentia est. Quod ergo filius ait: Non quod ego uolo, sed quod tu, idem est ac si diceret, non quod uolo ego, sed quod ego. ualde diuersa sunt, non uolo, et uolo: utraque tamen uoluntas in Christo, et utraque bona. Quis enim, nisi mentis insane, malam in Christo fuisse uoluntatem audeat confiteri? uolebat igitur  in quantum homo, quod noluit in quantum Deus: uoluntatem tamen humanam diuine supposuit uoluntati. Sed adhuc dico, non solum uult in quantum homo, quod non uult in quantum Deus: sed et Deus, precipit aliquando quod non uult fieri et prohibet plerumque quod uult fieri: plus est enim precipere quam uelle. Precepit Abraham, ut immolaret filium suum Isaac : sed nunquid istud uolebat fieri? Si uolebat, cur arietem herentem cornibus inter uepres mittebat? Precipiebat igitur, et tamen fieri nolebat. Sed propter hoc precepit ut fidem et obedientiam Abraham comprobaret. Rursus, cum quemdam egrotum sanasset, dixit: uide, nemini  dixeris . Nunquid tantum miraculum silentio preteriri uolebat? Non utique, sed exemplum humilitatis ostendebat. Ecce bona uoluntas Dei fuit quod uoluit Filii passionem; et bonum est quod uoluit, quia nec uelle potest, nisi bonum. uelle enim malum non potest, etsi omnipotens. Sed mala uoluntate illud idem uoluit Iudeus, et factum est malum ei, quod est bonum: factum est ei uenenum, quod est mihi antidotum. Quoniam etsi exterior homo noster plerumque indicet interiorem, et opera denuntient bonitatem, uel uoluntatem, tamen uoluntas ex operibus non est iudicanda; sed ex uoluntate iudicanda sunt opera. Scriptum quippe est: »Affectus tuus operi tuo nomen imponit;« et omne peccatum, ut ait Augustinus  ,  ita uoluntarium est, quod non est peccatum si non uoluntarium; nec aliquid criminale, si displicet; nec aliquid ueniale, si placet. Igitur quod mala uoluntate operatus est Iudeus, cum tamen simpliciter esset bonum, factum est tamen in scandalum et in malum, et ad iniustitiam reputatum. Condemnat Dominus per prophetam et opus male uoluntatis, et malam uoluntatem operantis, et auctorem simul operis et uoluntatis. Ait enim: Non coques hedum in lacte matris sue. Coctio hedi passio Christi. Sed quid est quod additur, in lacte matris sue? Mater eius Maria fuit: lac matris tenerrima carnis portiuncula fuit, que per Spiritum sanctum concreta, et coagulata in assumptionem  carnis humane in corpus Christi transiuit. Non enim de celis illa caro fuit, sicut quidam crediderunt, sed de substantia materne carnis. Dicit enim Iob in persona Christi: Sicut lac mulsisti me, et sicut caseum me coagulasti?  Unde mulsisti me? De substantia matris mee. Ipse enim lapis est sine manibus de monte abscisus qui creuit in montem magnum, in montem coagulatum et incaseatum, de quo cecinit Psalmista dicens: Mons Dei mons pinguis; ut quid suspicamini montes incaseatos? Montem in quo beneplacitum est Deo habitare in eo .

Huius igitur lactis coagulatio, huius montis incaseati glutinum concretionis Spiritus sanctus fuit, quo preter aliorum naturam concreta sunt membra  in utero matris: aliorum siquidem membra ex seminario utriusque parentis, per interualla temporum et dierum, formam suscipiunt naturalem. Itaque post quadragesimum sextum diem animam suscipiunt; sed aliter in Christo factum est. Nam ipsa die conceptionis, in ipso lacte matris formata sunt membra simul omnia, infusa est anima: et ipsa die tante sapientie facta, cui nichil Deus addere potuit, quia eo die secundum animam omnia sciuit, que Deus sciuit, etsi non ita clare uel perspicue. Alioquin aliqua dies fuit, quod Filius Dei carnem habuit et homo non fuit. Potuerunt igitur membra formata per etatem proficere, et maiorem  suscipere quantitatem, sed sapientia maiorem quantitatem uel gratia infusa suscipere non potuit, quia ipse erat sapientia genita et non creata: et sapiens sapientia ingenita, et non creata, que una est cum sapientia genita, cuius beneficio sapientia creata non genita, et adiuncta non potuit augmentari. Uniuit enim sapientia ingenita non creata sapientiam creatam non genitam sapientie genite non create: et facta est inseparabilis unio, ut quod Dei erat, esset hominis: et filius hominis, idem esset ipse Filius Dei. Propositi igitur sensus uerbi talis est: Non coques hedum in lacte matris sue, id est non affliges Christum passione in die conceptionis sue. Sexto die Adam factus est, sexto die lapsus est, eodem die, ut quidam tradunt, Christus  de Spiritu sancto conceptus est, eodem die passus est. Et bene, ut nature corruptionem, que per Adam facta est, per sue conceptionis incorruptionem redderet incorruptam: et qui casu ceciderat, per occasum orientis ascenderet occidens super occasum. Tamen si per hedum designatur Christus, quia uenit in similitudinem carnis peccati: ergo per hedum designatur caro peccati. Sed quare? Propter peccatum carnis. Ergo per hedum non solum caro peccati, sed magis proprie peccatum carnis accipitur. Quid est igitur: Non coques hedum in lacte matris sue, nisi quod aperte dicitur, non fouebis peccatum in dulcedine cogitationis? De corde, ait Dominus, exeunt cogitationes male et he sunt que coinquinant hominem . In fomentum ergo facinoris usurpat cogitatio locum matris. In uulua siquidem matris huius est, quando suggeritur: sed de utero eius egreditur, cum deliberatur. Cum uero false spei sibi fiduciam proponit, genibus eum mater excipit. Et cum per exempla maiorum ad faciendum inducit, uberum suorum lac elicit false consolationis. Cumque peccatum perpetratur, sed adhuc per ignorantiam, et propter falsas consolationes mens excecatur, filius ad infantiam educatur. Cum uero ex nimia consuetudine peccandi, sciens et prudens manum in flammam mittit, nec potest continere, ut iam non ex ignorantia, sed potius peccet ex infirmitate, de infantia in adolescentiam crescit. Naturaliter enim  infantia ignorant, et adolescentia infirma est. Sed cum postea ex eadem infirmitate peccatum ita fouetur, ut non solum qui peccat, facere, sed et factum defendere uelit: quasi de infantia in adolescentiam creuit. Iuuenes enim sunt, qui a uiginti annis et supra possunt ad bella procedere: de quibus dictum est:

Imberbis iuuenis tandem custode remoto,
Gaudet equis canibusque et aprici gramine campi,
Cereus in uitium flecti, monitoribus asper. 

Cumque ex consuetudine defensionis, qui peccat contemnere incipit, et obstinatus esse: de iuuentute labitur in senium, et prope interitum est, quia peccatum est in Spiritum sanctum qui ardor est  Patris et Filii, tanto longius a calore, quanto longius a caritate, et a sancti Spiritus ardore. Quia igitur senes naturaliter frigidi sunt, in senium peccati labitur, in quo nichil spiritualis dulcedinis reperitur. Quod in lacte matris additur, maledicti signum preponitur; quia maledictus puer centum annorum. Peccator siquidem obstinatus in dulcedine sue cogitationis, puer est centum annorum; et hedus coctus in lacte matris. Propter hoc Iob dicebat: Quare non in uulua mortuus sum? egressus ex utero non statim perii? Quare exceptus genibus, cur lactatus uberibus? . Transfert enim in se uir sanctus, non quod factus est, sed quod fecit. Beatus autem est ille qui in domo meruit suscitari; sed tanto beatior ille, qui suscitari meruit  extra portam, quanto funeri uicinior sepulcroque. Beatissimus autem, qui iam sepultus quatriduanus fetebat in tumulo, quo peccatum obstinationis designatur, tanto ad sanandum difficilius, quanto funibus uitiorum alligatur districtius. uel hedum decoquit, qui ignem et ligna supponit. Hedus culpa, lignum causa, ignis pena. Est igitur peccatum culpa, et est peccatum non culpa. Est causa peccati, et non peccatum, et est pena peccati et non peccatum. Est etiam peccatum culpa, sed nec causa nec pena. Et est peccatum culpa et pena. sed non causa, et est peccatum et culpa, et causa, et pena. Peccatum et culpa, actus peccati, et reatus, peccatum et non culpa; hostia pro peccato. Unde Apostolus de Christo: Factus est pro nobis  peccatum, ut de peccato damnaret peccatum . Causa peccati et non peccatum, predicatio ueritatis, unde nascitur uana gloria. Pena peccati et non peccatum, contritio cordis, etiam post actam penitentiam, quia scriptum est: De propitiato peccato noli esse securus . Peccatum culpa, nec causa, nec pena; quod statim perpetratum per penitentiam diluitur, nec iteratur. Peccatum culpa et causa, sed non pena; reatus qui suo pondere ad alium trahit: et tunc per penitentiam diluitur, sicut ex prodigalitate furtum, ex furto solet periurium prouenire. Peccatum culpa et pena, sed non causa, quod statim per contumaciam ad mortem trahit. Peccatum et culpa, et causa, et pena, reatus  qui ad alium trahit, et per contumaciam perseuerat. Tot modis peccatum inflammatur, tot modis hedus decoquitur.



SERMO XIX. IN DIE SANCTO PASCHAE.

Die sexto princeps filiorum Gad, Eliasapn filius Duel obtulit acetabulum plenum simila in sacrificium . In dandis accipiendisque muneribus nostri sermonis series et uirtus consistit. Accepti siquidem et dati gratia federantur amore mutuo etiam mater et filia. Manus autem uacua pauperum preces euacuat. Et quamuis dicat Isaias quod in excelsis habitabit qui excutit manus suas ab omni munere, eo quod munera etiam sapientes excecant, tamen non sic est generalis auctoritas,  quod careat exceptione. Sunt enim munerum quedam beneficia, quorum alia censum minuunt, et non sensum; alia minuunt sensum, et non censum: quedam utrumque. Sunt etiam, que non minuunt, sed muniunt, alia quidem censum, sed non sensum, alia utrumque. Multa Deus beato Iob beneficia contulit et abstulit. Imminutus est census, et non sensus. Ait enim: Dominus dedit, Dominus abstulit; sicut Domino placuit, ita factum est. Sit nomen Domini benedictum . Multa dari solent feneratori beneficia, census augetur, sensus minuitur: nam exinde maiori cupiditate cecatur, ut scriptum est:

Crescit amor nummi, quantum ipsa pecunia crescit. 
 Sunt et alii, qui propter amissionem temporalium nimio dolore torquentur, et plerumque laqueo se suspendunt. Isti sensu minorantur et censu. Alios uero donis gratiarum Dominus locupletat; qui quanto spiritualibus abundant, tanto temporalia paruipendunt. Unde magis eligunt abiecti esse in domo Dei, quam habitare in tabernaculis peccatorum. Isti censum minuunt, sensum muniunt. Qui uero munus eleemosyne pauperibus largiuntur; cum beneficium illud in celestes thesauros deportatur per manus accipientium, thesaurizat beneficii largitor, ubi nec erugo, nec tinea, ubi fures non effodiunt, nec furantur. Istorum census reddendus in die iudicii cum usura seruatur. Donat siquidem temporale, sed eternum recipiet. Donat quod seruare  non potest; recipiet premium, quo carere non poterit. Bene igitur talium sensus et census munitur. Propter huiusmodi Moyses legislator, imo Dominus precipit per legislatorem: Non apparebis, ait, in conspectu Dei tui uacuus . Nam quis in iudicio uacuus appareret? Dedit enim dona hominibus, sicut ait: Ecce uenio cito, et merces mea mecum est . Hinc est quod de dono, quod nobis contulit, et pro nobis, satis figuratiue loquitur sermo diuinus, ubi ait: Sexto die, etc.

Cum igitur ait, Sexto die, tempus misericordie congruum, et nostre liberationis proponit proficuum. Neque enim dubium est quod sexto die crucifixus non fuerit, ut eodem die reformaret hominem,  quo formauit, ut per ipsum eodem die resurgeret homo, quo cecidit. uel sexto die, ait, id est sexta etate. Nam sicut mundus septem diebus uoluitur, ita septem etatibus distinguitur. Prima ab Adam usque ad Ne, secunda a Ne usque ad Abraham, tertia ab Abraham usque ad Moysen, quarta a Moyse usque ad Dauid, quinta a Dauid usque ad transmigrationem Babylonis, sexta a transmigratione Babylonis usque ad Christum, septima a Christo usque ad illud tempus, quo beatis mortuis, qui in Domino morientur, dicet spiritus ut requiescant a laboribus. Hinc est, quod Ecclesia istas septem etates per septem dies Dominicales distinguit. Et quamuis omnis Dominica ob honorem et reuerentiam Dominice resurrectionis uenerabilis  esse debeat, et iucunda, istas tamen septem Dominicas ideo nigro lapide merito censuit esse numerandas, quia in ipsis miserias uniuerse describit etatis. Tanto siquidem affectuosius misericordia desideratur parcentis, quanto lucidius ad memoriam reuocatur miseria patientis. Secundum magnam egritudinem, magna medicina; secundum magnam miseriam, necessaria nobis est magna misericordia. Ut igitur deuotius prestolemur Dei misericordiam, necesse est sepius ad memoriam reuocare nostram miseriam. Prima igitur etas incipit ab Adam; unde et in prima Dominica reuocatur ad memoriam beneficium collatum Ade, et successoribus eius. Sed quoniam nec uerbis nec operibus factori suo et benefactori respondit, imo  multiplicatis hominibus multiplicata sunt mala filiorum Adam, ita ut dolore cordis tactus intrinsecus, compelleretur Dominus ad dicendum: Penitet me fecisse hominem , id est faciam quod homo penitens facere solet; delet enim quod fecit; quod et factum est. Nam omnis illa generatio, preter Ne et domum eius, periit per aquas diluuii. Ideo Ecclesia gemit dicens: Circumdederunt me gemitus mortis . Hinc est etiam, quod in uigilia Pasche lectionem primam istam nullum sequitur responsorium, quia diuinis beneficiis Adam Domino non respondit.

Secunda etas incipit a Ne. Ab isto disseminatum est omne genus humanum. Unde per similitudinem Dominica legitur subsequenti in Euangelio:  Exiit, qui seminat . Qui seminat, id est a quo disseminatum est omne genus humanum, exiit de arca, ut adimpleretur quod dictum est ei a Domino: Crescite , etc. Exiit itaque seminare semen suum. Sed cum repleta esset terra suo semine, id est hominum multitudine, conuenerunt in terram Sennaar, ut edificarent turrem, cuius cacumen tangeret celos , alii quidem ad hoc inducti, quia cor durum et lapideum habentes, nullum in Deum deuotionis habuerunt humorem: hoc est semen, quod cecidit supra petram. Alii sola uanitate ducti, operi nefario consenserunt, ut de eis in posterum dici potest, quod opus fecerunt, quod ante ipsum simile non  habuit, nec posset habere post ipsos: hoc est semen, quod cecidit secus uiam. Alii uero cupiditate seducti, huic male consenserunt uoluntati; quod enim turris illa cacumine celestes posset thesauros attingere, crediderunt: hoc est semen, quod cecidit inter spinas. Unde Dominus linguas eorum confudit. Lingua tamen Hebrea que tunc omnibus communis erat, remansit in Phaleg; quia ipse fuit semen, quod cecidit in terram bonam, et ortum fecit fructum centuplum. Ab isto siquidem Phaleg disseminatum est genus Abrahe patris nostri. Sed cum nos esse filios Abrahe fateamur, quare lingua, que remansit in filiis Abrahe, Deum non laudamus; sed potius ea, qua propter offensam locuti sunt filii diffidentie? Unde notandum est quod inter  omnes linguas facte sunt tres precipue, Greca, Latina, Hebrea. Unde Pilatus tribus istis linguis, quasi precipuis, scripsit titulum super crucem . Greca uero lingua sonat in labiis, Hebrea in gutture, Latina in medio, scilicet in palato. Quoniam igitur Mediator Dei et hominum in unitatem fidei circumcisionem uenit coniungere et preputium, Grecos uidelicet et Iudeos, debuit Latina lingua fieri, que sicut dictum est, inter Grecam et Hebream media est.

Tertia etas ab Abraham incepit, et terminata est in Moysen. Fuit autem ab Abraham prima credendi uia, et ipse primus fide mundum illuminauit; quia unum Deum primo predicauit. Ante Abraham quippe unusquisque Deum sibi uindicabat, et in hac  mutabilitate et instabilitate eum querebat, qui stabilis manens dat cuncta moueri. Iste igitur mundum ab hoc errore primo liberauit, qui unum Deum factorem omnium immobiliter in se manentem, sed cuncta mouentem, predicauit: quem postea Moyses scriptis, uerbis, miraculis, confirmauit. Hinc est quod cecus iuxta uiam mendicans , in officio tertie Dominice proponitur in exemplum. Quis enim cecus ille, nisi genus humanum necdum fide illuminatum, est? Erat autem secus uiam mendicans, quia in hac mutabilitate Deum sibi uindicabat. Alius quippe lapidem, alius lignum, alius talpas, et huiusmodi Deum sibi faciebat. Sed sub ista generatione per Abraham atque Moysen primo cepit illuminari, sed tandem per eum qui finis legis  est ad iustitiam omni credenti, uidelicet Iesum Christum, mundus adhuc fide cecutiens, sed non cecus, plene illuminatus est.

Quarta etas a Moyse incepit, et terminata est in Dauid. Considera fortes in bello huius generationis uiros; et quod eo in tempore terra non cessauit a preliis. uide quanta animi fortitudine populum Isrel eduxit Moyses de Aegypto, et quanta passus est in deserto. Cui Iosue successit, qui hostes suos uiriliter expugnauit. Post quos fuerunt iudices Othoniel, Aod, Sangar, Iephte, Manue, Samson. Omnes isti sine bellis nunquam fuerunt. Tandem fuit sacerdos Heli, cuius tempore arca Dei capta est. Post ipsum uero reges, Saul uidelicet et Dauid. Nec isto in tempore  terra quieuit a bellis. Istorum igitur omnium fortitudinem ideo nobis proponit sermo diuinus, ut eorum exemplo nostris hostibus uiriliter resistamus, qui nunquam esse sine bello possumus in hoc mundo. Omnes enim qui in Christo pie uiuere uolunt, persecutionem patiuntur. Unde ipse ait: Non ueni pacem mittere, sed gladium . Pugnat siquidem incessanter contra nos mundus, pugnat caro, pugnat diabolus. Unde Petrus: Aduersarius uester diabolus, etc.  Non enim coronabitur, nisi qui legitime certauerit. Hinc est, quod quarta Dominica de bellis istis uerbo nos instruit, et exemplo: uerbo, ubi ait: Per arma iustitie, etc. , exemplo quando docet quomodo Christus tentationibus suis malignum superauit.  Et quis a tentationibus est securus, quando tentatus est ipse Christus? Ubi natat elephas, quomodo pertransibit agnus? Sed quis finis? Ecce angeli accesserunt, et ministrabant illi . Ita si diabolo uiriliter resistamus, ministerium angelorum adipisci merebimur.

Quinta etas incepit a Dauid, et terminata est in captiuitatem Babylonis, id est usque ad tempus, quo filii Isrel captiui ducti sunt in Babylonem; de qua, sicut legitur in Psalmo, dixerunt captiui: Super flumina Babylonis illic sedimus et fleuimus, dum recordaremur Sion. In salicibus in medio eius suspendimus organa nostra . Hinc est quod quinta Dominica uacat ab organo, non a prosa. Quidquid enim prosaice legitur, sicut epistola et euangelium, habet  officium misse, sed organa non habet; uidelicet, introitum, graduale, offerendam, et postcommunionem: hec enim omnia a precedente quarta feria mutuo accipiuntur; in quibus captiuitatis liberationem implorat: Reminiscere miserationum tuarum, Domine .

Sexta etas incipiens a captiuitate Babylonica, terminata est in aduentu Christi. Ipse est enim uerbum Patris, qui rumpere desperationis silentium uenit, de quo scriptum est: Dum medium silentium tenerent omnia, etc., omnipotens sermo tuus a regalibus sedibus uenit . Primum siquidem silentium ignorantie fuit. Nam propter hoc homines a clamore cessabant; quia ad quem  clamarent, ignorabant; secundum desperationis, quia uoce prophetarum finita ducebantur homines in desperationem, eo quod eorum promissio differretur; tertium in requie erit, ubi non erit gemitus, neque clamor, sed nec ullus dolor. Cum igitur medium silentium tenerent omnia, uenit in mundum uerbum Patris aperire ora mutorum, rumpere desperationis silentium, et disertas facere linguas infantium. Unde et in sexta Dominica legitur in Euangelio: Erat iehsu eiiciens demonium; et illud erat mutum. Et cum eiecisset demonium, locutus est mutus . Et quia ipse Dominus uenit alligare fortem, et distribuere uasa eius, ideo sequitur in Euangelio: Cum fortis armatus, etc.  Unde pro huiusmodi beneficiis in fine Euangelii extulit  uocem suam quedam mulier de turba, dicens: Beatus uenter qui te portauit, et ubera que suxisti .

Septima etas que incipit ab aduentu Christi, terminabitur in gaudio requiei, id est in Sabbatismo, qui relictus est populo Dei, quando ciues suos recipiet celestis illa Ierusalem. Unde et in septima Dominica filii Sion tale cum omni fiducia gaudium exspectantes exsultant, et dicunt: Letare, Ierusalem. Bene igitur sexta die, id est sexta etate, in qua Christus uenit, obtulit princeps filiorum Gad. etc. Sed quid nobis et principi, cum Scriptura dicat: Nolite confidere in principibus?  Unde Dominus in Psalmo: Principes persecuti sunt me gratis . Et iterum: Astiterunt reges terre, et principes conuenerunt in  unum, aduersus Dominum, et aduersus Christum eius . Sed notandum quod hoc nomen princeps, quatuor modis accipitur. Potest enim dici princeps a principio, eo quod principium teneat dignitate et loco. Dicitur etiam a precipio, quod tam malis quam bonis conuenit; nam mali principes plerumque bonis discipulis solent precipere. Dicitur etiam princeps, quasi precipuus debeat inter discipulos esse. Potest etiam dici princeps a precipitio; unde diabolus dictus est princeps huius mundi, quia precipitat in abyssum. Apostoli uero principes dicti sunt, quia inter alios precipui fuerunt. Unde Propheta: Constitues eos principes super omnem terram . Principes uero, qui dicti sunt a precipio, illi sunt, qui sedebant  pro tribunali, ut de morte martyrum preciperent. Christus uero, qui dicitur princeps a principio, Princeps regum terre est, qui de seipso dicit: Ego principium, qui et loquor uobis . Princeps igitur est, et maxime filiorum Gad. Cum autem filius uel generatione dicatur, uel imitatione; hic pro imitatione accipitur. Ipse igitur princeps est filiorum Gad. Gad accinctus interpretatur. Accincti ergo sunt, qui uel precinctos lumbos habent, uel succinctos. Precinctos lumbos habent uirgines, succinctos post uoluptatem continentes. Christus in cena linteo precinxit se, uirgo enim fuit. Petrus tunica succinxit se, quia post matrimonium continens fuit. Siue ergo precincti, siue  succincti, omnes accincti. Omnis enim qui in agone contendit, accinctus est. Non glorietur, ait Scriptura, accinctus eque ut discinctus . Talium princeps est Eliphas. Eliphas Dei mei specula interpretatur. Est autem specula contemplationis, de qua dicit Isaias ad Balthassar: Pone tibi mensam, et contemplare in specula ; est et prelationis, de qua Ezechieli dicitur: Speculatorem dedi te domui Isrel ; est et circumspectionis; unde dicit Dominus Ieremie: Statue tibi speculam, pone tibi amaritudines . Ponitur etiam pro custodia: Unde Isaias: Pone speculatorem, et quecunque uideris, annuntia .

Est igitur Christus speculator; qui nisi custodierit  ciuitatem, frustra uigilat, qui custodit eam. Unde Samaritanus dicitur, id est custos. Propter hoc etiam in Daniele uigil uocatur. Caro igitur a uerbo assumpta, quasi specula fuit; quia Deus per fenestras huius specule misericorditer mundum respexit. Quia uero per ipsum plenam de Patre notitiam habuimus, bene filius Duel dicitur. Duel enim interpretatur notitia Dei. Quia igitur quecunque audiuit a Patre nota fecit nobis, recte dicitur filius Duel. Princeps ergo filiorum Gad Eliphas filius Duel obtulit acetabulum . Nulla fuit in eo necessitas, sed sola uoluntas. Sola uoluntate, non necessitate, nobis hoc beneficium contulit. Inde dicitur, obtulit, ne coactus obtulisse uideatur. Obtulit acetabulum. Acetabulum dicitur uas, in quo ponitur  acetum. Acetabulum inter uasa templi fuisse legi; sed ad quid ibi fuerit me legisse non memini.

Sed quoniam in passione Domino Iesu Christo propinatum fuit acetum, de quo scriptum est: Et cum accepisset acetum, dixit: Consummatum est ; bene corpus eius acetabulum, id est uas aceti receptaculum fuit. Obtulit ergo non uacuum, sed plenum simila. Acetabulum ergo plenum simila obtulit, quia eius conscientia sine furfure malitie et nequitie fuit. De tali quippe simila fiunt azyma sinceritatis et ueritatis. Pascha igitur nostrum immolatus est Christus . In istis azymis, hoc est sine furfure malitie et nequitie, sed in azymis de simila sinceritatis et ueritatis, obtulit  sacrificium. Sacrificium dicitur, quasi sacrum faciens. uere nec fides uera, nec uita sancta, nec caritatis opus sanctos nos facere potuissent, nisi plenum simila hoc acetabulum Dominus obtulisset. Sed quia ipse patiendo de uita transiuit ad mortem, resurgens uero de morte ad uitam, ideo nos et si compatimur, et conregnabimus. Si mortis per patientiam imitatores fuerimus, simul et resurrectionis erimus. Sicut enim in Christo omnes moriuntur, ita et in Christo omnes uiuificabuntur. Moriamur igitur, et uita nostra abscondita sit in Christo, ut cum apparuerit uita nostra, tunc et nos appareamus cum ipso in gloria; ipso duce et preuio, qui cum Patre et Spiritu sancto uiuit et gloriatur per omnia secula seculorum. Amen.



SERMO XX. IN ASCENSIONE DOMINI


Quis est iste saliens in montibus, et transiliens colles? Nonne iste est filius saltus, quem pridie contemnebat Achis, quando saltabat, quando tympanizabat, quando impingebat in ostia porte? Nonne ipse filius saltus, quem deridebat Michol filia Saul, quando ludebat et denudabat se coram arca Dei? Ipse est enim Adeodatus tenerrimus ligni uermiculus Bethlehemites , polymitarius, manu fortis, uultu desiderabilis, speciosus forma pre filiis hominum, et formosus in stola sua, gradiens in multitudine fortitudinis sue. Dicitur itaque filius saltus, quia de sinu Patris in uterum uirginis,  de quo in mundum, de quo in patibulum, de quo in sepulcrum, de quo etiam in infernum saltus dedit, et concurrit, ut ad brauium perueniret. Scriptum quippe est: Omnes quidem currunt, sed unus accipit brauium . Quis unus? De quo scriptum est: Non est, qui faciat bonum; non est usque ad unum . Cum enim alii cucurrissent uiam mandatorum Dei, sicut Abraham obediens Deo, et reputatum est ei ad iustitiam: alii per uiam iustificationum, sicut Ne iustus; alii per uiam ueritatis, sicut Moyses inductus in omnem ueritatem; nec tamen ad brauium peruenissent: iste compendiosiorem et excellentiorem uiam caritatis incedens, attigit a fine usque ad finem fortiter, et cucurrit uelociter. Scriptum quippe est: Nemo  ascendit in celum, nisi qui descendit de celo . Ergo solus descendit, sed totus ascendit. Unde cum Iudei statuerent eum in supercilio montis, ubi ciuitas eorum erat posita, ut precipitarent eum, dedit ei rupes latibulum, qui usque hodie dicitur saltus Domini. Sed sicut dictum est, in saltibus supradictis deridebat eum Achis, et Michol, quia scriptum est: Predicamus Iesum Christum crucifixum, Iudeis quidem scandalum, gentibus autem stultitiam . In Achis quippe gentilitas, in Michol circumcisio figuratur. Quis enim gentilis Deum in utero uirginis crederet coarctari? Quis esurientem, sitientem, labore fessum, quasi tympanizantem non erubesceret? Quis tandem impingentem in ostia porte crederet, cum ad Patrem clamaret: Eli, Eli,  lamma sabacthani? Et item: Pater, si fieri potest, transeat a me calix iste?  In his omnibus fides nostra stultitia gentilitati uidetur. Sed et ipsa Michol ludentem deridet, quia nisi ludo uanitatis ludere nesciebat, de qua scriptum est: Sedit populus manducare et bibere, et surrexerunt ludere . Nesciebat, nisi ludum iniquitatis, quo pueri Abner cum pueris Ioab ludebant, quo filius ancille cum filio libere. Neque enim cogitabat quod sapientia Dei Patris, que erat ludens cum eo in principio prime creationis per humilitatem etiam uenit ludere in fine nostre recreationis. Unde scriptum est: Ludam et uilior fiam .

Similiter denudatus est pro nobis coram Ioanne  in Iordane, ut uim regenerationis aquis tribueret, per quem exuti ueteri homine, nouum hominem induerent, qui secundum Deum creatus est. Secundo denudatus est ab homine, qui pellis gloria interpretatur, ut sic gloriam carnis deponens, tunicam Ade pelliceam, et perizomata ficus deposita demonstraret. Tertio denudatus est a militibus, quando partiti sunt uestimenta eius, ut nimiam dilectionem qua dilexit nos, nobis plenius insinuaret. Quarto resurgens denudatus est, quando sudaria sua deposuit, ut sic ad celestes saltus se prepararet, Bethlehemites factus et polymitarius, qui in primis saltibus factus erat Adeodatus, et tenerrimus ligni uermiculus in omnibus et per omnia filius saltus. Descendens quippe a superioribus, Adeodatus nobis a  Deo perhibetur. Puer, inquit, natus est nobis, et filius datus est nobis . Qui tenerrimus ligni uermiculus dicitur, quia de se ipse ait: Ego sum uermis, et non homo . Qui tanquam uermiculus absconditus in ligno fortitudinem suam in ligno crucis operuit. Scriptum est enim: Cornua in manibus eius; ibi abscondita est fortitudo eius . Qui propter hoc tenerrimus appellatur, qui Syrophenisse tactum sentiens, ait: Quis me tetigit? Tetigit me aliquis . uere tenerrimus, qui Marie Magdalene compatiens, eo quod nondum Spiritum sanctum ad robur acceperat, ait: Noli me tangere. Nondum enim ascendi ad Patrem meum . Ac si diceret, noli me tangere, id est noli me imitari, quia nondum ad Patrem  meum, qui Spiritum ad robur missurus est, per quem crucem tuam baiulare poteris, et tangere me, id est imitari, ascendi. uere tenerrimus, quia uulgo dulcissimus tenerrimus uocatur. uis audire signanter quis uermiculus? Ipse est Thamir, cuius sanguine struthio uitrum fregit, ut fracto uitro fetum gaudens reciperet. Ipse est Thamir, cuius sanguine duritiam lapidum Salomon secari docuit et poliri. Quanta enim duritia est hominis, cum sanguinis huius memoria non emollitur? Quis passionis memoriam ruminans, hostes spirituales non uincit? In mandibula quippe asini Samson noster hostes superauit. Asinus fuit, qui crucem in humeris portauit, qui onera peccatorum nostrorum sustinuit. Cuius mandibula, passionis memoria; que non solum  hostes deuincit, sed etiam omnes uoluntates nostras in omnem ueritatem inducit. Hinc enim Sauli Samuel ait: Cum abieris a me hodie, inuenies duos uiros iuxta sepulcrum Rachel, salientes magnas foueas, dicentesque: Inuente sunt asine . Qui sunt isti duo uiri? Primus Adam cum corpore, secundus Adam cum corpore suo. Primus qui de terra est, terrenus est; secundus de celo, celestis. Prima autem fouea est profundum culpe; secunda abyssus pene. De prima legitur: Non me demergat tempestas aque, neque absorbeat me profundum, neque urgeat super me puteus os suum . De secunda: Lacum aperuit, et effodit eum: et incidit in foueam quam fecit . Primus Adam saltum fecit in foueam culpe; secundus in foueam  pene. Saliunt ergo duo uiri magnas foueas iuxta sepulcrum Rachel, uidelicet cum caritate refrigescente, et abundante iniquitate, eius speciem fallacia mentiretur, et innocentia sepeliretur. Isti duo uiri asinas Cis inuenerunt, quia cordis humani duritiam in caritatis dulcedinem mutauerunt. Cis etenim durus interpretatur, cuius asina quasi quedam cordis pigritia est, quia similitudinem asine habet cor humanum, quod nunquam, nisi coactum, benefacit; et solutum a uinculo subiectionis ludens insanit, uix bene cogitat, nisi pungatur timoris aculeo. Quod si timorem perdiderit, quasi lasciuiens per cogitationes insanit. Propter hoc scriptum est

 . . . Animum rege, qui nisi paret,
Imperat; hunc frenis, hunc tu compesce catenis. 
Sunt enim aliqui, qui uoluntatem suam uoluntati Dei supponunt, et quasi asine Christum uoluntati sue superponentes, Ierusalem uisere intendunt. Imitantur igitur illum, qui dixit: Pater, si fieri potest, transeat a me calix iste. uerumtamen non quod ego uolo, sed quod tu . Hec asina camo regitur, non calcaribus urgetur. Sunt alii, qui asine sue Balaam superponunt, quia rapaces et cupidi uoluntates suas, non solum ad maledicendum populum Dei, sed etiam ad malefaciendum ei, uoluntates suas supponunt. Hec asina calcaribus urgetur, non freno seu camo regitur. Sunt alii, qui  benefaciendi uoluntatem habent, sed pusillanimes bonum quod appetunt, aggredi metuunt. Unde dicere possunt: Concupiuit anima mea desiderare iustificationes tuas in omni tempore . Hi asinam suam Axe filie Caleb supponunt: que suspirans ob terram sterilem, irriguum superius, et irriguum inferius, a patre requirebat . Querebat eas in Salisa, si forte Axe ibi asinam inueniret; quesiuit et in Salim, ubi forte asina Balaam potuit inueniri; quesiuit et in Suph, qui locus est aptissimus ad asinam Christi inueniendam. Suph quippe speculatio interpretatur. Et quid speculatio, nisi contemplatio? Per contemplationem enim uoluntas hominis supponitur Christo. Queritur ergo asina in Suph, sed non inuenitur. Aliter enim intuemur  per speculum, et in enigmate; aliter facie ad faciem. Sine idolis non recedit Rachel a Laban. Rachel contemplatiuam uitam designat, Laban mundum, idolum imaginationem. uix enim animus ad contemplationem ascendit, sine mundi imaginationibus; sed cum scrutatur animum, quid ait? Secundum consuetudinem mulierum mihi accidit . Ac si diceret: Nihil uerum, sed totum fragile et imaginarium est, quidquid de Deo animus comprehendit. Hinc est, quod Elias in ostio papilionis sui primo cum spiritum subuertentem montes et conterentem petras conspiceret, secundo commotionem, tertio ignem, in nullo horum Dominum esse cognouit, quia non ueritatem imaginis, sed ueritatis imaginem  esse cognouit, sed tandem in sibilo aure tenuis esse perpendit, quia nulla imaginatio sibilum illum fuit subsecuta . Quanto enim mens deficit in contemplatione, fide proficit: quia de Deo omnes negationes uere sunt affirmationes incompacte. Nec enim de Deo scire possum quid est, sed scire possum quid non est. Queritur enim in Suph asina, et non inuenitur, id est queritur in contemplatione mens Deo subiecta, et minime reperitur. Asina uero Balaam querenda est in Salim, que uulpes interpretatur. Est enim uulpes animal dolosum et malitiosum. Quicunque enim uoluntatem suam auaritie subiicit, dolo et malitia augere pecuniam querit, sed eam non inuenit, quia

Crescit amor nummi, quantum ipsa pecunia crescit.  
Asina enim Axe filie Caleb querenda est in Salisa. Salisa quippe tertia uel triennalis interpretatur. Qui enim uoluntatem Deo subiicere satagit, cum pusillanimitas uel torpor a proposito mentem elidit, necesse est, ut ad illum semper mentis oculos erigat, de quo scriptum est: uiuificabit nos post duos dies; in die tertia suscitabit nos . Cum enim animus ad deuotionem suscitatur, suscitatur Deus in animo; sicut scriptum est: Accedet homo ad cor altum, et exaltabitur Deus . uel quia triennalis interpretatur, queritur in Salisa, quando per uerbum, quod a predicatoribus seminatur in corde, uel per cogitationem nascitur sponte, Deus in animo per cogitationem queritur, sed tamen non  inuenitur, quia Deus in hac uita, sicut dictum est, cogitatione non comprehenditur. ueniendum est igitur ad salientes foueas. Sic enim Samuel ait: Inuenies iuxta sepulcrum Rachel duos uiros salientes magnas foueas .


Desunt reliqua.



SERMO XXI. IN DIE SANCTO PENTECOSTES.

Et uidi in medio septem candelabrorum, quasi filium hominis . Qui uult in Christo manere, debet sicut ipse ambulauit, et ipse ambulare. Ait enim: Qui mihi ministrat me sequatur . Qui ergo eum non sequitur, non ei ministrat. Sed quomodo eum qui lucem habitat inaccessibilem sequi potest qui in tenebris est, et nescit quo uadat?  Condense quippe sunt tenebre, que sunt super faciem abyssi, id est mundi: de quo Sapientia ait: Abyssus dicit, non est in me . Hec est abyssus miserie, quam inuocat abyssus misericordie. Inuocat, id est ad se uocat, ut unum sit in ipsa. Intus uocat, quia per infusionem gratie uocat in uoce cataractarum suarum, id est per uocem et predicationem apostolorum suorum, qui tanquam cataracte celi doctrine pluuias effuderunt. Necdum tamen recessit nubes caliginis, umbra mortis, cecitas originalis culpe uel actualis. Nam lauacrum regenerationis, etsi originalis pituite lauit sordes reatus, non tamen tersit albuginem actus. Remota quippe est per baptismum reatus molestia, sed non  concupiscentia.

Hec igitur cecitas in caligine ceci nati merito figuratur, quia sermo diuinus illos, qui non sunt renati per baptismum, ideo canes uocat, quia naturaliter ceci nascuntur, nec parentes agnoscunt. Actualis uero culpa perseuerat quandoque reatu et non actu, quandoque reatu pariter et actu; reatu et non actu, quia, quamuis plerumque cesset actus. non tamen reatus. Plerumque uero caligat mentis oculus, actu pariter et reatu. Et hec passio solet accidere diuersis de causis, quandoque per ignorantiam, quandoque per incuriam mentis male custodite, quandoque per obstinatam malitie uoluntatem, aliquando cupiditate temporalium; nonnunquam uero uoluptate carnis, multoties ex contemptu  salutis. Persecutus est Paulus Ecclesiam Dei; sed per predicationem Ananie ceciderunt ab oculis eius tanquam squame ; et uisu recepto misericordiam Dei consecutus est, quia in ignorantia fecit. Captiuus et uinctus ductus est Sedechias a rege Babylonis, qui cum coram ipso filios occidisset, excecauit eum, et hausto potu laxatiuo uitam finiuit . Sic per incuriam mentis diabolus rex confusionis multoties peccatorum funibus ita mentem trahit, ut ea sciente et intelligente, per uiolentam tentationem uirtutes occidat. Post hec ita rationis oculos excecat, ut captiuus sponte captiuantem sequatur; nec liber dimitti uellet, etiamsi diabolus ipse manum retraheret. Tandem laxatiuum potum recipit, quia in mentem  traiicit omnis dissimulationis fluxum; ut quidquid in mentem, tanquam in uentrem, uenerit, foras eiiciat, et ad omnem peccati fetorem laxetur.

Sed et Moyses cum coram Pharaone multa signa fecisset, nec recipere uellet Pharao disciplinam, ut iuxta Dei mandatum, populum suum dimitteret, facte sunt tenebre super terram Aegypti, tam dense, ut palpari possent . Signum fuit hoc obstinationis eorum. uere siquidem excecari meruerunt, et cecati sunt, qui contra tot et tanta signa pertinaces fuerunt. Tobias quoque calido stercore hirundinis legitur excecatus . Hirundines sunt uiri sancti, qui contemplationis uolatu uitam acquirunt: quorum stercora temporalia sunt, que, ut Christum lucri faciant, arbitrantur ut stercora. Hoc  hirundinis stercus calidum Tobie oculos excecauit, cum feruenti temporalium cupiditate tactus, filium suum apud Rages ciuitatem Medorum peregrinari misit. Unde mater dicebat: Utinam nunquam fuisset pecunia, etc. . Samson uero, qui prius neruicis funibus teneri non potuit, postea uoluptate carnis adeo fuit eneruatus, ut a muliercula tentus, excecaretur. Sanguis etiam ille, qui peccatorum stolas lauat, genas ornat, qui coccino niuis, uermiculo lane reddit candorem, cum in effusione sua petras scinderet, terram moueret, monumenta aperiret, celestia concuteret elementa; factus est niger, quasi saccus cilicinus, quia Solis iustitie rumpebatur saccus. Occultabat sol uisibilis illuminatum  splendorem, quia sol iustitie abscondebat illuminatorem. Filii siquidem hominum diligentes uanitatem, et querentes mendacium, a ueritate alieni, mentiti sunt filio Dei, dum lacum mortis aperientes et effodientes, ceciderunt in foueam quam fecerunt. uolentes siquidem uitam perdere, uitam perdiderunt; uolentes lucem exstinguere, ceci facti sunt. Propter hoc ergo tenebre facte sunt, quia ueritatis lucem, et in luce ueritatis esse, contempserunt, ut scriptum est: Filios enutriui et exaltaui: ipsi autem spreuerunt me . Ecce tot causis hec abyssus miserie caligatur. Propter hoc precepit legislator, imo Dominus per legislatorem, ut accenderentur in tabernaculo Dei septem lucerne, que super septem calamos unius candelabri ponerentur.  Facies, inquit Dominus, candelabrum ductile de auro purissimo: hastile eius, et calamos, scyphos et spherulas. Sex calami egredientur de lateribus; tres hinc, et tres inde . Quid enim in candelabro, nisi uniuersalis Ecclesia figuratur; cuius uniuersitas per septenarium calamorum exprimitur? Nam quod lex per septem calamos, Ioannes per septem candelabra prefigurat. Ait enim: Et conuersus uidi septem candelabra aurea . Et paulo post: Septem candelabra, septem Ecclesie sunt . Quas tamen nominatim sub septem Ecclesiis que sunt in Asia, prosequitur, scilicet Epheso, Pergamo, Thyatire, Smyrne, Philadelphie, Laodicie, Sardis. Una siquidem est uniuersalis Ecclesia, sed multe particulares, cuius caput est aurum optimum. Caput  siquidem Ecclesie Christus; qui aurum purissimum dicitur, eo quod ipse est sapientia Patris, qui naturam nostram sine culpa suscepit. Quod ductile fuit, quia tam in capite, quam in membris suis, id est in martyribus per passionum contumelias, in confessoribus per tentationum angustias, ad immortalitatem profecit. Habebat autem candelabrum spherulas, scyphos, et lilia. Scyphos in predicatoribus, quoniam ipsorum est, uino uel germinante uirgines, uel letificante cor hominis, corda fidelium debriare, spherulas in contemplatiuis, lilia in mundis et incoinquinatis. Quia uero scyphi in modum nucis fuisse dicuntur, aliquid ad nucis similitudinem habere tenentur qui uerbo et exemplo aliis preesse uidentur. Habent enim in exteriori testa,  quod frangi debet per abstinentiam; habent extra corticis amaritudinem, que tolerari debet per patientiam; habent et nuclei dulcedinem, spem salutis, que dulcorat animum per deuotionem. Quod autem tres scyphi, uel tres spherule, uel tria lilia per singulos calamos fuisse perhibentur, hoc figurat, quod predicatores, qui uerbo et exemplo alios inebriant, huius esse debent discretionis, ut sciant discernere que quibus debeant predicare.

Sunt enim aliqui, qui solo textu historie sunt contenti; alii in fide per allegoriam imbuendi; alii uero moribus per tropologiam edificandi. Ergo spiritualibus spiritualia, carnalibus carnalia sunt comparanda. Spherule quoque ad hoc tribus locis ponuntur in calamis, ut sciant contemplatiui, que  secundum rationem; que preter rationem, et non contra rationem; que preter rationem et contra rationem, consideranda sunt. Secundum enim rationem dicuntur, que simpliciter possibilia sunt; preter rationem et non contra rationem, que dicuntur possibilia Deo; preter rationem, et contra rationem impossibilia. Nam sicut possibilium, sic impossibilium tria sunt genera. Est enim possibile secundum inferiores causas, et cursum nature; ut cum nascitur homo de homine, bos de boue. Et est possibile secundum consuetudinem, et causas superiores, ut animas infundi corporibus. Et est possibile secundum causas superiores, et per gratiam, non secundum naturam uel consuetudinem,  ut primam gratiam infundi, et hominem sine meritis a peccato purgari: quod non dicitur simpliciter possibile, sed possibile Deo. Similiter impossibilium est aliquod preter rationem, sed non contra rationem, ut quedam, quibus fit regressus a priuatione ad habitum, ut sanitas egro, illuminatio reddita ceco. Aliud preter naturam et contra naturam, cui circa impotentiam nature diuina gratia non supplet, ut truncum fieri uitulum. Aliud contra naturam, circa quod impossibile nature, diuina suppleuit auctoritas, ut uirginem peperisse, Lazarum suscitari, et huiusmodi. Similiter et lilia tribus locis erant in calamis, quia munditie candor non solum attenditur circa uirginalem integritatem, uel continentiam uidualem, sed etiam circa pudicitiam  coniugalem. Quod in illo calamo, qui medium locum tenebat quatuor locis, hec omnia continebantur, designatur, quod ille qui caput est Ecclesie, Mediator Dei et hominum, hec omnia supra mensuram aliorum habuit: cui data est gratie plenitudo, ultra omnium mortalium mensuram. Hoc enim quaternarii quadratura significat.

Super istos septem calamos, ut illuminaretur Ecclesia Dei, precepit Moyses septem lucernas accendi: quarum prima est uerbum Dei; lucerna, quam tenebre comprehendere non potuerunt; de qua dictum est: Lucerna pedibus meis uerbum tuum . Lucerna quippe dicitur, lux in testa: lux autem in testa, Deus in carne. Ipsum ergo uerbum Dei est lumen uerum; lumen ad reuelationem  gentium, et gloriam plebis Isrel. Est et sermo propheticus lucerna, que Ecclesiam illuminat; de qua dicit Petrus: Habetis propheticum sermonem: cui uos intendentes, tanquam lucerne lucenti in caliginoso loco, benefacitis . Et dicitur lucerna spiritalis intellectus sub testa littere. Sunt etiam exempla sanctorum, que diuersis modis Ecclesiam illuminant. Unde Dominus discipulis ait: uos estis lux mundi . Et alibi: Sic luceat lux uestra coram hominibus, ut glorificent Patrem uestrum, qui in celis est . Hinc est quod Ioannes, quo inter natos mulierum nemo maior surrexit, dictus est lucerna ardens et lucens . Predicatio quoque ueritatis Ecclesiam Dei illuminat; quia ipsa  lucerna est, quam mulier sapiens accendit, ut drachmam perditam inueniret. Drachma perdita subtractio gratie spiritualis est; lucerna accensa, predicatio ueritatis. Per predicationem quippe ueritatis datur non habita, et inuenitur perdita gratia spiritualis: illuminatur etiam oculus rationis, de quo dictum est: Lucerna corporis tui est oculus tuus. Unde et ethereo celo, in quo sunt luminaria, ratio comparatur. Sunt quoque sanctorum miracula, que mentes fidelium illuminant: tunc maxime, cum carnis mortificatio, et fidei sancta confessio, miracula comitantur. He siquidem sunt lampades Gedeonis, que apparuerunt in confractione lagenarum et clangore tubarum. Clangor tube manifesta ueritatis confessio; confractio lagene  carnis mortificatio; manifestatio lampadarum coruscatio miraculorum. Et quis eius exemplo non illuminetur, qui carnem mortificat, spiritum roborat, miraculis coruscat? Super omnia tamen, et ante omnia peccatorum oculos debet aperire, totiusque negligentie tollere cecitatem, iudicis sapientia, futurique iudicii seueritas; que nec falletur, nec falli uolet, aut poterit, cum scrutabitur Ierusalem in lucernis. Has autem lucernas accendere debent et supponere candelabris angeli septem Ecclesiarum: que uel in candelabris, uel in calamis, ut dictum est, figurantur.

Septem autem angelos, septem Ecclesiarum prelatos intelligo, qui secundum septem ordinum gradus, Ecclesie gubernande statuti sunt. Quia  enim Ephesus uoluntas siue consilium interpretatur, in angelo Ephesi diuine uoluntatis, siue consilii diuini nuntius figuratur, id est ordo lectorum: qui ad hoc ordinantur in Ecclesia ut legendo et legem manifestando, nobis aperiant consilium et uoluntatem diuinam. Unde dicitur eis, cum ordinantur: Accipite, et estote uerbi Dei relatores, habituri, si fideliter et utiliter impleueritis officium uestrum, partem cum iis qui uerbum Dei ministrauerunt. In angelo Pergami ordo figuratur exorcistarum. Pergamus enim dissipans cornua interpretatur. Recipiunt enim, cum ordinantur, potestatem dissipandi cornua peccatorum; de quibus dictum est: Et omnia cornua peccatorum confringam . Unde cum ordinantur, traditur eis exorcismus, et dicitur:  Accipite et commendate memorie, et habetote potestatem imponendi manus super energumenos, siue baptizatos, siue catechumenos. Per angelum uero Thyatire, acolythorum ordo figuratur: qui primo illuminati, alios illuminare tenentur. Unde et ceroferarii dicuntur: Thyatira uero illuminata interpretatur. Nam cum isti ordinantur, dicitur eis: Accipite ceroferarium cum cereo, ut sciatis uos ad accendenda luminaria ecclesie mancipari. Subdiaconi, qui et Nathinei dicti sunt, ab illo Nathanele, de quo scriptum est: Ecce uere Isrelita in quo dolus non est , in angelo Laodicie figurantur: eo quod Laodicia tribus amabilis Domini interpretatur. Et uere amabilis Domini Nathineus, et sine dolo; si  fideliter impleuerit quod ei ab episcopo iniungitur, cum dicitur: uidete cuiusmodi ministerium uobis traditur: et ideo si usque nunc tardi fuistis ad ecclesiam, a modo debetis esse assidui, etc., et tandem in fine: Ideo uos admoneo, ut uos ita exhibeatis, ut Deo placere possitis. Ac si dicat episcopus: Ideo uos admoneo, ut ita uos exhibeatis, ut angeli Laodicie sitis. Quia uero diaconorum officium est, pronuntiare in ecclesia Euangelium Dei: bene per angelum Smyrne eorum ordo figuratur, quia Smyrna canticum interpretatur. Nam cum multa cantica legamus, illud tamen singulariter canticum debet dici, per quod sponsam suam, celestis sponsus osculatus est osculo oris sui. Sacerdotes uero, qui ad hoc ordinantur, ut sint animarum  medici spirituales, quoniam illos qui Domino uolunt adherere, curare tenentur spiritualibus antidotis; alios per dulcem exhortationis potum, alios per amaram penitentie potionem, merito sacerdotii gradus per angelum Philadelphie figuratur: que Philadelphia saluans herentem Domino interpretatur.

In istis igitur sex gradibus, officii non dignitatis ordo attenditur: in septimo officium pariter et dignitas commendatur. Hic est ordo pontificum, qui loco apostolorum constituti sunt principes super omnem terram, id est super uniuersalem Ecclesiam. Unde et eorum ordo, bene per angelum Sardis designatur, qui Sardis princeps interpretatur. Isti sunt angeli, qui tubis, quas habebant in manibus, cecinisse feruntur.

 Tubas autem habere in manibus, est predicationis uerbum magis operis exemplo, quam doctrine uerbo demonstrare, ne de illis sint qui dicunt et non faciunt: sed sicut scriptum est: uerbum, quod factum est in manu Aggei prophete . uerbum quippe Dei in manu Aggei fuit qui mandatum Dei opere compleuit. Canit autem tubis qui ea que complet opere predicat ore, sicut scriptum est: Fili, bibe aquam de cisterna tua; et fontes putei tui deriuentur foras . Et bene per tubam predicatio figuratur, quia sicut in bellis tube sonus hostes cogit ad fugam, amicos hortatur ad pugnam, hostes quidem timidos, sed fideles reddit animosos, ita predicatio uerbi Dei et terrere peccatores comminationibus debet, et beneuolos promissionibus  exhortari. Et sicut tuba in ore solet esse larga, largior in manu, ultra manum uero largissima, ita et predicatio clara debet esse uerbo, clarior opere, affectu uero debet esse clarissima ante Deum. Quia uero predicatio fulciri debet, uel per manifestas rationes, uel per testimonia Scripturarum, aliter enim ea facilitate deberet respui, qua proferri, debent angeli diuersis tubis canere, secundum diuersas rationes, uel diuersas auctoritates Scripturarum. Est enim tuba corticea uox enigmatica prophetarum, tuba decorticata patens ueritas euangelistarum: tuba cornea predicatio doctorum, tuba carnea predicatio facta per Filium incarnatum, ut scriptum est: Multifarie multisque modis, olim loquens Deus patribus in prophetis, nouissime locutus est nobis in  Filio . Tuba aurea, uox ipsius Patris, qui ait: Hic est Filius meus, etc.  Et iterum: Et clarificaui et iterum clarificabo . Tuba uero argentea uox angelorum; tuba uero erea, quam uocat Apostolus nouissimam designat: que ideo erea dicitur, quia inflexibilis erit, et irreuocabilis diffinitiua sententia, qua dicetur, uel bonis: uenite, benedicti; uel malis: Ite, maledicti .

Propterea multe predicatorum uoces Spiritum sanctum attrahunt per deuotionem, et os aperiunt in predicatione. Unde Psalmista: Os meum aperui et attraxi spiritum, quia mandata tua desiderabam . Attrahit quippe predicator oratione, deuotione, bonis meritis, quandoque spiritum timoris:  et os suum aperit ad uocem iudiciorum Dei, que fiet super aquas, id est super illos, qui more fluentis aque defluunt ad precipitia uoluptatis. Quandoque attrahit sibi spiritum pietatis, et os suum aperit ad uocem exercitationum: et hoc in uirtute, id est per uirtutem miraculorum, ne desperent, quos per timorem iudiciorum increpauerat, cum non sit illius manus abbreuiata, qui Lazarum suscitauit, et Petrum lacrymantem respexit. Plerumque uero attrahit sibi spiritum scientie; et os suum aperit ad uocem mandatorum: et hoc in magnificentia, quia docet quomodo magnifice sciamus secundum Dei mandata conseruari recte, in medio nationis huius praue et peruerse. Multoties attrahit sibi spiritum fortitudinis; et os suum aperit  ad uocem comminationum, que confringit cedros, nec simpliciter cedros, sed cedros Libani. Predicat enim audacter illius comminationes, qui destruet spiritu oris sui, uel illos, qui cum uenerint in profundum malorum contemnunt; uel eos, qui de meritis suis superbiunt et gloriantur. Illi sunt simpliciter cedri, isti uero cedri Libani. Aliquoties uero sibi attrahit spiritum consilii, ut aperiat os suum ad spirituale consilium: per quod interciditur flamma ignis, id est consensus, actus, et consuetudo peccati: quam quidem Dominus non exstinguit, sed interrumpit, id est intercidit, ne ignis, id est fomes peccati ueniat usque ad consensum. Quandoque sibi attrahit spiritum intellectus, et os suum aperit ad uocem iustificationum, ut concutiat desertum,  et desertum Cades. Predicat enim secundum datum spiritum intellectus, quomodo per contritionem cordis, per confessionem oris, per penitentie laborem, iustificantur anime, quas desertas a Deo peccata fecerant: que uel nunquam bone fuerant, uel post obseruantiam mandatorum a sancto legis recesserant. Primi quidem simpliciter deserta dicuntur; secundi uero deserta Cades. Cades quippe sanctum legis interpretatur. Nonnunquam uero attrahit sibi spiritum sapientie, et aperit os suum ad uocem promissionum; ut preparet ceruos ad reuelationem condensorum. Cerui quippe sunt uiri sancti, qui uenenosas malignorum spirituum repellunt et superant immissiones. Condensa uero sunt celestis multitudo dulcedinis, de qua dictum est: Quam  magna multitudo dulcedinis tue, Domine, quam abscondisti timentibus te!  Et iterum: Oculus non uidit, Deus, absque te que preparasti diligentibus te . Ad hanc multitudinem dulcedinis preparat ceruos Dei per uocem promissionum, quando proponit eis requiem sine labore, gaudium sine merore, sine conflictu uictoriam, sine defectu gloriam sempiternam. Amen.



SERMO XXII. DE SANCTISSIMA TRINITATE.

Cum uerba philosophorum ampullosa, et ineptas eorum, qui magna loquuntur de minimis, uerborum  phaleras, quorumdam fidelium corda pulsare uiderem, meam cum ceteris motu capitis et narium contractione uolens imperitiam consolari, uiuebam, fateor, Phariseum, dicens intra me: si isti fidei promissum non irritassent, scirent utique cuius, et qualis est scientia que tangit eos, quia peccatoris est. Sed quid in hoc mihi displicuit, nisi Christus loquens Samaritane mulieri? Aquam quippe mulieris non sitiebat, ut ei deficeret, sed ut baiulam suam meliore fonte reficeret, que prius portantis humeros onerabat. uiuentem igitur in se, uelut in speculo mirabilium Dei debet imaginem iustus proponere, ut grauidas aquis hydrias uinum faciat cenantibus parturire. Ad hoc enim cibum Sareptane mulieris Elias suscepit, ut cuius manus uix  farine pugillum inuenerat, oleum in lecytho, et farinam in hydria indesinenter postmodum possideret . Sic solis ciuitas lingua Chanaan loquitur ; et Abraham inter Chananeos diues efficitur . Sic ut uideat, prout uiderat iuxta fluuium Chobar, Ezechiel in campum egreditur; et oleaster insertus in oliuis pullulat, fructificat, et fecundatur . Sic aurea uasa furamur Aegyptiis, sic Hebreo seruit proselytus abscissis unguibus et rasis capillis. Sic sibi copulat Moyses Aethiopissam, Osee meretricem. Unde in Deuteronomio scriptum est: Si egressus fueris ad pugnam contra inimicos tuos et tradiderit eos Dominus Deus tuus in manus tuas, captiuosque duxeris, et uideris in numero captiuorum mulierem pulchram,  et adamaueris eam, uoluerisque eam habere uxorem, introduces in domum tuam. Que radet cesariem, et circumcidet ungues, et deponet uestem, in qua capta est; sedensque in domo tua flebit patrem et matrem suam uno mense, et postea intrabis ad eam, dormiesque cum ea, et erit uxor tua . Egressi sunt namque ad pugnam doctores ecclesiastici contra inimicos suos, cum armati gladio spiritus, quod est uerbum Dei, ad subuertenda mundane sapientie dogmata processerunt: Arma, inquit Apostolus, militie nostre, non carnalia, sed potentia Deo, ad destructionem munitionum, consilia destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum  in obsequium Christi .

Quia ergo tradidit Dominus hos inimicos nostros in manus seruorum suorum, uiamque fecit in mari equis suis, in luto aquarum multarum, in numero captiuorum pulchra mulier adamatur cum in scriptis peregrinis aliqua utilis doctrina, que placeat, reperitur. Quam si quis ex nobis ducere uelit uxorem, domesticamque sibi facere, non prohibetur; si tamen puella rasa cesarie, et circumcisis unguibus deponat uestem in qua capta est, sedensque apud nos fleat patrem et matrem suam uno mense. Raditur quippe cesarie, et unguibus circumciditur, cum si quid apud eam superfluum est, resecatur. uestem deponit, in qua capta est, cum tumoris nudatur superficie, qua apud progenitores tota uestiebatur:  qui utique dicentes se sapientes, in doctrinis suis magni sibi uidebantur, nec humiliter loqui nouerant, etiam que ueraciter sentiebant. Sub alio ergo habitu introducitur ad nos mulier ista, cum eorum dicta utilia sine supercilio legimus, et cum sobria grauitate proferimus. Sedens tamen apud nos flet patrem et matrem suam, eos uidelicet, a quibus edita est, cum legentes, ut tantorum uirorum perditionem doleant, ad misericordiam flectit. Sic enim dici solet leta epistola, que letos facit, et fouea ceca, que intus deprehensis uisum subtrahit. Et Spiritus sanctus postulare pro sanctis dicitur, quia quos repleuerit, postulantes facit. Sic quoque et hec mulier plangit apud nos parentes suos, cum plangere nos compellit; et ea stimulante,  quorum miramur ingenium, dolemus exitium. Per mensem uero, in quo lune cursus completur crescendo et decrescendo, humane uite mutabilitas designatur. Mense autem integro deflentur, qui cum nichil unquam egerint, per quod iram euaderent sempiternam, tota uita sua steriles fuisse planguntur. Non preteribo, qualiter beatus Augustinus in libro De doctrina Christiana huic nostro sensui conueniat, docens, mulierem ex hostibus captam, et in matrimonium posse recipi, et tamen de progenitorum saluatione non posse presumi. »Quisquis, ait, bonus uerusque Christianus est, Domini sui esse intelligat, ubicunque inuenerit ueritatem, quam conferens et agnoscens etiam in litteris sacris superstitiosa figmenta repudiet, doleatque homines,  qui cognoscentes Deum, non ut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt.« Puto, in his uerbis satis apparet, apud mulierem captiuam, uidelicet apud philosophorum doctrinam, cum in nostrum coniugium transit, que sit unguium circumcisio, rasio capillorum, dum superstitiosa repudiantur figmenta: quis sit etiam parentum luctus, dum dolemus homines, qui cum diuino munere ad ipsius diuinitatis notitiam sint assumpti, propter superbiam tamen ad insipientiam sunt redacti.

Quid igitur aliud agit seruus Dei, cum sensus mysticos  de libris philosophorum conseruis elicit; quam si aquam de petra, et oleum de saxo durissimo nobis propinet? Si sic igitur artibus uti uoluerit, ut non fruatur eis, a labore suo confundi non poterit, quia tanta erat gloria cherub, ut sonitus alarum eius audiretur etiam in atrio exteriori. Neque enim propter se debent diligi; quia congruum non est ipsis frui; sed quod bonum sit uti, probat auctoritas, docet ratio, monet opus, cogit necessitas. Aemulari siquidem, prout possumus, opera Christi, nec duntaxat bonis, sed etiam malis rebus debemus bene uti. Omnia enim nostra, nos Christi, Christus uero Dei. Et ut de necessitate aliquid disseramus; scire debemus, quia sine rerum et uocum significatione nemo perfecte theologus esse  potest. Ceteras siquidem artes in hoc theologia precellit; quod uoces sine rebus, uel res sine uocibus significant. In ista uero non tantum uoces, sed etiam res significatiue sunt. Proprietas autem uocum in duobus consistit, in prolatione et significatione. Prolatio ad grammaticam, significatio ad dialecticam, utraque uero spectat ad rhetoricam. Similiter et rerum significatio in duobus consistit, in forma scilicet et natura: forma, quantum in exteriori dispositione; natura, quantum in interiori qualitate. Forma ergo in quatuor agnoscitur, in numero, in mensura, in proportione et motu. Numerus ad arithmeticam, mensura ad geometriam, proportio ad musicam, motus ad astronomiam, nam natura spectat ad physicam. Cum igitur Deus, quod esset et  quid esset, uel non esset, mundo palam facere dignaretur, in artibus sue cognitionis primordia prelibauit, ut in ipsis cognoscerent eum per rationem, qui nondum meruerant per inspirationem. Nam rationem dedit Deus cunctis. Sed qualiter in istis per rationem cognitus sit, uideamus:

Duobus modis Deum cognouerunt philosophi per rationem, uel in iis que erant in se, uel in iis que erant extra se. Unde Apostolus de illa cognitione, qua cognouerunt Deum in se, dicit: Quod cognitum Dei, manifestum est in illis, Deus enim illis reuelauit . Quod cognitum est, inquit, Dei. Non enim plene cognitus est Deus, sicut nec totus ignotus. Non enim plene cognosci uoluit, ut fides haberet meritum; nec totus abscondi, ne infidelitas inueniret  locum: et sic manifestum est in illis. Non ait, illis, ut de cognitione, qua cognouerunt Deum extra se, dicit: Inuisibilia mundi a creatura mundi, per ea que facta sunt intellecta conspiciuntur . Sed quia cum Deum cognouissent, non sicut Deum glorificauerunt, aut gratias egerunt; ideo euanuerunt in cogitationibus suis: et dicentes se esse sapientes, stulti facti sunt. In iis itaque que erant extra se, cognouerunt Deum quibusdam probabilibus et necessariis argumentis; in quibus summe Trinitatis apparet uestigium, non probabiliter tantum, sed necessario probatum, sicut in illa geometrica propositione demonstratur aperte; que sic proponitur illis, qui sibi uindicant hanc artem.

Ex data recta linea triangulum equilaterum constituere.  In quo nobis primo considerandum est quid et quomodo probare nititur, et ex quibus infert quod probatur. Ex proposita siquidem linea, quam nullius argumentationis ratio probauerat, sed forte sine medio de medio facta quasi per se subsistens, tales et tali modo sibi petit lineas ordinari ut ab equalitate prime non discrepent; et matrem omnium figurarum , constituant. Omnibus siquidem figuris dignior triangulus inuenitur, qui quadrati uel circuli, uel figure cuiuslibet rationem probat. Nam in propositione proposita non triangulus, sed trianguli linearum equalitas in circulis comprobatur, ut cuiuslibet trianguli rectum uel acutum, uel obtusum angulum proponentis differentia  dignoscatur. Nam equilaterus triangulus sicut lineas, sic angulos pretendit equales. Sed nunc sacramentum trianguli uideamus. In triangulo tres linee sic emulantur unitatem, et ad inuicem uniuntur et accedunt ad se, ut fiat illis simile esse. Unde talis est in eo singularitas, ut nec augeri, uel minui, nec subtrahi quidquam possit ab eo, alioqui uel circulos, quibus probatur, excedit, si quid augeatur; uel ad circulorum circumferentias non perueniet, si quid minuatur; uel totus destruetur, si quid subtrahatur.

Talis tamen in lineis pluralitas comprobatur, ut hec non sit illa, uel tertia, uel econuerso, alioqui non esset equilaterus, cum nichil sit illud, cui est equale, sed est unus aperte triangulus ille sine  diuisione trinitatis, trinus uero sine confusione unitatis. Non est enim in eo singularitas imperfecta, nec pluralitas superflua, quia nec imperfectionem ostendit in lineis, cum nichil minus habeant singula; nec superfluam geminationem in toto, cum nulla sint ibi imperfecta. Unde patet quod nulla est ibi partium dissimilitudo; non est etiam ibi collectio diuersorum, quia non est turba. Non enim hoc uocabulum, Triangulus, nomen est collectiuum: alioqui grammatice diceretur: triangulus sunt. Nec est ibi membrorum corporea compositio, quia non est corpus. Si enim corpus esset, constaret ex superficiebus. Probatur autem sic linearum equalitas. Proposite linee que uocetur a, talis circumducatur circulus, cuius finem circumferentia tangat, et  centrum in capite ponat. Addatur etiam et secundus in quo ratio conuersa discernatur, et uocetur b, et a capite date linee protrahatur secunda linea ad locum ad quem circuli conueniunt, que uocetur c, et probatur secunda a prima hoc modo: a et b a centro ad circumferentiam procedunt. Ergo b est equalis a. Tertia uero, id est c, a prima et secunda probatur quadam argumentatione, quam logici uocant a primo, ad ultimum, boc modo: a est equalis b, quia hoc iam probatum erat. Sed a est equalis c, quia a centro ueniunt ad circumferentiam. Ergo b est equalis c. Hoc autem totum dixi, ut scias, quod prima linea a nulla probatur; secunda a prima; tertia uero probatur ab utraque. Sed quando aliqua figura ab alia probatur; quid aliud quam esse suum contrahit ab illa,  per quam sic esse, sicut est, comprobatur? Sed iam superest, ut ueritatem signi signo ueritatis comparemus. Sicut in triangulo pluralitatem in lineis, singularitatem in figura, sic in summa Trinitate et unitatem in substantia, et trinitatem in personis confitemur. Sicut nec addere, nec augere, nec minuere triangulo debere aliquid diximus, ita nec summe Trinitati. Augemus enim si Patrem maiorem dicimus, quam Filium, uel Spiritum sanctum. Minuimus, si Filium minorem, quam Patrem uel Spiritum sanctum, dicamus: subtrahimus autem, si unam tantum personam et non tres personas credamus. Pluralitatem uero sicut in lineis, sic in personis assignamus. Sicut enim a non est b, uel c: nec b, a uel c:  nec c, a uel b: ita Pater non est Filius, uel Spiritus sanctus; nec Filius Pater uel Spiritus sanctus; nec Spiritus sanctus Pater uel Filius.

Et sicut linee equales sunt ad inuicem, ita et persone. Qualis enim Pater, talis Filius, et Spiritus sanctus, et e conuerso. Sicut autem nec compositionem membrorum corpoream, nec dissimilitudinem partium, nec collectionem diuersorum, illic esse demonstrauimus; sic profecto nec ibi, quia sancta Trinitas nec est turba, nec corpus, nec imperfectionem in personis, nec superfluam geminationem habet in toto; sed est Deus unus sine diuisione Trinitatis, trinus sine confusione unitatis. Sicut uero prima linearum a nulla, secunda a prima, tertia ab utraque; sic prima personarum, id  est Pater, a nullo; secunda uero, id est Filius, a Patre; tertia autem, id est Spiritus sanctus, ab utroque. Sicut autem equalitas trianguli ex duobus circulis sic ad inuicem ordinatis, ut alter in alterius medio collocetur; sic et sancte Trinitatis ueritas ex duobus Testamentis , nouo scilicet et ueteri, comprobatur: quorum dispositionem Ezechiel contemplatus, ait: Et erat rota in medio rote . Rotam autem in medio rote esse, est unum testamentum intelligi in altero. Ad Trinitatem igitur comprobandam de primo Testamento, quasi de primo circulo, potest hoc argumentum adduci, Psalmista docente: uerbo Domini celi firmati sunt, et Spiritu oris eius omnis uirtus eorum . Per uerbum  Filium, per Dominum Patrem, per Spiritum oris eius Spiritum sanctum significare debemus. Sed quoniam per Filium et Spiritum sanctum, sicut per Patrem, celi, et omnis uirtus eorum, firmati sunt, patet in personis equalitas. Singularitatem uero substantie eius testamenti lator probat Dominus. Audi, Isrel, Deus tuus, Deus unus est . De secundo uero Testamento, quasi de secundo circulo, ipsa ueritas eamdem pluralitatem probat, precipiens discipulis, et dicens: Ite, baptizantes in nomine Patris, et Filii et Spiritus sancti . In nomine, ait, non in nominibus, ut ostendat unum nomen esse Patris, et Filii, et Spiritus sancti. Sed et apertius personarum pluralitas  ostensa est, ubi baptizato Domino Spiritus sanctus in similitudinem columbe super eum descendit; et uox Patris audita est: Hic est Filius meus dilectus . Substantie uero singularitatem ipsa etiam ueritas comprobat dicens: Ego et Pater unum sumus . Huic nostre assertioni illud ineffabile nomen quod tetragrammaton uocant, eo quod ex quatuor constet figuris, uidelicet, iod, he, uan, he, apertissime suffragari uidetur. Nam littere iste simul coniuncte nomen unum efficiunt, quod essentiam diuinam prefigurat, uidelicet ie ue. Distincte uero per tres distinctiones tria efficiunt nomina, que tres designant hypostases, ut sit prima distinctio ie, secunda eu, tertia ue.

Quod autem coniuncte littere essentiam diuinam  significent, uel distincte, hypostases, ex litterarum interpretationibus potest perpendi. Iod, enim principium, he, uita, uau ipsa, heth, uiuacitas interpretatur. Dicatur ergo ie ue, id est principium uite ipsa uiuacitas, ut sit sensus, ipsa omnium rerum uiuacitas est principium uite temporalis et eterne. Omnia enim per ipsum uiuunt, qui est ipsa rerum uiuacitas; et hec est sola diuina essentia. Prima uero litterarum distinctio, scilicet ie, interpretatur principium uite. Istud Patri proprie ideo conuenit, quia hoc uocabulum principium modis omnibus Patri congruit: Pater enim est totius Trinitatis principium. Principium Filii, quia Filius a Patre est generatione; principium Spiritus sancti, quia ab ipso est processione uel spiratione.  Principium etiam est ad creaturas. Hoc de Filio, hoc de Spiritu sancto dici non potest. Filius enim non est principium Patris, sed Spiritus sancti, et ad creaturas. Spiritus uero sanctus nec Patris nec Filii est principium, sed principium dicitur ad creaturas. Licet ergo Pater, et Filius, et Spiritus sanctus sint unum principium, tamen autonomastice Patri conuenit, quod de ipso omnimodis predicatur, non de Filio, nec de Spiritu sancto. Secunda distinctio, il est eu, uita ipsa interpretatur; et hec Filio ideo proprie conuenit, quia ipse hoc uocabulum uita, sibi singulariter appropriat, ubi ait: Ego sum uia, ueritas, et uita . Unde Apostolus: Cum enim Christus apparuerit uita uestra, tunc et uos apparebitis cum ipso in gloria . Nam licet una sit uita Pater et Filius et Spiritus sanctus, Filius tamen unione deitatis anime et carnis, aliter et quodam utiliori modo factus est omnium uita. In hoc enim quod Deus erat, temporalem contulit homini uitam, quoniam ipse est; sed per illam quam diximus unionem uitam contulit ei sempiternam, quoniam sine fine beatus est. Omnimodo igitur de Filio predicatur hoc uocabulum uita. Tertia distinctio, id est ue, interpretatur ipsa uiuacitas, et hec Spiritui sancto proprie conuenit, quo omnia uegetantur et fouentur, ut suo calore uiuant. Ipse enim est ardor Patris et Filii. Hinc scriptum est: Spiritus Domini ferebatur super aquas ; uel sicut habet alia translatio, incubabat  aquis, sicut mater ouis incubat, ut ea uiuificet. Hinc etiam Ezechiel ait: Hoc dicit Dominus Deus ossibus his: Ecce ego mittam in uos spiritum, et uiuetis . Et paulo post: A quatuor uentis ueni, spiritus, et insuffla super interfectos istos, et reuiuiscent . Ut quomodo in prima conditione hominis insufflauit Deus in faciem eius, et factus est homo in animam uiuentem, sic et conditio secunda, resurrectio mortuorum, insufflante spiritu uiuificetur. Bene ergo Spiritus sanctus dicitur ipsa uiuacitas; nam sicut in prima, sic in secunda conditione inspirante cuncta sancto Spiritu uiuificata sunt, quia cunctorum est ipsa uiuacitas.

Cum igitur decem sint nomina, quorum alia diuinam significant essentiam, alia personarum pluralitatem,  ut testatur Hebrea ueritas, istud inter alia ideo dignius inuenitur, et adeo, ut in lamina aurea in fronte sacerdotis portaretur; quod ipsum, sicut dictum est, utrumque, scilicet unitatem essentie, et trinitatem significat personarum. Hec enim sunt nomina, que essentiam representant: Saddai, quem robustum, et ad omnia sufficientem accipere possumus; secundum El, quod Deus siue fortis interpretatur. Deinde Eloi et Ele, quod et ipsum Deus dicitur: quintum Sabaoth, quod uirtutum, uel exercituum Septuaginta transtulerunt, sextum Ie, ie, quod in Exodo dicitur: Qui est, misit me ad uos : septimum Iah, quod in Halleluiah, extremam syllabam sonat, et inuisibilis dicitur. Unde Halleluiah, laudate inuisibilem,  interpretatur. Octauum uero, quod est, Elohim, idem est, ac si dicerem, Dii nostri, et cuius singulare est Eloah. Similiter cum dico Adonai, idem est ac si dicam Dominum, cuius singulare est Adon. Unde ubi nos in Psalmo dicimus: Ego dixi, Dii estis , Hebreus habet, Elohim maten, id est Dii estis. Hinc etiam Laban ad Iacob ait: Cur furatus es elohim , id est deos meos. Et Moyses: Non habebis elohim elim , id est deos alienos. Lot quoque illos duos, qui cum eo loquebantur, angelos, Adonai appellauit, id est Domini mei. Quod tamen ista nomina cum uerbo singulari plerumque iunguntur, ad hoc fieri credimus, ut sic unus Deus in tribus personis demonstretur, tum ut personarum pluralitas per  hec nomina monstretur. Aperte etiam cum uerbo plurali ponuntur in Hebraico plerumque. Unde cum dixisset Dominus ad Iacob: Surge et ascende in Bethel, et habita ibi; et fac altare Deo, qui apparuit tibi , hic singulariter ponitur, Ele nigla, id est Deus apparuit. Sed cum postea Scriptura dicit, quod Iacob edificauit ibi altare, et appellauit nomen loci Bethel, quia ibi apparuit ei Dominus, cum fugeret fratrem suum, hoc in Hebraico pluraliter ponitur. Habetur quippe, Elohim niglam, quod pluraliter dicitur, apparuerunt. Nam si singulariter dicere uellet, nigla id est apparuit, posuisset. Similiter quando Dauid Deum laudans diceret: Que est, ut populus tuus, gens in terra, propter quam  iuit Deus, ut redimeret eam sibi in populum , hic et Deus et iuit in Hebraico pluraliter ponitur, scilicet Elohim alchu, quod iuerunt significat, cuius singulare est halac, id est iuit. Manifeste ergo ostensum est quod quedam Hebraica nomina unitatem essentie, quedam significant pluralitatem personarum. Istud uero nomen tetragrammaton, eo quod utrumque, sicut dictum est, prefigurat, ceteris dignius inuenitur: quod de triangulo diximus, in huius significatione nominis plenissime reperitur. Sed et modo talis inter eosdem circulos triangulus proponatur, cuius linea tantum secunda b, minio superinducatur: quero a geometra, utrum in triangulo eadem singularitas in figura, uel pluralitas in lineis remanserit: utrum  quantitas uel ratio trianguli mutata sit, utrum augmentum uel diminutionem receperit. Si enim non sit eadem singularitas, que prius, plures sunt figure: si maior sit pluralitas, non est triangulus. Si quantitatem excessit, excedit circulos; si diminutionem, non peruenit ad eos

Unde patet quod eadem singularitas, pluralitas, et quantitas, mutata non fuit. Non minima nostre fidei nobis hic triangulus sacramenta ostendit, quia quamuis Pater, et Filius, et Spiritus sanctus unum sint in essentia, solus tamen filius rubore carnis sic superinduci potuit; ut in nullo diminutionem pateretur Trinitas, nec essentie diuideretur unitas, nec augmenti superfluitatem reciperet, nec imperfectionis detrimentum.

 Sicut autem huius sancte Trinitatis uestigium, et uere fidei sacramentum, et rationem que erat extra se necessario confirmauit, ita per rationem que erat intra se, confirmare potuit, triplicem in anima considerans uirtutem, et eas non a seipso, sed a Deo, se recepisse non ambigens, rationem scilicet, et sapientiam et amorem. Considerauit enim, quod ex ratione nascebatur sapientia. Ideo enim bruta animalia non sunt susceptibilia discipline, quia rationabilia non sunt; et placuit ei sapientia sua, que a brutis animalibus eum diuidebat; et dilexit eam, et considerauit, unde amor ille, quo ille diligebat sapientiam suam, procederet, et uidit quia ex ipsa ratione et sapientia. Rationabile enim est, et uiri sapientis, ut diligat sapientiam suam.

 Considerauit ergo tria in se: rationem, que erat quedam uis anime, quasi a nullo subsistens; sapientiam, que nascebatur a ratione; amorem, qui procedebat ex utraque: et hec eadem in Deo contemplatus est. Non enim erat congruum, ut impotens diceretur Deus, qui sibi rationis potentiam dederat; nec stultus, qui sic ordinate et sapienter sapientiam ex ratione infuderat; nec habens odio sapientiam suam, cum hoc ex humana stultitia procedebat: sed aperte cognitio in Deo potentiam, et sapientiam, et benignitatem declarat. Et quoniam nichil in Deo diuersum ausus est confiteri, nec uerum erat: sed unum est totum quod est essentie, unitatem in Trinitate illa compulsus est ex ratione adorare.  Et iterum, cum nichil esset imperfectum in Deo, nec superfluam geminationem in se habebat, nullam in eo partium dissimilitudinem ausus est adorare: sed sicut illam personam, que a nullo erat; sic et Filium, qui est a Patre; uel Spiritum sanctum, qui est ab utroque, Deum credidit sine dubio esse. Quia tamen unum in se erant ille tres persone, non ipsas tres Deos, sed unum oportuit eum credere. His igitur cognitis, non minus deuotus quam fidelis, quesiuit nomina, quibus ad memoriam tres illas personas et facilius reuocaret, et deuotus adoraret. Et sicut inter homines uidebat, quia pater dicebatur ille, a quo filius erat; filius uero, qui erat a patre, Patrem et Filium nominauit: nec matrem uel filiam nominare uoluit illum, in quo nichil femineum  cognoscebat. Spiritum uero sanctum, qui erat ab utroque, et utriusque nomen assignauit, ut ex hoc ipso procedere dignosceretur ex utroque. Pater enim spiritus, et Filius; Pater sanctus, et Filius; unde Spiritum sanctum sic uoluit appellare. Notanda tamen differentia inter hec que in se cognouit, et illas tres personas, quas extra se contemplatus est. Nam illa que sunt in homine, adesse possunt et abesse, preter subiecti corruptionem: aliqua eorum dico, etsi non omnia, et animam etiam secundum maius aut minus afficiunt. In Deo uero quidquid est, et uere est, et essentialiter est: et unum est totum quod est. Unde patet quod in trianguli ratione familiarius Trinitatis inuenies sacramentum. Sic igitur per triangulum in fide confirmamur: sed  non minus, si inspicias diligenter, in moribus informamur. Quia enim nos non tantum in anima gloriari, sed etiam corpus humilitatis nostre configurari corpori claritatis Christi credimus et confitemur: utrumque nostrum hominem, exteriorem per opera, per affectiones interiorem, Deo commendare debemus. Quod tunc digne fiet, si diuersas actiones diuersis ita compaginamus uirtutibus, ut quibusdam perfectionis circulis nobis impressis coronam emulari perpetuam cognoscamus. Quatuor enim affectiones animi manifestum est esse, quibus si quatuor principales uirtutes coniunxeris, quemdam uite perfectionis circulum expriment, quem Dominus in coronam interiori tuo homini commutabit. Debent enim adinuicem quatuor ille  uirtutes copulari, quia humanarum rerum uera perfectio illa est, que nouit prudentie lumen, temperantie decus, fortitudinis robur, iustitie sanctitatem. Sicut enim ait Iacobus in Epistola sua: Qui in uno offenderit, factus est omnium reus . Prudentia siquidem sine fortitudine, est quasi gladius in manu contracti; fortitudo uero sine prudentia, quasi gladius in manu furiosi. Rursus sine fortitudine diu stare non potest homo, cum iustificari hominem, sit mortificari carnem. Nec etiam stare potest iustitia sine temperantia, cum scriptum sit: Fili, ne sis nimium iustus . Insuper et prudentia sine temperantia non permanet, quia scriptum est. Non plus sapere, quam oportet sapere; sed sapere ad sobrietatem .

 Sed quando scit homo quid debeat facere, et facit quod scit, uere iustus est, si tamen per temperantiam iustitia moderetur. Debet enim prudentia esse et iusta, et fortis, et temperata. Similiter iustitia fortis, et prudens, et temperata; fortitudo autem prudens, et iusta et temperata: temperantia uero prudens, et fortis et iusta. Ut igitur uirtutes iste perfectionis circulum perficiant, debent in te quatuor affectionibus, quasi quodam bitumine colligari, id est tristitia, et desiderio, letitia et timore. Prudentiam siquidem temperantie ligat tristitia. Qui enim sapiens est, magis diligit domum luctus quam gaudii, sciens, quod uanitas uanitatum, et omnia uanitas; sicut scriptum est: Qui apponit scientiam,  apponit et dolorem . Et quia ipsa tristitia ad temperantiam pertineat, ipsa carnis maceratio docet. Si enim gastrimargia luxuriam mouet et gaudium, iuxta illud: Sedit populus manducare et bibere, et surrexerunt ludere ; non incongrue temperantie, que gastrimargie opponitur, tristitia copulatur. Prudentiam uero fortitudini coniungit desiderium. Libenter enim audit et operatur homo, que diligit: nichil amanti difficile est. Quidquid agit homo, graue uidetur, si displiceat, sicut econtrario leue, si placeat. Ad percipiendam uero disciplinam frustra aures carnis accommodat, qui cordis aurem obturat. Fortitudini iustitiam ligat letitia. Nam ex mentis fortitudine procedit, illa operis hilaritas, que iustitiam operatur, sicut scriptum  est: Hilarem enim datorem diligit Deus . Iustitie uero temperantiam copulat timor, illum dico, quem filialem dicimus, non seruilem. Nam seruilem uirtus consummata repellit, sicut scriptum est: Perfecta caritas foras mittit timorem . Filialem uero semper accendit et auget, sicut de eodem timore scriptum est: Beatus homo, qui semper est pauidus . Debet tamen etiam timor iste per iustitie regulam ita moderari, ne pusillanimitatem incurramus, uel desperationem, quia scriptum est: Nunquam timor malus est, nisi quando nimius est. Si sic igitur temperetur iustitia temperantie, iustitiam proculdubio timor copulabit.

Ut igitur hec sub compendio repetamus, diximus  quia primum perfectionis circulum perficit temperantia prudentie per tristitiam, prudentia fortitudini per desiderium, fortitudo iustitie per letitiam, iustitia temperantie solidata per timorem. Similiter et secundum exteriorem nostrum hominem perfectum reddentem circulum inuestigare poterimus, si quatuor bonorum operum genera uirtutibus eisdem copulemus. Quisquis enim in actibus suis perfectus esse desiderat, totus esse debet in consiliis, in remediis, obsequiis, subsidiis. In consiliis, si nosse suum in utilitatem proximorum effundat; in obsequiis, si beneficiis eos preueniat; in subsidiis, si in negotiis eorum tractandis terrorem diuitum non pertimescat; in remediis, si in necessitatibus eorum etiam manus proprias imponat.  Non enim tantum uerba, uel nostra, sed etiam nos ipsos proximis effundere funditus est necesse. Consilia igitur subsidiis ligat prudentia; sapientis enim est, et scire consilia et dare, et causas aliorum tractare. Subsidia obsequiis ligat fortitudo; magnanimi enim est uultus potentium non formidare, et sua ceteris communicare. Obsequia remediis ligat iustitia, quia solius uiri iusti est, se et sua proximis impendere. Remedia consiliis ligat temperantia; consilia enim et remedia, quibus preuenit alios, sic debet homo per temperantiam moderari, ut nec proximos propter se, nec se propter proximos paruipendat. Ecce, ni fallor, duos habes circulos: alter quorum nec totus intra, nec totus extra alterum  inuenitur. In parte enim conueniunt, et in parte differunt. In illa igitur parte, qua conueniunt, id est in quatuor uirtutibus, alter in altero comprehenditur; in illa uero parte qua differunt, quasi extra alterum alter inuenitur. Tales enim oportuit inueniri. Et ex his duobus circulis triplicem humane uite perpendere potes utilitatem, per quam utilis debet esse homo Deo, sibi, et proximo. Deo per simplicitatem uel innocentiam; que utrumque hominem Deo commendans, quasi utriusque circuli circumferentias tangit; ideo maxime, quod ex quatuor uirtutibus, quas in utroque circulo assignamus, habeatur. Sibi per sobrietatem, que exteriorem hominem debilitat, et interiorem confortat; et ex timore et desiderio proueniens, quasi proximi circuli  circumferentiam tangit; proximo per pietatem, ex qua consilia, obsequia, subsidia, remedia, proueniunt. Unde quasi secundi circuli circumferentiam tangit, et est quasi data linea simplicitas, propter quam habendam duos circulos impressisti. Sed quoniam sola simplicitas perfectionem non facit; quia scriptum est: Ephraim columba seducta, non habens cor , per columbam profecto designans simplicitatem, debuit perfectionis triangulus perfici per pietatem et sobrietatem.

Si igitur hec omnia, que simplici sermone uix teneri poterant, per exemplum suppositum, non semel, sed sepe, non ore, sed corde ruminando retractentur, quid aliud quam trianguli huius perfectio in tenuissimo puluere compingetur? Solet enim per  puluerem, operum nostrorum retractatio designari; sicut in Exodo legitur, Domino dicente ad Moysen: Sume tibi, ait, aromata, stacten et onycha, galbanum boni odoris, et thus lucidissimum, equalis ponderis erunt omnia: faciesque thymiama compositum opere unguentarii, mixtum diligenter, et purum, et sanctificatione dignissimum. Cumque in tenuissimum puluerem uniuersa contuderis, pones ex eo coram tabernaculo testimonii . »Thymiama, ait Gregorius  , ex aromatibus compositum facimus, cum in altari cordis uirtutum multiplicitate redolemus. In tenuissimum uero puluerem aromata uniuersa conterimus, cum bona nostra in pilo cordis occulta discussione retractamus. Aromata enim in  puluerem redigere, est uirtutes recogitando terere.« In puluerem uirtutes depingit, qui se puluerem esse non ambigit. In puluere pietatem depingebat, qui Sodomitis et Gomorrheis compassus, humiliter Domino dicebat: Loquar ad Dominum meum, cum sim puluis et cinis . Et propheta: Memento, Domine, quoniam puluis sumus . Frustra enim se exercet in uirtutibus, qui adhuc inflatus per superbiam, se puluerem esse non recordatur. Det Deus Pater, ut ita uirtutes uniuersas in puluerem possimus redigere, ut perfectionis circulis nobis impressis coronam perpetuam mereamur habere, prestante Domino nostro Iesu Christo, qui uiuit et regnat cum Deo Patre in unitate Spiritus sancti Deus, per omnia secula seculorum. Amen.



SERMO XXIII. IN NATIuITATE S. IOANNIS BAPTISTAE.


Benedixit Dominus Isaac, et habitauit ad puteum uisionis . Fidelis sermo, et omni acceptione dignus: Isaac quidem ad premium, nobis ad meritum, omnibus ad exemplum. Si enim nobis a Deo daretur intelligi, que sit uisio Isaie filii Amos , quis liber uisionum Nahum ; que sint ille, quas uidit Ezechiel , mirabiles uisiones Dei; que tandem omnium oracula prophetarum, qui olim uidentes dicebantur; aliquando et hoc daretur intelligi, qua benedictione dignus sit, qui habitat ad puteum uisionis. uisiones  quippe prophetarum, pro suorum profunditate mysteriorum, puteis comparantur. Sed cum uas meum ad aquas uisionis porto, uideor antiquum illud renouare prouerbium: Ecce Saul inter prophetas. Quis enim mihi det, uel saltem transire iuxta puteum uisionis? Superuenientes allophylos formido, qui solent terra puteos adimplere . Deficit insuper aqua de utre, quia uas fictile et confractum, sine ligatura et operculo porto, nec in quo hauriam habeo, et puteus altus est. Propter hoc facta est anima mea sicut terra sine aqua Deo; et sicut Agar fugiens et sitiens in deserto, tanto longe facta est, et peregrina ab Abraham, quanto in longinquam regionem descendit pascere porcos. Heu mihi, quia incolatus meus prolongatus est, habitaui cum habitantibus  Cedar; multum incola fuit , uel quod idem est, facta est anima mea. Sed hoc parum mihi. Nam in Cedar habitaui cum habitantibus Cedar: quippe qui moram feci in tenebris peccatorum, quem toties excecauerunt per ignorantiam squame Pauli, calidum stercus hirundinum per cupiditatem, Dalila per uoluptatem, cum populo qui habitat in tenebris, et habitante in regione umbre mortis, non potuit mihi lux oriri, nec sol iustitie, nec habitare potui ad puteum uisionis; tamen fiduciam habens in illum, qui aperuit oculos sitientis Agar, ut uideret puteum uisionis aque uiue, aperiet oculos meos, ut nobis pariter et uobis, imo et camelis nostris aquam hauriam, et potum tribuam de puteo uisionis. Nam ad hoc ut oculi nostri aperiantur,  posuit lucernam Dominus super candelabrum, ut cecos illuminaret, domos euerteret, drachmam perditam inueniret. Hinc scriptum est: Erat Ioannes lucerna ardens et lucens . Ardens sibi, sed lucens proximo. Et tanto clarior, quanto per ipsum nobis omnem uiam iustitie Dominus declarauit. Nam cum alia uia iustitie propalata sit patriarchis, alia prophetis, alia apostolis, alia martyribus, alia confessoribus, alia uirginibus, alia eremitis, breue fecit Dominus omnium in Ioanne iustitie compendium semitarum.

Hac igitur lucerna preeunte et preuia oculos aperiam, ut uideam puteum uisionis, et hauriam uobis aquam: si tamen uas meum dignetur implere,  qui dixit: Aperi os tuum, et implebo illud . Multa quidem puteorum colligimus mysteria de sacris Scripturis, quorum alia benedictione, alia uero digna sunt admiratione. Legimus enim quod Ieremias funibus submissus in puteum, aliis tandem funibus de pannis factis ueteribus emissus est. Res mira, et omni admiratione digna! Si sic natat elephas, quomodo pertransibit agnus? Si iustus uix saluabitur, impius et peccator ubi parebunt? Si enim usque ad excelsum Domini, , perueniunt aque, quis minor eo poterit tutus esse? Nobis enim hoc ponitur ad exemplum, quia multoties circumptectuntur  nos funes peccatorum, et in tantam abyssum peccatorum submittunt, ut clamare merito cum Psalmista debeamus: Non me demergat tempestas aque, nec absorbeat me profundum, neque urgeat super me puteus os suum . Sed pannis ueteribus emittuntur, qui antiquorum exemplo humilitatem paupertatis imitantur. Hinc est quod Moyses considerans pariter et cognoscens, quod qui ambulat in tenebris, nescit quo uadat, et per hoc cadit in puteum, dum fugeret ab Aegypto, et ueniret in desertum, leuauit oculos suos, et uidit puteum, iuxta quem septem filie Raguelis sacerdotis Madian erant, ut oues adaquarent. Sed cum pastores terre illius potum ouibus prohiberent, Moyses pastores expulit, oues adaquauit,  et unam de filiabus sacerdotis Madian, nomine Sephoram, desponsauit. Hoc est quod scriptum est: Erat Moyses eruditus omni scientia Aegyptiorum . Nam puteus doctrinam significat. Septem uero filias, septem arbitror artes liberales, in quibus scientia Aegyptiorum designatur, quarum oues philosophi, pastores physici et doctores; sacerdos Madian adinuentor earum, gentilis, et per hoc filius iniquitatis, quia Madian iniquitas interpretatur. Sed cum pastores illi oues impedirent, sicut hodie philosophie doctores subiectos impediunt, qui ad nullam perfectionem eos adducunt, Moyses primo filias adaquauit, postea oues, quando primo in artibus mysteria diuinitatis agnouit, et exemplum  scientie ipsis Aegyptiis ministrauit. Ad hoc enim liberales artes inuente sunt, ut theologie deseruiant. Nam cum in quibusdam earum uel res sine uocibus, uel uoces sine rebus significatiue sint, tanto eorum indiget theologia ministerio, quanto res et uoces in ea significant. Ubi enim magis indigemus uerbo, quam cum loquimur de uerbo? Ubi magis indigemus ornatu uerbi, quam cum de uerbo loquimur specioso forma pre filiis hominum; quod splendor est Patris, et figura substantie eius? Unde et plerumque amborum figura  . Ubi magis indigemus rationali uerbo, quam cum loquimur sapientiam? Ergo tanquam pedissequa grammatica deseruiat uerbo, ornatui uerborum rhetorica, logica rationi. Rerum autem  significatio uel circa formam, uel circa naturam consistit. Nam pro sui rapacitate quam habet a natura, lupus diabolum, pro sui simplicitate, agnus Christum insinuat. Et in hoc quasi pedissequa domine physica deseruit theologie. Forma uero consistit in numero, in mensura, et proportione et motu.

Igitur in numeris deseruit theologie arithmetica, in mensuris geometria, in proportione musica, in motu uero astronomia. Nam ex ortu et motu noue stelle noui Regis ortum Magi cognouerunt. Illa tamen de talibus scripturis nobis seruare debemus, que nos per contemplationem rationis pennis debeant  in altum eleuare. Et accepit, ait Scriptura, Moyses Sephoram filiam sacerdotis Madian . Sephora auis interpretatur, filia sacerdotis: Madian iniquitas est, sacerdos Madian magister iniquitatis. Nam quamuis magister iniquitatis sit ille, eius doctrina, si mores informat, respuenda non est. Unde et obstetrices Aegypti, quarum una Sephora, altera Phua uocabatur, quamuis in contrarium Pharao precepisset, masculos seruarunt; timuerunt enim Dominum. Nam quidquid in te uirile debet esse, per doctrinam duplicem poteris seruare, unam que mores informat, et alteram que fidem edificat, quamuis Aegyptie, quamuis a magistris tenebrarum, id est infidelitatis inuente sint. Phua quippe, que rubens, uel uerecunda dicitur,  illam que mores corporum per actiuam uitam informat, doctrinam insinuat. Sephora uero, que ut dictum est, auis interpretatur, illam que mentem per contemplationem eleuat, doctrinam demonstrat. Hinc est, quod consilio Chusi infatuatum legitur consilium Achitophel. Consilium quippe dederat Absaloni contra Dauid. Et ait Chusi: Non hac uice bonum consilium dedit Achitophel . Tunc usus Chusi consilio Nathan et Sadoch, misit Achimaan et Ionathan ad Dauid dicens: Noli in campestribus esse, sed ascende in montem. Qui cum abirent, uidit eos puer, et nuntiauit Absaloni. Qui misit nuntios, ut apprehenderet eos. Erat autem quidam uir habens puteum  in uestibulo domus, in quo illi timentes absconderunt se. Et ecce quedam mulier uelamen posuit super os putei. Unde illusi nuntii Absalonis reuersi sunt. Illi uero duo nuntiantes Dauid consilium Chusi, liberauerunt eum de manu Absalonis. Absalon qui pax patris interpretatur, typum tenet heretici, qui celestis pacem patris nuntiare se dicit, et aliis hanc promittit. Sed quamuis hoc dicat, tamen persequitur patrem suum Dauid. Consiliarius autem eius Achitophel, qui fratris ruina dicitur, heresiarcham insinuat, quia per ipsum ruit frater ille cuius pater Christus, a quo et Christianus. Omnes enim in Christo fratres sumus. Non accepistis, ait Apostolus, spiritum seruitutis iterum in timore: sed accepistis spiritum adoptionis  filiorum, in quo clamamus, Abba, pater . Sed huius consilium infatuat Chusi. Chusi Aethiops interpretatur.

Ergo consilio Chusi infatuatur consilium Achitophel, quia consilium heresiarche gentilium plerumque condemnat auctoritas; ita tamen si auctoritas eorum legi consentiat et prophetis. Nam et ipse Chusi usus est consilio Nathan et Sadoch. Per Nathan prophetia, per Sadoch sacerdotem lex figuratur. Eorum enim Chusi usus consilio misit ad Dauid Achimaan et Ionatham. Quod primum dixi Phuam, hoc idem dico Achimaan. Achimaan quippe fratris mei decor interpretatur. Duo autem fratres  ex uno patre et una matre nascuntur, exterior uidelicet et interior homo. Interior homo semper existens est decor. Ad hoc enim semper interior nititur, quomodo per munditiam decorus exterior efficiatur. Ergo per Achimaan illa que mores informat, actiua uita figuratur. Per Ionathan autem, qui columbe donum dicitur, illud idem quod per Sephoram figuratur, illa uidelicet doctrina, que rationis alis per contemplationem nos erigit: hoc tamen excepto, quod illic generaliter auis, ibi specialiter columba, auis scilicet gemebunda nominatur. Et bene, quia illa nobis doctrina necessaria est, que dolores docet et gemitus, ut scriptum est: Qui apponit scientiam, apponit et dolorem . Et iterum: Recogitabo tibi omnes annos meos in  amaritudine anime mee . Puer autem qui eos uidit et nuntiauit Absaloni, fidelis est, qui per puritatem mentis intelligit et discernit Scripturas: Absaloni nuntiat, quia conuincit hereticum. Sed mittit post eos iacula Scripturarum, quas peruertit, et uidentur eius heresi suffragari. Sed ecce uir oriens nomen eius, cuius domus est Ecclesia, habebat in uestibulo puteum, id est profunda mysteria Scripturarum, ubi ea que uel actiue uel contemplatiue conueniunt, sub uelamine littere occulta sunt. Expandit enim uelamen mulier illa, que accendit lucernam, sapientia scilicet summi Patris. Unde et per uelamen littere decepti sunt, qui persequebantur Dauid. Illi uero duo consulunt Dauid, ut latam uitiorum uiam deserat, et ascendat  montem uirtutum, Achimaan manu fortem, Ionathan uultu desiderabilem, et uterque Dauid. uis audire consilium Achimaas, et hoc ipsum consilio Nathan et Sadoch?

Infantem nudum cum te natura crearit,
Paupertatis onus patienter ferre memento.
Unde dictum est: Beati pauperes spiritu, quonium uestrum est regnum celorum . Et iterum:

   Animum rege, qui nisi paret,
Imperat, hunc frenis, hunc tu compesce catenis. 
Unde et in sacra Scriptura: Omni custodia serua cor tuum, quoniam ab ipso uita procedit . uis audire consilium Ionathan?

 Iam noua progenies celo demittitur alto. 
Unde et Isaias: Ecce uirgo concipiet, etc. . Sic uasa aurea furamur Aegyptiis, sic gignimus ex concubinis. Sic Hebreo seruit proselytus, abscissis unguibus et rasis capillis, quia tanta est gloria cherub, ut uox eius audiatur in atrio exteriori. Quamuis ergo uel circa ea que mores edificant, uel fidei testimonium habent, nos Scripture philosophorum erudiant, quia tamen non sunt putei uisionum, nec ad quos Isaac habitat, non est nobis tutum longiorem ibi moram facere, uel diutius habitare, sed paululum gustata aqua pertransire. Propterea et mulier dicebat querentibus Achimaan et Ionathan: Paululum gustata aqua transierunt  . Breuiter quippe uelut introductionis modo debemus tales aquas gustare, ut postmodum aquam sapientie salutaris diutius hauriamus de puteis Saluatoris. Illam quippe philosophie doctrinam, quasi meretricem, quasi peregrinam, quasi concubinam cognoscere; theologiam uero quasi unicam, quasi domesticam, quasi reginam diligere. Hinc est quod Abraham locutus est ad puerum suum: Iura, inquit, ut non accipias uxorem filio meo de filiabus Chananeorum, inter quos habito: sed ad terram et ad cognationem meam proficiscaris, et inde accipies uxorem filio meo . Ipsas ergo filias Chananeorum, uel sibi uel filio suo habuit quasi pedissequas et peregrinas, non autem ut dominas, aut domesticas. Abiit ergo puer, et ductis  secum decem camelis, uenit ad fontem aque; et ait intra se: Puella cui dixero, Da mihi aquam, et illa dixerit, Tibi et camelis tuis potum tribuam, ipsa est, quam preparasti, Domine, filio domini mei. uix sermonem compleuerat, et ecce Rebecca. Que reuersa ad puteum, et puerum et camelos adaquauit. Quam secum ducens, inuenerunt Isaac ad puteum aque uiue.

Ecce iterum, dilectissimi fratres, oculos aperio, et duos puteos aque uiue respicio. In uno quorum puer Isaac Rebeccam, in altero Rebecca Isaac reperit, cum egreditur ad meditandum. In his duobus duplex illa doctrina designatur, quarum una mores, altera fidem edificat. Tanto tamen excellentius et euidentius, quanto ceteras artes ars artium et regimen  animarum, theologia precellit. Abraham quippe, qui pater multarum gentium interpretatur, humani sensus tenet imaginem, quia sicut Abraham genuit Ismel de Agar, scilicet de concubina filium adulterum et odibilem, de Sara Isaac, de sponsa scilicet filium promissionis et legitimum; de Cethura uero uxore secunda filium iniquitatis, prout interpretatur Madian: sic sensus humanus de conscientia, cum peregrinatur a Deo suo, uoluntatem pessimam parit, et odibilem Deo. Quandoque uero de conscientia, cum tenet principatum uirtutum, cum deesse ei incipiunt muliebria; cum nichil femineum, sed totum uirile in se sentit, parit fructum spiritus, quod est gaudium, pax, patientia,  etc. Plerumque de Cethura, que incensum uel thymiama dicitur, corpore fere emortuo, Madian, id est filium iniquitatis gignit. Et quamuis tentatio carnalis in ipsa sit emortua, et bonum odorem in omni loco conscientia redoleat, tamen ex hoc ipso filium iniquitatis gignit, cum inde uel uanam gloriam, uel superbiam, uel contemptum conscientia concipit. Habet tamen seruum fidelem, et seniorem domus sue, rationem scilicet, qui sibi decem camelos sternit, cum omnem sensualitatem sibi subiicit. Hic igitur primo accedit ad fontem aque, cum accedit ad initium sapientie. Initium enim sapientie timor Domini. Cum enim menti timorem ratio incutit, seruus ad fontem aque uenit. Talem ergo seruus puellam querit, que sibi et camelis  potum tribuat; uidelicet que rationem et ipsam sensualitatem aqua sapientie salutaris reficiat, que fluit de timore filiali. Et ecce Rebecca, que patientia interpretatur. Patientia quippe occurrit rationi, et timore reficit filiali, cum hydriam conscientia replet aqua sapientie salutaris. Ducit igitur seruus Rebeccam in camelo. Seruus Rebeccam ducit, cum patientia rationabiliter uiam ueritatis incedit. Sed adhuc in camelo, quia nec in Deo, nec propter Deum, sed alicuius causa sensualitatis de aduersario uindictam non querit, eo quod uel damna maiora metuit, uel uindicandi tempus aut locus non accedit.

Sed cum Isaac occurrit ad puteum, ubi egressus est ad meditandum, Rebecca de camelo descendit  , cum nichil habet sensualitatis. Quod tunc digne fit, si de puteo in meditationibus suis haurit aquam deuotionis. Et Isaac coniungitur, cum gaudio copulatur, cum uoluntaria efficitur. Unde Isaac gaudium interpretatur. Ut autem hanc uoluntariam patientiam sensus humanus per rationem acquirat, primo omnium necesse est, ut illum ante oculos mentis ponat, qui propter nimiam caritatem suam qua dilexit nos, ignem sue diuinitatis sub cinere nostre mortalitatis tutauit, et propter iniustos ab iniustis iniuste teneri uoluit, et per patientiam uoluntariam pati, ut pro nobis offerret sacrificium Deo Patri. Et sol iustitie, qui primo in nubilo uidebatur, propter iram, postmodum non  tam ardens quam lucens appareret per dilectionem.

Recurrendum est igitur ad puteum, in quo patres nostri, id est prophete sub mysteriorum uelamine ignem diuinitatis absconderunt, sed nepotes eorum, id est apostoli sub illis mysteriis aquam crassam, id est Christum humanatum cognouerunt . Aquam propter humanitatem, crassam propter caritatis pinguedinem. Qui sacerdos et hostia factus obtulit holocaustum pro nobis; et per hoc reconciliauit ima summis. Tunc a Moyse uelamen amouit, libros signatos aperuit, lapidem ab ore putei sustulit, ut quasi Iacob oues Rachelis adaquaret, id est filios Synagoge spirituali uerbo satiaret, et ipsam Rachelem sibi desponsaret, id est  Ecclesiam de Iudeis congregatam sibi uniret. Sed hoc modicum sue pietati: quia et Ecclesiam de gentibus uerbo uite satiauit, cum Samaritane hydriam, quam inuenit ad puteum Iacob, fonte baptismatis adimpleuit . Ut igitur in his omnibus doctus, et per hoc omni benedictione dignus, non solum habitabat, sed et fodiebat puteos uisionis Isaac. Omnis enim, de qua supra dictum est, doctrina, sub quadruplici doctrina, logica, ethica, physica, theologia concluditur. Logica rationalis scientia est, ethica moralis, physica naturalis, theologia spiritualis. Primum puteum fodit Isaac, et uocauit eum inimicitias , quia cum homo iuxta rationem uiuere incipit, uel desiderat, inimicatur ei mundus, inimicatur caro, aduersatur diabolus.  Si uero compositioni morum intendat, calumniantur hoc operibus suis pastores, qui cum aquam limpidissimam hanc biberint per doctrinam, operibus suis quasi pedibus eam ouibus turbant. Propter hoc puteus ille Calumnia uocabatur, pastoribus illis dicentibus: Nostra est aqua . Cum enim pastores solent redargui, et respondent arguenti, Non est tuum arguere, quia nostrum est leges cudere, uidentur dicere, Nostra est aqua. Tertius puteus, quem uocauit abundantiam , naturalis est scientia: qui tanto fecundius abundat, quanto non solum hominibus, sed et ipsis brutis animalibus potum propinat. Neque enim est animal brutum, quod naturam non custodiat. Quartus puteus qui dicitur Iuramenti uel Satietatis , spiritualis  est scientia. Qui per hoc satietas dicitur, quia per ipsum uerbo Dei sitiens anima satiatur. Iuramenti uero dicitur, quod secundum historiam, et secundum sensum spiritualem Abimelech, Ochozar, et Phicol ibi federantur . Teste siquidem Origene, per Phicol, qui interpretatur os omnium, moralis scientia, per Ochozar, qui tenens dicitur, naturalis; per Abimelech, qui pater meus iustus dicitur, rationalis scientia figuratur.

Isti ergo cum Isaac ad puteum fedus ineunt, cum tres ille scientie cum spirituali scientia conueniunt. Quidquid enim nature, quidquid rationis, quidquid morum est, docet sapientia spiritualis. Propter hoc puteus iste uocatur puteus uisionis.  Huius autem putei puer Isaac aquam uehementius erumpentem inuenit, et inuentam Domino nuntiauit. Aquam quippe huius putei primo bibit, et fontem eius putei foras deriuauit. Sed quis putas puer iste erit? Etenim manus Domini erat cum illo . Ipse est de quo pater suus Zacarias ait: Tu, puer, propheta Altissimi uocaberis . Hic igitur aquam illam de puteo bibit, de qua scriptum est: Flumina de uentre eius fluent aque uiue . uultis animaduertere, quomodo aquis istis se primo reficit, et quomodo nos? Ponamus historie fundamentum: Fuit in diebus Herodis regis Sacerdos, nomine Zacarias, de uice Abia, et uxor eius de familia Aaron, nomine Elisabeth . Elisabeth autem Dei mei iuramentum, uel Dei mei satietas interpretatur.  Iam sub nomine Elisabeth puteum Iuramenti uel Satietatis tenemus. Sed quod Dei mei iuramentum? Iuraui, ait Dominus, ut non adiiciam aquas diluuii super terram . Et iterum: Iurauit Dominus, et non penitebit eum: tu es sacerdos in eternum secundum ordinem Melchisedech . Et rursum ad Abraham: Per memetipsum iuraui quia non pepercisti filio tuo Isaac, faciam te in gentem magnam . Et iterum Zacarias: Iusiurandum, quod iurauit ad Abraham patrem nostrum, daturum se nobis. Hec omnia Deus iurauerat, sed nichil horum compleuerat, quia nondum aqua inuenta erat in puteo iuramenti, sed sterilis erat Elisabeth, id est sine fructu operis erat Dei mei iuramentum, quia ipse in Euangelio ait. Cibus  meus est, ut faciam uoluntatem Patris mei, qui misit me, ut omnis qui uidet Filium, et credit in eum, habeat uitam eternam . Cum nec istud compleuisset, non erat aqua in puteo satietatis inuenta, sed sterilis erat Elisabeth, quia necdum peruenerat Dei mei satietas ad effectum. Sed puer intrauit puteum Iuramenti, uentrem scilicet Elisabeth, et flumina de uentre fluxerunt aque uiue.

uultis audire quomodo de uentre fluxerunt aque uiue? Unde hoc mihi, ait Elisabeth, ut ueniat mater Domini mei ad me?  Ecce enim puer ille, qui fodit puteum uentris, exsultauit in gaudio, quia aquam sapientie salutaris inuenit. Sed et nobis huius aque plenitudinem effudit, qui nobis perfectionis et gratie exemplum nascendo, uiuendo,  moriendo, ministrauit. Fuit in diebus Herodis regis sacerdos quidam, nomine Zacarias . Zacarias quippe memoria Domini interpretatur. Sed quid dicit Salomon? In die malorum, ne immemor sis bonorum . Dies autem malorum est, de quo ait Ieremias: Diem hominis non desideraui, Domine tu scis . Dies igitur malorum, et dies hominis, dies sunt Herodis. Herodes quippe gloria pellis interpretatur. Ergo dies eorum, dies Herodis sunt, qui non in anima, sed in pelle gloriantur. Omnis gloria filiorum Regis ab intus; sed deforis est peccatorum gloria. Maledictus enim fuit ille Iude filius, qui Her, id est pellis uocabatur. Nec nisi detracta pelle hostie Deo sacrificium gratum  accipitur. In diebus igitur Herodis Zacarias templum ingreditur, cum inter prosperitates et carnis gloriam, Domini sui iustitia memoratur: et ea que carnis sunt paruipendens, illi soli uult adherere per deuotionem, cui offert incensum boni odoris per orationem. Ille enim, qui mundi prosperitatem aut gaudium, cum arridet, paruipendit pro Domino, ipse est qui cum Abraham ad immolandum Isaac in montem deuotionis ascendit. uisitatur ab angelo, et mutus efficitur, cum supernam illam et supercelestem et incomprehensibilem diuinitatis hierarchiam animo meditatur. Mens enim tenebris suis assueta, quando internam diuinitatis claritatem contemplari nititur, quasi trementibus et palpantibus luminibus uim insoliti fulgoris non  sustinens, ipsis primi aspectus radiis reuerberatur. Unde scriptum est: Qui scrutator est maiestatis, opprimetur a gloria . Hinc et Salomon ait: Dixi: Sapiens efficiar, et ipsa longius recessit a me . Propter hoc et ipse Moyses, qui omni sapientia Aegyptiorum eruditus erat, cum mentis oculos in lucem inaccessibilem posuisset, gracilem uoce, et ineloquentem se esse confessus est. Ipse etiam Elias in ostio spelunce sue, nec in spiritu grandi et forti, nec in commotione, nec in igne Deum uidit, quem tamen in sibilo aure tenuis agnouit : quia profecto ibi bene cognoscitur Dominus, ubi deficit sensus humanus. Propter hoc et Psalmista ait: Quam dilecta tabernacula tua. Domine uirtutum: concupiscit et deficit  anima mea in atria Domini . Ergo cum mens theorice ad alta rapitur, in quibusdam non solum muta, sed et ceca, in quibusdam uero uidens et eloquens efficitur. Nam cum secundum theoriam uerum in omni quod est, et quod non est, scrutari eligit, quibusdam gradibus contemplationum ad summum ascendit. Nam uel mathematice speculatur uisibiles rerum uisibilium formas, uel physice inuisibiles rerum uisibilium causas, uel symbolice colligit et coaptat formas uisibiles ad inuisibilium demonstrationem, uel theologice contemplatur inuisibiles substantias et inuisibilium substantiarum inuisibiles naturas.

His tamen omnibus modis principalis et superprincipalis aliquatenus manifestari potest, in figuratis  symbolis diuini patris beatissima hierarchia, ut postmodum mens humana certe contemplationis gradibus ad summa conscendens, sacra diuini eloquii inspectione celestia secreta etiam anagogice contempletur; et sic ex duobus generibus uisionum ad omnem perfectionem ascendit, que per gratiam diuine reuelationis theologorum et prophetarum mentibus fuit infusa: Unum, quo formis et figuris et similitudinibus rerum occultarum ueritas obumbratur: quod genus uisionis et grece theophanias, id est diuinas apparitiones appellant; alterum, quo ascensu mentis et excessu nude et pure, et absque integumento; sicut est, illum celestem sacratissimum principatum nititur contemplari, quod anagogicum  nuncupatur. Sed in hoc ultimo genere uisionis ita tremit et palpitat mens humana, ut tenebris ignorantie sue obuoluta, ad illam claritatem et ueritatis lumen, nisi dirigatur, exire non potest; sed quasi ceca et manuductione utens, quo non uidet, incedit; et incipit liquefieri per uisionem et uisitationem dilecti; ut nec illud de Deo concipiat quod debet aut uelit, nec loqui possit quod concipit, cum celestis regni circumuelatum ultra, et diuini luminis incircumscriptum adhuc inuestigare nititur, et deficit inuestigans. Heret in contemplatione mens attonita, obstupescit trepida, loquens penitus obmutescit, et inopem reddit copia, quam fecerat inopia copiosam: miroque modo proficiendo deficit; et tunc magis proficit, cum uenerit ad defectum.  Cum enim illius celestis, tenuissimi, et acutissimi radii lumine mentis sue radium fugit, oportet ipsum tenuissimum esse, acutissimum et clarissimum. Quia nec spissa tenuissimis, nec obtusa acutis, nec tenebrosa conueniunt claris. Et propter hoc tanto magis ad illud lumen illuminandum, intuendum, et acuendum necesse est, ut cum tenuissimo lumine quasi sibilus aure tenuis attenuetur. Quidquid tamen de Deo potest cogitare, et ad memoriam reducere, non ex subtilitate ingenii sui, uel ex perspicacitate memorie subtilis esse cognoscat; sed gratie Dei tribuat totum; qui nec totus uult agnosci, ut fides habeat meritum; nec totus abscondi, ne infidelitas inueniat locum. Quod enim de cognitione Dei a memoria per fidem gignitur,  non Zacarie, sed Ioannis, id est gratie Dei nomen imponitur. In his igitur omnibus Ioannis natiuitas, id est ortus gratie figuratur, sine qua nemo uenit ad Patrem; nec illam potest gloriam contemplari, quam promisit diligentibus se iehsu Christus Dominus noster, qui cum Patre et Spiritu sancto uiuit et regnat Deus, per omnia secula seculorum. Amen.



SERMO XXIu DE SANCTO IOANNE BAPTISTA.

Ecce ego Ioannes uidi angelum ascendentem ab ortu solis, habentem signum Dei uiui. uidentis auctoritas, uisionis utilitas, utriusque ueritas reuelata demonstrat, quam credibilia facta sint hec testimonia nobis. Hec est enim aqua sapientie salutaris,  distillans de fontibus Saluatoris. Hic est sermo fidelis, eructatus de pectore ueritatis. Hic est solis radius, tanto lucidius reuerberans oculos aquile spiritualis, quanto sublimius auolauit. Secundum igitur nomen eius, sic et laus eius in gratia uerbi, quod fuit ab initio; quod uidit, quod audiuit, quod manus eius tractauerunt de uerbo uite, et annuntiauit, dicens. Ecce ego Ioannes, etc. Non est arbitrandum, fratres, quod uisio ista fuerit corporalis, quod imaginaria, quod animalis, sed potius spiritualis. Non fuit sensualis, non phantastica, sed potius intellectualis. Dicat ergo: Ecce ego Ioannes uidi angelum. Nota quia iam uiderat angelum descendentem, qui habebat irim in capite, signum  uidelicet Dei uiui. Et bene, quia qui descendit, ipse est et qui ascendit, et nullus ascendit, nisi qui descendit. Solus ergo Christus descendit, et solus ascendit. Solus descendit, sed totus ascendit; solus descendit, quia caput ad corpus; totus ascendit, quia caput et corpus. Unde ait: Hostiam et oblationem noluisti; corpus autem aptasti mei .

uidi, inquit, angelum ascendentem ab ortu solis. Quid est, quod additum est, ab ortu solis? Nunquid semper ab ortu solis est ascendere? Non. Semina quippe orto sole aruerunt. Exortus est enim sol cum ardore, et fenum arefecit . Sed et Iechonias filius Saphan cum uiginti quinque uiris ad orauit ad ortum solis, et dixit Dominus prophete:  Certe uidisti, fili hominis, abominationes, quas isti faciunt . Nunquid ab ortu solis ascendebant, qui sic adorabant? Igitur ab ortu solis non est semper ascendere, et tamen sine ortu solis non est ascendere.

Ante quippe solis ortum erat nox, in qua pertransibant bestie silue, catuli leonum. Sed ortus est sol, et congregati sunt, et potuit exire homo ad opus suum, et operando proficere, et proficiendo de uirtute in uirtutem ascendere. A solis autem ortu discite parabolam. Nam sicut sol percurrit zodiacum, circuit firmamentum, spheram illuminat megacosmi: sic et in microcosmo Sol iustitie ascendit mentis affectum, accendit cor ad uirtutis firmamentum, illuminat spheram cogitationum. Homo  siquidem microcosmus, id est minor mundus, pro similitudine quam habet cum megacosmo, id est maiori mundo, nominatur, Unde in Euangelio homo mundus dicitur, ibi: Mundus eum non cognouit . Hinc est quod primus homo uocatus est Adam, ut ex ipso nomine se microcosmum esse agnosceret. Quatuor quippe sunt climata megacosmi uidelicet oriens, occidens, septentrio, meridies. Et hec quatuor eius nomen insinuant. Nam ex quatuor litteris nomen illud constituitur, uidelicet anatole, quod interpretatur oriens; dysis uel delta, quod occidens; arctos, quod septentrio; mesimbrion, quod meridies. Hinc est, quod tota successionis eius propago ita nominis huius uidetur posse trahere rationem, ut iam non filii Adam, sed omnes Adam merito  debeant appellari. Omnes enim a die conceptionis sue per dies quadraginta sex in uteris matrum membrorum lineamentis sunt formati, ita ut quadragesimo sexto die formatione plene consummata infundatur spiritus in animam uiuentem. Huius formationis numerum nominis illius elementa representant Fit enim ex , , , . I, Iu, item I, XL demonstrat. Que si simul coniunxeris, et nomen Adam, et humane formationis plenitudinem adimplebis. Unde et Saluator quadraginta et sex annis templum a Iudeis edificatum predixit soluendum , ut per hoc homo perfectus ostendatur. Quia si primus perfectus numerus senarius predictum numerum multiplicet, numerum dierum  complebit, qui a die conceptionis eius usque ad diem natiuitatis ipsius, nouem scilicet menses et dies sex: sexies enim quadraginta et sex, ducenta septuaginta et sex constituunt.

Tot autem dies inuenies, si ab octauo Kalendas Aprilis, quo conceptus de Spiritu sancto creditur, usque ad octauum Kalendas Ianuarii numerentur. Et sicut maior mundus spheram, sic et spherulam habere dicitur minor mundus. Unde Moyses in candelabro tabernaculi cum scyphis et liliis spherulam esse precepit ; ut quicunque in Ecclesia Dei fidei lumen habet, necesse sit, cum lilio munditie et doctrina sapientie, ut cursum uite sue cogitando reuoluat. Ait enim Salomon: Oritur sol et occidit, et ad locum suum reuertitur, et gyrat  per meridiem, et flectitur ad aquilonem . Sol igitur oritur, cum Sol iustitie mentem per fidem illuminat, sed occidit, cum post fidem, labitur in peccatum. Oritur sol, cum uisitat hominem diluculo; sed occidit cum subito probat. Item, gyrat per meridiem, cum per cognitionem reddit ad deuotionem; reflectitur ad aquilonem, cum per consensum mentis incuruatur ad tentationem; gyrat per meridiem, cum in meditatione exardescit ignis; flectitur ad aquilonem, cum per iniquam suggestionem caritas refrigescit. Iam duo, ni fallor, cum suis differentiis coluri spherule spiritualis apparent. Colurus dicitur a colon, quod est membrum, et urus, quod est bos siluestris. Unus quidem ascensionis anabibazon, id est sursum scandens; alter  descensionis, catabibazon, id est latens. Prima differentia primi est, quod sol oritur: prima secundi quod sol occidit, secunda primi, quod gyrat per meridiem; secunda secundi, quod flectitur ad aquilonem. Sed quid ista menti conferunt? Ad hoc oritur, ut speres; occidit, ut doleas; gyrat per meridiem, ut diligas; flectitur ad aquilonem, ut timeas. Iam duobus coluris quinque innexos consideras parallelos. Si igitur de orta persecutione sic timeas, ut nec deuotionem adesse sentias, nec affore credas, in mundanum timorem incides. Si uero propter occasum culpe uel pene, dolore cordis tactus intrinsecus recogitas annos tuos in amaritudine anime tue, ita tamen quod nec spei consolatione nec gaudio deuotionis dolor releuetur; dolebis seruiliter,  et seruilem timorem dolor pariet; et si bene feceris ex hoc, seruiliter facies. Si autem gaudeas in feruore, ita quod de preteritis non doleas, nec futuras timeas tentationes, efficiaris necesse est elatus, quia tale gaudium pariet tibi presumptionem. Sed si per fidei lumen oriatur tibi sol iustitie, ita quod de peccatis preteritis doleas, et tentationis timeas recidiuum; accedet statim initium sapientie timor Domini initialis. Quod si de caritatis feruore gaudeas, ita tamen, ut te semper doleas peccatorem ut non de propitiato peccato sis securus, sed semper timeas; accedet statim castus, qui permanet in seculum seculi, timor filialis.

Ex hoc igitur mansiones spiritualis spherule,  quasi quinque zonas maioris sphere discernere potes. Quarum tres sunt inhabitabiles, due habitabiles. Inhabitabilium uero frigide due, et una torrida. Quid enim frigidius timore mundano, quo diuina caritas repellitur? Frigidus etiam timor, cum quo caritas non habetur. Torridus autem est feruor inordinatus, contra quod ait sponsa in Canticis: Ordinauit in me caritatem . He igitur mansiones omni iusto sunt inhabitabiles. Temperata uero mansio est timor initialis, cum quo caritas incipit. Temperatur etiam timor filialis, quem caritas perficit; sed et ipsa zonarum uocabula huic nostre uidentur alludere assertioni. Mundanum quippe timorem dicimus, quando superueniente persecutionis timore bonum facere non audemus.  Unde bene arcticos appellatur. Arcticos enim ab arctos, id est a septentrione, unde aquilo oritur, appellatur. Per hoc igitur, quod bonum facere non audemus, abundat iniquitas, et caritas refrigescit. Timor uero seruilis est, quando solo timore pene, non amore bonum facimus: nec in hoc caritas possidetur. Timore tamen bonum facere, uel timore bonum non facere, contraria sunt. Ergo si timor mundanus arcticos, seruilis antarcticos merito nuncupatur. Rursus qui pro feruore suo elatus efficitur, aliis primo, tandem sibi onerosus habetur, cum quasi alios despicit, et ipse despicitur. Et cum sine discretione suscipit pondus laboris, seipsum reddit aliis ponderosum. Et quia pondus portatur in humeris, humerinos ab efficienti  causa non immerito nuncupatur. Quia uero per initialem timorem caritas paulatim accenditur et ascendit, merito therinos tropicos appellatur. Nam philosophi circulum illum therinos illos tropicos appellant, quo sol ab inferiori signo, uidelicet capricorno, magis ac magis feruet et ascendit. Unde quia quo inferius descendat non habet, tropicos appellatur, id est conuertibilis. Et quia tali ascensu magis ac magis feruet estas, theros, quod est estas, appellatur. Et quia in superiore gradu uirtutum timor est filialis, nichil enim differt a caritate, merito chimerinos tropicos appellatur. Nam chimerinos tropicos ille circulus appellatur, quo sol ab eminentiori signo, scilicet Cancro, per zonam hiemalem reflectitur ad Capricornum. Unde quia altius  ascendere non ualet, tropicos dicitur. Et quia ad hiemalem reuertitur, chimerinos, id est hiemalis merito nominatur. Nihil ergo timore filiali sublimius, qui tunc perfectus probatur, si semper magis ac magis se homo humiliet; et uelut operarium malum et indignum se iudicet, iuxta illud: Cum hec omnia feceritis, dicite: Serui inutiles sumus . Et iterum: Quanto magnus es, humilia te in omnibus .

His ergo simul collectis et consideratis, considerandum est quomodo duodecim gradibus solarem sphere circulum sol ascendit. Hec est enim corona stellarum duodecim, de qua Ioannes ait: Signum magnum apparuit in celo; mulier amicta sole,  et luna sub pedibus eius, et in capite eius corona stellarum duodecim . Signum, id est figura magne rei in celo, id est in celesti mente apparuit, quando mulier, id est anima protegitur, et affectus omni defectui dominatur; et in capite, id est in mente eius, est corona, id est perfectio stellarum duodecim, que duodecim signa uocantur. Nam que uere stelle sunt, signa dicuntur, quia et aliud sunt, et aliud significant. Neque enim istum realem solem, dum circulum suum peragit, Capros cornutos, Pisces, Arietes, uel aliquid tale, intrare credendum est. Sed in istis aliud dicitur, aliud designatur. Quid enim in Capricorno, qui caper cornutus dicitur, nisi fetor peccati designatur. Cuius cornua sunt, de quibus dicitur: Et omnia cornua  peccatorum confringam ? Unde et angelo Pergami, id est cornua dissipanti, scribere Ioannes iubetur. Sol ergo intrat Capricornum, cum mentem peccato fetidam ueritatis cognitio possidere incipit; cum mens se uitiatam esse peccato incipit cognoscere, quia prima uirtus est: Gnothi seauton [ ] id est nosce teipsum. Post hec ascendit in Aquarium, cum recogitans annos suos in amaritudine anime sue, lauat per singulas noctes lectum suum lacrymis, ut sint oculi eius piscine in Esebon, et facies eius quasi nubes effundens pluuias lacrymarum. Post hec ascendit in Pisces, cum inter aquas lacrymarum pennulis spei se subleuat, et protegit patientie squamis, ne uel multitudo scelerum, uel magnitudo dolorum per impatientiam  ipsum in profundum demergat, siue in desperationem. Hinc ascendit in Arietem, ut iam seipsum per rationem regendo, et serpentis astutiam in cornibus, et ouis simplicitatem in uellere se demonstret habere, sicut scriptum est: Estote prudentes, sicut serpentes, et simplices sicut columbe . Dehinc ascendit in Taurum, cum per istam simplicem astutiam, uel astutam simplicitatem, seipsum offert sacrificium Deo in odorem suauitatis, uel foris per mortificationem carnis, uel intus per spiritum contribulatum. Taurus enim sacrificii spiritus contribulati typum gerit, ut in Euangelio: Tauri mei, et altilia mea occisa sunt , id est illi qui per martyrium corporis; uel illi qui per deuotionem mentis mihi placuerunt. Post  hec ascendit in Geminos, in signum gemine caritatis. Unde notandum quia sunt quidam, qui sicut sibi uolunt per delicias indulgeri, sic et aliis. Et sunt alii, qui sicut sibi per abstinentiam austeri, sic et aliis. Alii uero sunt, qui deliciose uiuendo, sibi parcunt, et austeri sunt subditis. Sunt et alii, qui per mortificationem carnis sibi duri sunt et austeri, et tamen caritatis ardore succensi, circa necessitatem proximorum beneuoli.

In istis itaque gemine caritatis, Dei uidelicet et proximi, relucet insigne, qui per deuotionem ardent intus, et foris lucent per compassionem. Sic quippe sol iustitie intrare debet Taurum per passionem, ut in Geminos transeat per compassionem. Dehinc  intrat Cancrum, ubi fit therinos tropicos, uidelicet solstitium estiuale, quo sol altius ascendere non ualet; per quod, ut dictum est, designatur timor filialis; cum cedit ille, qui est initium sapientie, scilicet initialis qui significatur per chimerinos tropicos, id est solstitium hiemale. Quod fit, quando sol intrat Capricornum, et e regione respicit solstitium estiuale: quod fit quando sol intrat Cancrum, quod est signum humilitatis. Unde:

Curua retro cedens cum fert uestigia Cancer.
Custos enim omnium uirtutum est humilitas. Quia quanto maior est homo, humiliare se debet in omnibus, ut cum omnia fecerit, dicat: Seruus sum inutilis. Et illud Prophete: Ad nichilum redactus sum, et nesciui, ut iumentum factus sum apud te, et ego  semper tecum . Sed quia nimia humilitas sic simplices solet deiicere, ut ex nimia sui deiectione deficiant, ita decet hominem esse humilem, ut uiriliter agat, et confortetur cor eius, ut et Cancro sit similis humilitate, et Leoni magnanimitate. Humilitas ergo roboretur fortitudine, et fortitudo roboretur humilitate. Fortitudo quippe operis custodit exteriorem, humilitas ab omni uitiorum corruptione seruat hominem interiorem. In signum quippe incorruptionis sol intrat uirginem: sub quo signo de semine humilitatis metit in gaudio fructum bone actionis. Sed quia non minor est uirtus, quam querere, parta tueri: maxime cum in mundo nichil sit stabile, sed omnia uarientur sub sole, necesse est ut in recta Libra mentem ponat,  et quasi quoddam spirituale mentis equinoctium faciat; et equare sciat dies noctibus, et noctes diebus. Quod tunc digne fit, si nec aduersitas plus debito mentem deprimat, uel in altum erigat prosperitas: quod duobus modis fieri solet, timore uidelicet et amore. Quod si timor operatur, initialis uidelicet, quem perfecta caritas foras mittit, fit equinoctium, sed uernale; quod fit sub Ariete, eo quod sollicitus sit et humilis sub timore. Cornibus enim tuetur per sollicitudinem, et ouino calefit uellere per humilitatem. Quod si amor operatur, fit equinoctium, sed autumnale, et in Libra rectitudinis constitutus, excellentiori uia graditur caritatis, ne declinet ad dexteram, uel ad sinistram.

 Non enim declinat ad sinistram, si nouissima sua recogitans, ab auditione mala, et ultima formidat. Horrendum est enim incidere in manus Dei uiuentis. Horribilis erit dies tenebrarum et caliginis, quando sol erit sicut saccus cilicinus, et obtenebrescet cauda scorpionis, quando ille, qui quasi agnus coram tondente se obmutuit, in extremo examine quasi leo rugiet; et quasi serpens sibilabit muscis Aegypti, arguens in furore et dicens: Hec fecisti et tacui . Et illud: Ite, maledicti in ignem eternum . Propter hoc scriptum est: Fili, memorare nouissima tua, et in eternum non peccabis . Tunc etiam sol iustitie a cauda Scorpionis Sagittarium ingrediens, et  sagittas potentis acutas emittens, reddet unicuique secundum merita sua; uulnerans inimicum ad mortem eternam, et amicum ad dilectionem, quando tunc fortis erit ut mors dilectio in anima beata, que dicere poterit: uulnerata caritate ego sum. Tunc sol intrabit Sagittarium, quando irim, quam nunc habet in capite, in manu portabit; sententiam in prescientia absconditam opere demonstrabit. Hec est enim sphera celestis, que nobis aperit Galaxiam, uiam uidelicet eo lacteam, quo candidam pariter atque dulcem. Gnomone igitur rationis apposito infra circulos tales super nichili, uir sapiens et intelligens hec, super nichili corporis sui terram appendat, cum Apostolo dicens: Infelix ego homo, quis me liberabit de corpore mortis huius?   Quando confringetur hydria mea ad fontem, quando conteretur rota ad cisternam?  Quando conuertetur puluis in puluerem, quando ueniet requies post laborem, libertas post seruitutem? Hec faciat nobis, fratres, et hec addat gratia Dei Patris, per Dominum nostrum Iesum Christum.



SERMO XXu. DE SANCTO IOANNE BAPTISTA.

Erat Ioannes lucerna ardens et lucens : ardens deuotione, lucens opere, ardens uerbis, lucens exemplis, ardens sibi, lucens proximis. Non erat ille lux, sed lucerna: et hoc propter lucis modicitatem. Unde scriptum est: Illum oportet crescere, me autem minui , propter infirmitatem, quia purus homo fuit, propter obscuritatem,  quia lucis thesaurum abscondit in uase fictili. Hec est lucerna, quam accendit euangelica mulier, et euertit domum, ut drachmam decimam inueniret. Mulier siquidem est sapientia Patris. Hanc lucernam in ipso utero matris accendit, ut drachmam decimam, que perdita erat, inueniret, hoc est ut lapsorum angelorum humano genere dignitatem suppleret. Nam cum nouem creati sint ordines, tot de unoquoque ceciderunt ordine, unde fieri decimus posset: quorum loca ex hominibus complenda sunt. Propter hoc nouem drachmis nouem comparantur ordines angelorum; drachme decime comparatur genus humanum: propter quam etiam domum euertit, uidelicet Synagogam, de qua dictum est Domus mea, domus orationis uocabitur; uos autem  fecistis eam speluncam latronum . Scriptum quippe est: Lex et prophete usque ad Ioannem . Hanc enim euertit, ut plenitudo gentium intraret; et sic omnis Isrel saluus fieret. Quia ergo iam exstincta erat lucerna, de qua scriptum est: Habetis propheticum sermonem, cui uos intendentes, tanquam lucerne ardenti in caliginoso loco, benefacitis , accendit hanc lucernam Dominus; que accensa fuit in utero, exposita in deserto, emuncta in Iordane, exstincta in carcere. Bene ergo dicitur: Erat Ioannes lucerna ardens et lucens . Lucerna enim ardens, et non lucens est, qui sibi prodest et non aliis. Lucerna uero lucens est, et non ardens, qui aliis prodest et non sibi. Lucerna uero nec ardens, nec lucens est, sed  exstincta, qui prelati locum occupans, nec sibi prodest, nec aliis. Ioannes autem lucerna fuit ardens et lucens, qui sibi profuit et aliis. Ideo commendatur eius sublimitas multis modis. Primo Christo testimonium perhibente, quod inter natos mulierum, non surrexit maior Ioanne Baptista . Secundo quod ubicunque occurrit mentio de Ioanne in Euangelio, commendatur a Christo. Non ergo mendicat humane laudis suffragia, qui laudatur a Deo, quia dicere potest: In Domino laudabitur anima mea . Tertio, quod eius natiuitas per Gabrielem archangelum, et inter sancta sanctorum fuit prenuntiata. Quarto quod exsultauit in utero, matre Domini ueniente, et Elisabeth  prophetante: Et unde hoc mihi ut ueniat mater Domini mei ad me? Ecce enim ut facta est uox salutationis tue in auribus meis, exsultauit in gaudio infans in utero meo . In utero ergo sanctificatus prius fuit sanctus, quam natus. Quinto, quod quidquid sanctitatis aliis Deus per partes contulit, totum in Ioanne conflauit. Propheta siquidem fuit, imo plusquam propheta, quia eum, de quo prophetauerat dicens: uenit fortior me post me; cuius non sum dignus corrigiam calceamenti soluere , digito demonstrauit et ait: Ecce Agnus Dei, ecce qui tollit peccata mundi . Apostolus etiam fuit, sicut scriptum est: Fuit homo missus a Deo, cui nomen erat Ioannes. Apostolus uero missus interpretatur. Martyr quoque, quem Herodes  in carcere decollari precepit. Confessor etiam fuit, quia confessus est, et non negauit; et confessus est, quia non sum ego Christus . Nec caruit uirginitatis honore, qui cum mulieribus coinquinatus non fuit; sed secutus est Agnum quocunque iuit. Eremita quoque fuit, qui uiam Domino in eremo preparauit.

Lucerna ergo fuit, que tanquam ignis altera columna, euntibus per desertum lumen prebuit. Illuminat enim miraculum conceptionis, gaudium natiuitatis, sanctitas in conuersatione, humilitas in sublimitate, ueritas in predicatione, zelus in correctione, constantia in passione. Lucebat ergo uite merito, lucebat uerbo, lucebat exemplo. Lumen prebuit nobis in ingressu, in progressu, in egressu. Ingressus  eius illuminat opera nostra prima et initialia, progressus media et progressiua, egressus ultima et consummatiua. In ingressu suo commendatur gratia operans; in progressu gratia cooperans; in egressu gratia consummans. Ioannes quippe gratia interpretatur. Ioannis ergo natiuitas, id est ingressus eius in mundum, ortum gratie nobis representat. Hunc autem ortum gratie, multa nobis commendant priuilegia, uidelicet tempus natiuitatis, utriusque parentis nomina, nobilitas generis, uite sanctitas, dignitas officii. Natiuitatis tempus Lucas commemorat, ubi ait: Fuit in diebus Herodis regis Iude . Sicut lumen cecis, egris medicina, libertas seruis, fessis requies, sic ortus gratie gratus fuit in diebus Herodis. Cessauerat iam in Iudea  regnare mansuetudo Dauidis, sapientia Salomonis, Ezechie religio, simplicitas Iosie: et regnabat Herodis crudelitas. Adueniente siquidem Sancto sanctorum, iam cessabat unctio; et sedere inceperant filii Isrel, sine rege, sine principe, sine theraphim. Non erat gloria filie regis ab intus, quia pellis gloria iam regnabat: sic enim interpretatur Herodes. In his que foris sunt, erat Iudee gloria, qui intus erat ignominia plena. Sed in diebus malis creuit inter spinas lilium, et malus inter ligna siluarum. Sacerdos quidam nomine Zacarias . Zacarias autem memoria Domini interpretatur. In diebus malorum, ait sapiens, ne immemor sis bonorum . In diebus Herodis noli obliuisci tui  Creatoris. Diem hominis, ait Ieremias, non desideraui . Quid est dies hominis? Prosperitas mundi. Dies ille, ait Iob, uertatur in tenebras; nec computetur in diebus anni . Prosperitas uero mundi, pellis gloria est. Ergo dies hominis, dies est Herodis. Sed in diebus Herodis fuit Zacarias. Hic est primus ortus gratie, cum occurrit memoria Dei, inter prosperitates mundi, et delectationes peccati. Sed nec ephemera, nec transitoria debet esse talis memoria; sed constans, sed morosa, donec in cogitationibus suis de cogitationibus bonis creationis uel recreationis dulcedine, tanquam de lautioribus cibis anima satietur. Non ergo quilibet Zacarias, sed cuius uxor fuit Elisabeth. Zacarias quidem memoria Domini, Elisabeth Dei mei satietas  interpretatur. Sed quandoque sunt dona a spiritu et in spiritu; quandoque uero dona sunt, a spiritu, sed non in spiritu. Datur quippe quibusdam spiritus et personaliter, et per dona, ut claustralibus caste et religiose degentibus; scholaribus uero peccantibus mortaliter, dona sunt a spiritu, sed non in Spiritu S. personaliter inspirato: qui quidem de Deo habent memoriam, sed non in Deo, nec propter Deum, sed ut uocentur ab hominibus Rabbi.

Propter hoc necesse est, ut solo Dei intuitu sit hec memoria, ut sint Elisabeth et Zacarias ambo iusti ante Deum, et sine querela. Quidam quippe sine querela proximorum sunt; sed non sunt iusti ante Deum. Alii circa opera iustitie se exercent, et sine querela sunt, sed non ante Deum, quia ad  fauorem hominum circa huiusmodi se exercent. Alii uero iusti sunt ante Deum, sed sine querela non sunt inuidentium, quoniam alia est iustitia inficiens, ut Sadduceorum: unde Sadducei iusti interpretantur; alia insufficiens, ut Scribarum et Phariseorum. Unde dicitur: Nisi abundauerit iustitia uestra plusquam Scribarum, Phariseorum, non intrabitis in regnum celorum . Alia sufficiens secundum quid, hoc est secundum tempus. Unde Adam et Eua iusti facti sunt, secundum quod tempori congruebat, id est innocentes, sed nullum iustitie signum habentes. uel dicitur sufficiens lex Mosaica secundum tempus, in quo data est. Data siquidem incipientibus fuit et neophytis, quibus lex illa sufficiebat ad tempus, quia perfectis non sufficit.  Nihil enim ad perfectum adduxit lex. uel dicitur iustitia sufficiens, respectu illius, de qua dictum est. Erat Ne uir iustus in generationibus suis . uel dicitur simpliciter sufficiens iustitia naturalis, scilicet: Quod tibi non uis fieri, alii ne feceris , et Quod uultis ut faciant uobis homines, et uos eadem facite eis , sed iustitia consummatiua, Euangelica iustitia est, de qua dicitur: Qui te percusserit in maxillam, prebe ei et alteram . Tamen nec sine querela, nec sine murmure sustinetur plerumque. Iustitia ergo perfecta ante Deum, et sine querela est, que unicuique ius suum reddit. Quod tunc digne fit, si Deo ius suum reddat religio, pietas parentibus, innocentia minoribus,  amicitia equalibus, reuerentia maioribus, concordia proximis, misericordia egenis. Sic erant isti ambo iusti ante Deum, et sine querela. uel dicitur Zacarias iustus, et sine querela, quando memoria Dei nichil habet infidelitatis admistum, ut sit iusta; nec odii uel rancoris ad proximum, ut sit sine querela: ut ad Deum sit, siue de Deo sit siue non sit. Sunt enim quidam motus de Deo, sed non ad Deum, ut si blasphemamus. Quidam ad Deum, sed non de Deo, quando proximis compatimur. Quidam nec de Deo, nec ad Deum: quando mouemur ad adulterium. Quidam de Deo et ad Deum: quando ipsum perfecte diligimus. Et hec est iustitia ante Deum, et sine querela. Igitur Zacarias intrauit in templum hora incensi . Per incensum  oratio designatur. Unde Dauid: Fiat oratio mea sicut incensum in conspectu tuo . Hora ergo incensi, hora orationis est. Sed que est hora orationis? Cum Tobias dicat: Omni tempore benedic Deum . Et Psalmista: Benedicam Dominum in omni tempore .

Unde notandum quod triplici seruitute Deo tenemur. Debita, pia, et instituta, debita seruitus est, que est latrie; pia, que est operum misericordie; constituta, que est ex hominum institutione. Institutum est enim, ut regularibus horis laudemus Deum, plusquam in aliis: unde seruitute instituta magis tenemur seruire una hora quam altera. Sed seruitute debita siue pia, nullus magis tenetur seruire una hora quam altera. Hore uero institutionis  octo sunt, quas Esdras primo quidem instituit: sed Dominus operibus suis, eumdem numerum postmodum confirmauit. Nam de huiusmodi horis ait Psalmista: Septies in die laudem dixi tibi , et: Media nocte surgebam ad confitendum tibi . Hic autem sacratus numerus tunc impletur, si [matutino], prima, tertia, sexta, nona, uespera et completorio, et nocte media surgamus ad confitendum Deo super iudicia iustitie. Prima, quia tunc a Iudeis Christus traditus est Pilato, iam consputus et illusus, et cesus alapis, ligatus et saturatus opprobriis. In hac etiam hora a mortuis resurrexit, Marie Magdalene apparuit, et uisus est in littore septem discipulis, quibus ait: Pueri, nunquid pulmentarium habetis?  Hora  tertia fuit spinis coronatus, linguis Iudeorum crucifixus, et Spiritus sanctus in die Pentecostes discipulis datus. Hora sexta fuit clauis in cruce affixus, et eadem hora discipulis cernentibus ascendit. Hora nona tradidit spiritum, et lanceatus duo nobis de latere sacramenta emisit, aquam baptismi et sanguinem redemptionis. In uespera depositus de cruce fuit: eadem hora discipulis suis sacramentum corporis et sanguinis sui dedit. Eadem etiam hora duobus discipulis euntibus in Emmaus in fractione panis cognitus fuit. In completorio egresso Iuda traditore ad Iudeos cepit iehsu pauere et tedere; et factus in agonia prolixius orauit, et guttas sanguinis prostrato corpore sudauit. Media nocte nato  Domino, pastores uigilantes uigilias noctis super gregem suum, audierunt clamantes angelos: Gloria in excelsis Deo . Hac etiam hora clamor fiet: Ecce sponsus uenit . Eadem hora Samson portas allophylorum cum uectibus suis fregit, in signum Christi, qui tunc nobis aperuit portas inferni. Unde canimus: Confiteantur Domino misericordie eius, et mirabilia eius filiis hominum: quia contriuit portas ereas, et uectes ferreos confregit. Iste sunt hore incensi. Zacarias ergo hora incensi intrat templum: quando memoria Dei cor intrat, ut laudemus Deum: et hec satietas memorie Dei gratiam gignit sordium mundatricem, et uias Domini preparantem in eremo mundi huius: quoniam Elisabeth magnum uirum genuit,  Ioannem Baptistam, precursorem Domini.



SERMO XXuI. IN NATALI APOSTOLORUM PETRI ET PAULI.

Cum abieris a me hodie, inuenies uiros duos iuxta sepulcrum Rachel in finibus Beniamin meridie, salientes magnas foueas, dicentque tibi: Inuente sunt asine . Ecce, karissimi, qua ratione suspirabat filia Caleb, quam iuste conquesta est de sterilitate Dabir, que alio nomine Cariathsepher uocabatur, qua etiam necessitate sibi iungi uoluit irriguum superius et inferius . ualde enim sterilis sermo diuinus inuenitur, si littere superficies attendatur. Hoc enim significat sterilitas Dabir que interpretatur eloquentia, que etiam Cariathsepher uocabatur, id est ciuitas litterarum.  Nam propter hoc ait Psalmista: Quoniam non cognoui litteraturam, id est, quia littere non adhesi, introibo in potentias Domini . Necesse est ergo ut adiungatur ei irriguum superius, et irriguum inferius, scilicet ut affectum irriget humor gratie spiritualis, quo ad diligendum Deum, quasi ad irriguum superius, et ad diligendum proximum ut ad inferius, animus moueatur. Quid enim nostra interest, qua negligentia asine Cis fuerint perdite, qua sollicitudine quesite, qua utilitate inuente! Sterilis plane est in hac parte Dabir, nisi ei utrumque irriguum adiungatur. Unde notandum est quod in sacro eloquio per asinas secundum allegoriam, simplices et idiote, secundum uero tropologiam animi motus figurantur, sicut scriptum est: Boues  arabant, et asine pascebantur iuxta eos . »Asine, ait Gregorius  , iuxta boues pascuntur, quando simplices prudentum intelligentia reficiuntur.« Sed asine per negligentiam pastorum plerumque pereunt, dum alii labores, inimicitias, uel odia subditorum intrare uolentes, sub specie libertatis ipsos tanquam onagros, per abrupta uitiorum liberos abire permittunt. Quod quam malum sit, negligentia sacerdotis Heli nobis ostendit. Cuius tabernaculum Deus repulit, quia circa subditos dissolutus et mollis fuit. Alii sub specie seueritatis truculentiam induentes, disciplina, fame, laboribus, subiectos affligunt, non solum ut premant, sed opprimant: quorum Cis imaginem tenet, cuius asine  perierunt. Cis enim durus interpretatur; et ex ipso nomine eorum duritia figuratur, qui subditis suis imponunt onera grauia et importabilia, similes ministris, non Christi, sed regis Aegypti, qui filios Isrel affligebant operibus, nec paleas dabant. Quid est, paleas non dabant? Temperamentum oneribus non imponebant. Nam per paleas temperamentum accipitur, ut ibi: Ipsi liniebant parietem luto absque palea, id est absque temperamento . Unde subditur: Dic eis, qui liniunt parietem absque temperamento, quod casurus sit . Non sic, non sic Emmanuel uescebatur caseo et felle, sed butyro et melle, ut sciret reprobare malum. et eligere  bonum. Nam ut malum a bono discerneret, et bonum a malo, utebatur melle et butyro, non felle et caseo. Et quis est Emmanuelis cibus? Ipse nobis exponit in Euangelio, ubi ait: Cibus meus est, ut faciam uoluntatem Patris mei . Ergo circa iudicia, quibus bonos a malis discernit, utitur melle dulcedinis, humore pietatis, pinguedine caritatis. Butyrum quippe naturaliter est pingue et humidum. His utitur sapientia Dei Patris, uidelicet Emmanuel; cui omne iudicium dedit Pater, ut semper pronus esset ad iudicia dispensatiua et remissiua, non punitiua, caritate, pietate, dulcedine; non felle amaritudinis, non siccitate inhumanitatis, neque duritia crudelitatis, sicut isti, qui in iudiciis suis semper inueniuntur amari, inhumani  et duri, quasi felle, quod amarum est, utentes; et caseo, qui durus est et siccus: non melle, quod dulce est; uel butyro, quod est humidum et pingue.

Cum igitur grauibus affligunt subditos oneribus, qui tanquam animalia Dei ad suscipienda onera sponte se inclinant, nonne quasi Chaldei tres turmas faciunt, ut beati Iob camelos auferant, uel fornacem pueris accendant? Chaldei quippe feroces interpretantur; et cum ferocitate sua subiectos premunt, non domesticos, sed Dei se persecutores ostendunt. Sicut autem per Iob Christus, ita per Chaldeos eius persecutores figurantur. Et cum ad Christi passionem Herodiani, Sadducei, Pharisei pariter conuenerunt; quasi tres turmas Chaldei  fecerunt. Sic igitur isti, cum subditos oneribus premunt, et crudelitate Herodiani, et falsa iustitia Sadducei, et simulata religione Pharisei facti sunt; in omnibus uero Chaldei. uel certe cum zelo amaritudinis urunt animas subditorum, crudelitate sua, tanquam Chaldei pueris accendunt fornacem. Pueris, inquam, illis, de quibus dictum est: Ecce ego et pueri, quos dedit mihi Deus . Isti ergo uerborum Petri apostoli surdi auditores, uolunt potius in clero dominari, quam fieri forma cleri ; non attendentes, quod unus est magister noster, nos autem omnes fratres sumus. Et ut sciant humiliari, locum attendant, cuius typum tenent, uel in arca Ne, uel in tabernaculo Moysi;  nam in utroque figurata est Ecclesia Dei. Facta sunt, ait Scriptura, in arca cenacula et tristega , id est distinctiones, quas alia translatio uocat bicamerata et tricamerata, scilicet cameras quinque, quarum prima dicebatur stercoraria, secunda apothecaria, tertia immitium animalium quarta mitium, quinta hominum et auium. In prima ordo eorum, qui curam habent animarum, figuratur: qui dum confessiones suscipiunt, apud ipsos peccata quasi sordium feces confitentes emittunt; secunda doctorum ordinem representat, qui de sententiis Scripturarum condiunt salutis pigmenta; tertia eorum qui sunt in Ecclesia Dei, nomine,  non numine; numero non merito: a quibus area purgari non potest, donec uentiletur; quarta mitium et obedientium subditorum; quinta rationabilium hominum et contemplatiuorum. Tabernaculum quoque Moysi quatuor tegebatur operimentis. Primo sagis capillatiis siue cilicinis; secundo pellibus arietum rubricatis; tertio cocco bis tincto; quarto uero eque pellibus arietum hyacinthinis. In istis illi qui Ecclesiam Dei protegunt, figurantur. In primo prelati, qui uentis et imbribus exponuntur; in secundo actiui, qui laboribus afflicti, quasi pelles arietum rubricantur; in tertio caritatiui, qui etsi laborare nequeunt, ad honorem Dei et utilitatem proximi de proprio beneficia largiuntur; in quarto contemplatiui, qui celo similes,  tanquam pelles hyacinthine celestia contemplantur. Ecce mansionibus stercorariis, et sagis, isti de quibus loquimur, comparantur cilicinis: Unde igitur eis tante superbie fastus, si tam uilis eis sit in Ecclesia locus? Quomodo ergo in clero dominari uolunt, cum sit unus magister noster Christus, nos autem omnes fratres simus? Aut quomodo de oculis trabem non eiiciunt, qui de oculis fratrum festucam eiicere uolunt? Nam, sicut Augustinus ait, sacerdos, cui omnis offertur peccator, ante quem constituitur omnis languor, nullo eorum sit iudicandus, que in alio iudicare est promptus. Iudicans enim alium, qui est iudicandus, condemnat seipsum. Cognoscat igitur se: et purget in se, quod alios uiderit sibi offerre. Caueat  et a se proiiciat, quidquid in aliis damnosum reperit. Animaduertat, quod qui sine peccato est, primus in mulierem lapidem mittat . Ideo enim liberauit peccatricem, quia non erat, qui iuste in mulierem proiiceret lapidem. Sed iam sub tali prelato quid bonus subditus mereatur, audiamus. Sequitur enim:

Erat autem filius Saul electus et bonus, qui super alios eminebat ab humeris et sursum: nec erat eo melior inter filios Isrel . Non est laudabile bene uiuere, cum nemo male uiuere suadet, sed gloriosum est, non consentire suadenti; gloriosius etiam tentationi resistere, quam tentari non posse. Nam quis magis mereri meruit, uel Petrus,  qui tunica sua cinctus ad Christum super mare uenit; uel illi qui uenerunt nauigio? Quid enim fluctus maris, nisi fluctus tentationis insinuat? Et quid est super mare ad Christum uenire, nisi, ut ad Christum ueniatur, fluctus tentationis calcare? Et quid est uenire nauigio, nisi ad Christum accedere, absque tentationis incommodo, imo consolationis remedio? Quia igitur prelati austeritas nichil est aliud bono subdito, quam lima ferro, fornax auro, flagellum grano, torcular uino, tanto laudabilis subditus approbatur, quanto patienter flagella sustinet, quorum tunsione uirtus defecatur. Tales insinuat filius Cis: et ideo bonus dicitur, et electus. Unde et merito perditarum ei cura committitur asinarum, uel, ut melius dixerim, animarum, quia  talis dignus est prelatione, qui per patientiam compati didicerit passionibus subditorum, et uigilare sollicitus sit, inquirendo quod perierat; quomodo consolidet, quod confractum erat, quod debile sustineat, quod forte et pingue custodiat. Nam sollicitudo querendi animas commendatur, cum dicitur: Et quesiuit eas per montes Ephraim . Duobus modis circa curam animarum prelatus debet esse sollicitus, exemplo scilicet et doctrina. Necesse est enim ut subditis exemplum laboris prebeat, corpus castiget, et in seruitutem redigat, ne cum aliis predicauerit, otiositas cum redarguat. Montes autem Ephraim laboris grauedinem circa bone fructum operationis insinuant. Unde Ephraim interpretatum frugifer sonat. Sed quoniam  non sunt condigne passiones huius temporis ad futuram gloriam, que reuelabitur in nobis, necesse est, ut quasi transeundo per montes Ephraim querat, donec ueniat ad terram Salisam, quia solum solidum est elementum, per terram non immerito soliditas figuratur. Salisa uero triennalis interpretatur. Est igitur terra Salisa terra triennalis, de quo triennio loquitur Isaias, ubi ait: Comede quod hoc anno repereris, secundo quod sponte nascitur, tertio seminate et plantate uineas; comedite et bibite . Unde sciendum quod ex quo nascimur, nobis a Deo collata naturalia reperimus. Cum illis enim nascimur, nec esse possumus sine illis. Comedere ergo anno primo ea que reperimus, est uti digne naturalibus, scilicet memoria,  ingenio, ratione, libero arbitrio. Sponte uero nascuntur gratuita; ideo sponte, quia nullis precedentibus meritis, alioqui non essent gratuita, id est gratis data. Comedere ergo anno secundo ea que sponte nascuntur, est uti digne gratuitis. Unde Apostolus: Rogo uos, ne in uacuum gratiam Dei recipiatis. . Tertio autem anno seminare debemus et comedere, ut liberum arbitrium gratuitis adiungentes, secundum nobis a Deo collatam gratiam uoluntarie quod bonum est operemur.

Simplices ergo subditos exemplis erudit, uel fatuos motus in se compescit, qui sic uti nouit naturalibus et gratuitis, ut usibus eorum digne mereatur,  et exercitiis. In omnibus tamen que facit, nesciat sinistra sua, quid faciat dextera sua, ne pro temporalibus et caducis, sed pro celestibus faciat et eternis. Transeat de terra Salisa per terram Iemini. Iemini quippe dextera interpretatur. Ergo per terram Iemini uiator iste transeat, ut nichil sinistre, sed quod est dextere semper inquirat. Sed quoniam persecutionum timor multos a bono proposito retrahit, et ad illicita trahit, necesse est, ut in hac parte se muniat, nec a bono proposito propter persecutionum timorem resiliat, sed ad motus simplices inquirendos, etiam terram Salim pertranseat. Salim quippe uulpes interpretatur: per uulpes uero persecutores figurantur. Unde Samson cum facibus ardentibus uulpes discurrere fecit per  sata Philisthinorum , quia Christus nonnunquam permittit crudeles persecutores bona destruere impiorum. Sit igitur ad omnia circumspectus et prouidus, ut perueniat ad terram Suph. Suph quippe specula interpretatur. Est autem triplex specula. Predicationis, de qua dictum est: Speculatorem dedi te filiis Isrel . Contemplationis, de qua dictum est: Pone tibi mensam, et contemplare in specula . Circumspectionis, de qua dictum est: Statue tibi speculam, pone tibi amaritudinem, et dirige cor tuum in uias rectas . Igitur ad speculam circumspectionis accedat, id est ad terram Suph. Scriptum est enim: Omni custodia serua cor tuum, quoniam ex ipso uita procedit . Inopinata siquidem morte Isboseth  exstinctus legitur, quem Scriptura ostiariam, non ostiarium habuisse testatur. Cuius hostes, dum ostiaria purgans triticum obdormisset, assumentes spicas tritici latenter ingressi sunt, et eum in inguine percusserunt. Ostiaria siquidem triticum purgat, cum mens a uitiis uirtutes separat. Que si per negligentiam obdormierit, ad interficiendum animum malignis spiritibus iter pandit. Qui ingressi spicas auferunt, quia bonarum cogitationum germina tollunt, et in inguine feriunt, quia uirtutem cordis delectatione carnis occidunt.

Unde Isboseth uir confusionis dicitur; quia omni confusione dignus est, qui uirili custodia munitus non est. Perseuerantiam autem sollicitudinis sue,  et finem finalem sui operis in illum dirigat, qui est bene operantium finis, sine quo nichil facere potest, et per quem etiam impossibilia potest. Qui petentibus et querentibus promittit, dicens: Petite, et accipietis; querite, et inuenietis . Ergo finaliter sit sua petitio Deus. Sicut de hoc electo filio Cis legitur, quod tandem uenit ad Samuel in Ramatha. Samuel quippe petitio mea Deus interpretatur. Ad Deum igitur, qui finis esse debet omnis nostre petitionis, in Ramatha uenit, qui celesti desiderio accensus, uiam mandatorum eius currit. Rama quippe excelsum interpretatur. Et quid excelsior celo? In Ramatha Samuel inuenitur, quia iustis ad Deum petitionibus, et in hac uita merito, et post hanc uitam premio peruenitur. Unde Samuel ait:  Cum abieris a me hodie, etc. Male uadit, qui a Deo non uadit, quem uia iustificationum non instruit; quem in ueritatem non inducit. Sed a Deo uadit, qui uiam mandatorum suorum currit, quem per uias rectas deducit, et tandem per uiam caritatis perducit. Cum abieris, inquit, a me hodie, inuenies duos uiros . Ad quid inuenies? Ut ducatum tibi prebeant, si a Deo ire desideras, et in tenebris es. Si cecus es, et nescis quo uadas, et tamen ire desideras, uie ducatum Paulus prebere poterit, qui usque ad tertium celum raptus fuit. Sed et Petrus regni celestis aditum tibi reserabit, qui reserandi pariter et claudendi claues accepit. Et quis in agone contendens, iam non currat ad brauium superne uocationis, cum alterum de persecutore  factum inueniat uas electionis: alterum uero, postquam ad uocem ancille negauit, Principem apostolice dignitatis? Inuenies, ait Scriptura, duos uiros. Duos, propter mysterium gemine caritatis; uiros, quia doctrina uiros ueritatis, exemplo uero uirtutis. Nam uir a ueritate, uel a uirtute dicitur. Et quidem eos in uia fuisse tales inuenies. Sed in patria quales? Inuenies eos iuxta sepulcrum Rachel. Nota, quod una est generalis et uniuersalis Ecclesia, sed in tres speciales diuisa, id est in Ecclesiam militantem, et exspectantem, et triumphantem. Prima figurata est in altari luteo, de quo dictum est: Altare de terra facietis mihi . Altare de terra fit Domino, cum Ecclesia corruptibilis et terrena seruit Deo. Unde sacerdos orat in canone: Supplices  te rogamus, omnipotens Deus, iube hec perferri per manus sanctorum angelorum tuorum in sublime altare tuum, ut quotquot ex hac altaris participatione, etc. Orat enim sacerdos, ut per uirtutem sacramenti tota simul Ecclesia militans et triumphans in unum corpus Christi uniatur, id est ut Ecclesia militans, que in presenti sacramento figuratur, et quasi in inferiori altari offertur, in sublime altare, quod est Ecclesia triumphans perferatur, et capiti suo, Christo scilicet cuius corpus est, uniatur. Nam sicut ait Sergius papa, triforme est corpus Christi. Unde et in forma panis tres fieri solent fractiones. Pars comesta corpus Christi insinuat ambulans adhuc super terram, id est Ecclesiam militantem, altare  scilicet inferius, altare adhuc corruptibile et terrenum. Unde et de terra fieri iubetur. Pars uero in calicem missa, corpus Christi, quod iam resurrexit, insinuat Ecclesiam uidelicet triumphantem, que etiam figurata est in altari aureo, quod erat in Sanctis sanctorum. Pars autem usque ad finem misse reseruata in altari, corpus iacens in sepulcro, id est Ecclesiam exspectantem corporum resurrectionem. Quod fieri iubetur de lapidibus, quos ferrum non tetigit, quia iam certa beatitudine donata, nec heresis nec schismatis timet sectionem. Figuratur etiam in altari, sub quo Ioannes audiuit uocem occisorum clamantium: uindica, Domine, sanguinem seruorum tuorum, qui effusus est . Propterea sepulcro Rachelis hec exspectans Ecclesia  comparatur, quia ibi uox in Rama, hoc est in excelso audita est, Rachel, hoc est Ecclesia, plorans filios suos, nec ibi uult consolari, donec impleatur numerus fratrum suorum. Est igitur sepulcrum Rachelis secretum Ecclesie exspectantis, que exspectat resurrectionem corporum latentium in sepulcris. Iuxta igitur hoc sepulcrum exspectant isti duo uiri, quia etsi quantum ad glorificationem animarum membra sunt Ecclesie triumphantis, tamen quoad corporum susceptionem membra sunt Ecclesie exspectantis. O quam gloriosum est hoc sepulcrum. Erit, ait Isaias, radix Iesse, qui stat in signum populorum; ipsum gentes deprecabuntur, et erit sepulcrum eius gloriosum . De radice siquidem Iesse flos ascendit, id est Christus, qui et Nazareus  uocatus est. Cuius est hoc sepulcrum, quia sicut militantis et triumphantis, ita caput est Ecclesie exspectantis. Una enim est Ecclesia, exspectans, et triumphans. Ideo autem gloriosum; quia ibi cessant impii a tumultu, nec auditur uox exactoris. Ibi terre reges et consules dormientes silent, et somno suo requiescunt. Ideo fodientes thesaurum uehementer gaudent, cum inuenerint hoc sepulcrum. Sequitur;

In finibus Beniamin. Beniamin filius dextere interpretatur. Filii autem dextere sunt, quibus statutis ad dexteram Iudex dicturus est: uenite, benedicti Patris mei . Habet autem fines multos iste Beniamin, perseuerantiam in timore Domini, et obseruantiam mandatorum, in affectu  caritatis, in uisione Dei, que sola est finis finalis. Et est primus finis, finis per quem: De quo habes: Finem loquendi pariter audiamus, Deum time, et mandata eius obserua . Secundus est finis ad quem. Unde legis: Finis legis est caritas . Tertius est finis propter quem. Unde in finem diriguntur Psalmi. Et Dominus in Apocalypsi dicit: Ego sum Alpha et Omega, principium et finis . Per timorem siquidem Domini et obseruantiam mandatorum pertingimus ad caritatem, in qua perseuerandum est propter solam Domini uisionem. In his finibus inuenti sunt isti duo uiri, qui in uita sua fidem per dilectionem operantem habuerunt, perseuerantes in ea usque ad Dei uisionem.  Inuenti sunt ergo in finibus Beniamin et meridie. Inuenerunt enim ubi pascit, ubi cubat sponsus in meridie. Non in merenti die, in qua palpant homines sicut in nocte; que dies est huius seculi, et illius magne aurora diei, que calamitatis erit, et miserie; sed in meridie, id est in mera die, que nescit occasum; quam nulla nox interpolat, nec habet obscurum. Sequitur:

Salientes magnas foueas. Per foueam terrena cupiditas figuratur, ut in Iob: Facies eorum demerge in foueam , quia reprobi omnem suum intuitum ad cupiditatem terrenam inflectunt. uel per foueam sententia mortis accipitur, ut in Psalmo: Foderunt ante faciem meam foueam, et inciderunt in eam , id est seipsos occiderunt, in eo quod me occidere  putauerunt. Magne sunt iste fouee et patentes, sed ultra eas saltum fecerunt, qui et terrenas cupiditates spreuerunt, et eterne mortis sententiam euaserunt. Isti igitur de inuentione asinarum certos reddunt, qui simplices animi motus modificare nouerunt, et subiectos simplices ad stabulum Samaritani scriptis et exemplo reduxerunt.



SERMO XXuII. IN ASSUMPTIONE BEATAE MARIAE.

Que est ista, que ascendit, etc.  In uia Dei alii impelluntur, sicut coacti, de quibus scriptum est: Cum occideret eos, querebant eum.  Alii trahuntur qui inter tentationes conualescunt. Unde Dominus: In funiculo caritatis traham eos . Alii uadunt, qui indefesso gradu per tramitem  iustitie inter difficultates gradiuntur. De quibus canitur: Euntes ibant et flebant, mittentes semina sua . Alii currunt, qui feruenti desiderio uires conantur excedere. Unde Dauid ait: uiam mandatorum tuorum cucurri; cum dilatasti cor meum . Alii ascendunt, qui meritorum gradus ascendendo in corde suo disponunt. Unde dicitur: Beatus uir, cuius est auxilium abs te; ascensiones in corde suo disposuit in ualle lacrymarum, in loco quem posuit . Ascendentium autem alii sunt, qui ascendunt, ut corruant; alii ad hoc corruunt, ut postmodum fortius ascendant; alii uero ascendunt, ita ut non possint corruere; alii autem ita corruunt, ut iam non possint ascendere. Ascendunt uero, ut corruant qui de uirtutibus  suis se reddunt elatos, qui simulate in religione uiuunt, qui in tentatione sunt instabiles, qui adolescentiam animi retinent etiam senescentes. De quibus Salomon: Tria sunt difficilia mihi: et quartum penitus ignoro. uiam aquile in celo, uiam colubri super petram, uiam nauis in mari, uiam uiri in adolescentia sua . uia aquile in celo, est uia hominis ambulantis in magnis et in mirabilibus super se. Aquila enim est magnarum alarum: que tunc uenit ad Libanum, quando accedit ad uirtutum montem candidatum. Sed medullam cedri tollit, cum ipsis religiosis spernendo et superbiendo detrahit. uia autem colubri super petram, est uita illorum, qui simulate se Christo adherere foris ostendunt,  intus uero malitie uenenum abscondunt. In hoc enim quod uenenum malitie portant, colubri sunt; in hoc autem quod religiose uiuunt, super petram uadunt. Supra petram dico, non in petra, quia nec ipsi in Christo sunt, nec Christus in eis est: sicut super cathedram, et non in cathedra Moysi, sedere dicuntur Scribe et Pharisei. uia autem nauis in mari est uita eorum, qui inter amaritudines tentationum, aliquo uanitatis uento flante, titubant et merguntur. uia uero uiri in adolescentia, est uita eorum, qui cum senes sint, et etatis prouecte, adolescentiam tamen retinent moribus, non etate. His enim maledicit Isaias, cum dicit: Maledictus puer centum annorum . Corruunt, ut ascendant, qui ut exaltentur, se humiliant. De quibus  Salomon: Quatuor sunt minima terre: et ipsa sapientiora sapientibus. Formica, que in estate preparat escam sibi. Lepusculus plebs inualida. Regem locusta non habet, et tamen egreditur per turmas. Stellio manibus nititur, et moratur in domibus regis . In quibus laboriosi, timidi, humiles et subiecti designantur. Corruunt, et ascendere non possunt, quos demersit tempestas aque, quos iam profundum absorbuit, super quos iam urget puteus os suum, ut cadant in profundum culpe, siue in profundum pene. De quibus Salomon: Tria sunt insatiabilia: et quartum, quod nunquam dicit: Sufficit. Infernus, et os uulue: et terra que non satiatur aqua, et ignis, qui nunquam dicit: Sufficit  In primo profundum pene demonstratur; in reliquis  tribus luxuria, cupiditas, auaritia: que sunt profundum culpe. Ascendunt et corruere non possunt, qui nec tentationibus nec aduersitatibus flecti possunt; sed cum Apostolo fiducialiter dicunt: Quis nos separabit a caritate Christi?  uel certe qui opere complent, quod ore predicant; uel qui cautelam innocentia seruant, ut sint de illis, qui agnum immolant, de latere aquilonis; uel quasi columbe ad fenestras suas. De quibus Salomon ait: Tria sunt, que bene gradiuntur: Leo fortissimus bestiarum, ad nullius pauet occursum; et gallus succinctus lumbos; et aries, non est rex, qui obsistat ei . In leone fortissimo designantur illi qui flecti non possunt per aduersitatatem mundi, per infirmitatem carnis, per tentationem cordis. Ad nullius enim pauebit  occursum. In gallo autem succincto lumbos predicatores significantur qui quod predicant uoce, demonstrant opere, seipsos percutiunt, antequam canant, quia castigant corpus suum, et zona continentie restringunt lumbos, ne cum aliis predicauerint, ipsi reprobi inueniantur. In ariete uero, cui nec potest rex resistere, designati sunt simplices, qui sic tamen astutiam retinent in simplicitate, ut a nullo aduersarii incursu possint timere. Quasi enim columbe ad fenestras suas sunt, prudentes sicut serpentes, sed simplices sicut columbe. Notandum quoque quod ascendentium alii ad hoc ascendunt, ut fugiant a deserto; alii ascendunt de deserto, alii ascendunt in deserto, alii ascendunt per desertum, alii ascendunt ad desertum. Per desertum  namque figurantur plerumque, uel demones uel infernus. Demones, ut in Psalmo: Neque a desertis montibus , quia nec in ipsis malignis spiritibus patet fugiendi a diuina maiestate locus; infernus, unde hircus mitti iussus est in desertum, quia Christus secundum animam, propter iniquitates populi descendit in infernum. uel ascendunt de deserto, id est de lege Mosaica, de qua scriptum est, quod aquas Mara in deserto amaras dulcorauit Moyses ligno imposito. uel de sterili gentilitatis ritu. Unde; Posuit desertum in stagna aquarum . Et iterum Isaias: Emitte agnum, Domine, dominatorem terre, de petra deserti ad montem filie Sion . uel  ascendunt de deserto, id est de mundo. Unde in Canticis: Que est ista, que ascendit de deserto, id est que est ista que eleuatur de mundo? Mundus quippe quinquepertita ratione deserto comparatur. Propter peregrinationem; unde: Non habemus hic manentem mansionem, sed futuram inquirimus . Propter laborem. Unde Iob: Homo natus est ad laborem . Propter egestatem. Unde: Ego sum pauper et dolens . Propter morsus serpentium, id est suggestiones demonum; unde: illic reptilia quorum non est numerus .

Et quia mundus incultus est, sicut desertum incultum est. uel ascendunt in deserto, id est in  cessatione a uitiis: que dicitur desertum pectoris siue sabbatum mentis, sine quo non est salus. ue uobis, Ecclesie prelati, qui hoc desertum deseritis, quando Sion edificatis in sanguinibus, qui de cornu altaris superbitis, qui de patrimonio Crucifixi lasciuitis, qui in uestris parentibus et cognatis sanctam Ecclesiam deformatis. Sic enim Sion in uestris sanguinibus edificatis, et hoc deserentes desertum, etiam Ecclesie iura deseritis. uel ascendunt in deserto, id est in mente sancta. Unde in Exodo: Cum minasset Moyses gregem ad interiora deserti, apparuit ei Dominus ; quia tunc nobis Dominus spiritualiter apparet, quando cogitationes nostras ad ueram unitatem in mente deuota, que sancte solitudini insistit, redigimus. uel ascendunt  in deserto, id est in sancta conuersatione. Unde in Exodo: Sacrificabimus Domino in deserto , id est seruiemus Domino in sancta conuersatione. uel ascendunt per desertum, id est per contemplationem, que a multis deseritur, a paucis inhabitatur. Unde in Canticis: Que est ista que ascendit per desertum?  uel ascendunt ad desertum, id est ad celum. Unde Dominus dimisit nonaginta nouem oues in deserto, quia angelicam naturam dimisit in celo: quod ideo dicitur desertum, quia ab angelis derelictum, qui per superbiam corruerunt. Ad hoc autem desertum, tanquam ad thronum ueri Salomonis, sex operibus misericordie, tanquam sex gradibus ascenditur, id est si esurientibus cibum, si sitientibus potum damus, si  inclusos carceribus uisitamus, si peregrinos suscipimus hospitio, si nudos uestimus, si infirmis consilii uel auxilii solatium impendamus. Nam propter hec, uerba solatii sunt audituri, quibus dicetur: uenite, benedicti Patris mei, percipite regnum, quod uobis paratum est ab origine mundi . Sic ascendit uirgo gloriosa de uirtute in uirtutem, ut fugeret desertum inferni, ut ascenderet de deserto mundi in desertum sancte conuersationis, per desertum deuote contemplationis, usque ad desertum superne uocationis.



SERMO XXuIII. IN EADEM SOLEMNITATE  .

Eleua uirgam tuam, et extende manum tuam, et  diuide mare, ut transeant filii Isrel per medium sicci maris . Quod uni dico, omnibus dico. Omnibus, inquam, illis qui tanquam boni pauperum aduocati, contra friuolas excusationes eorum, qui inuitati fuerant ad nuptias, didicerunt spiritualiter allegare. Inuitati quippe sumus omnes ad nuptias, sed adhuc est, qui dicat: uillam emi . uillam quippe emere, est in seculi uanitatibus desudare. Hic est qui in cophino palearum Pharaoni deseruit. Est etiam et qui dicat: Iuga boum emi quinque . Hic est animalis homo ille, qui mundi cupiditatibus inhiat, et in cophino laterum Pharaoni se subdit. Terrena quippe  cupiditas quasi lutum est igne decoctum; illo, qui nunquam dicit: Sufficit; uel certe illo, qui tactas oues puerosque consumpsit: quoniam,

Inuidus alterius rebus marcescit opimis. 
Est insuper et qui dicit: Uxorem duxi . Uxorem autem ducere, est carnis lutum per uoluptatem mollescere. Hic est qui in cophino luti Pharaoni obedit. Qui igitur uanitates, uoluptates et concupiscentias repellunt, et contra friuolas excusationes excipiunt, colla de sub iugo Pharaonis excutiunt. Sed quis est hic, et laudabimus eum?  Ipse est urgens et leniens: sic enim interpretatur Moyses, cui dictum est: Eleua uirgam tuam, etc. Urgens quippe fuit per disciplinam actiue, liniens  per disciplinam contemplatiue: propter quod dicit propheta: Excidi mihi duas uirgas: unam uocaui funiculum, et alteram decorem . Nam a radice terre, uirgam quasi disciplinam excidit: funiculum quantum ad actiuam; decorem quantum ad contemplatiuam. Funiculum urgentem, decorem lenientem. Nihil enim eque mulcet et lenit animam, sicut sancte contemplationis deuotio, ut ait quidam: In omnibus requiem quesiui , nec tantam uspiam inueni, quantam in sancta cogitatione. Urget autem animum, et quasi funiculo coarctat actiua, dum pungit, dum sollicitat, dum turbatur erga plurima.

Hinc est quod uirgo gloriosa, quasi uirga ex  aromatibus myrrhe et thuris predicatur. uirga, inquam, quia leuis, quia flexibilis; funiculus uero, quia in altum se eleuans odorem suauitatis emisit. Leuis, quia caret pondere peccatorum; flexibilis, quia misericors. Myrrhe uero et thuris, quia in omni disciplina se semper exercuit. Myrrhe quippe uirga fuit, propter disciplinam actiue; thuris uero propter disciplinam contemplatiue. Hinc est quod in hodierne diei festiuitate, ipsa castello comparatur, in quo habitabant Maria et Martha, quia castellum fundatum supra firmam petram, castellum inexpugnabile, castellum incorruptum, castellum, quot uirtutibus, tot ciuibus plenum, cuius semper clausa fuit porta, nec patuit nisi soli principi. Castellum antonomastice Iesu, in quo uere habitabat  Martha in sollicitudine administrationis; Maria uero in feruore dilectionis, uel desiderio amoris . Nam istis duabus sororibus, ille due uite significantur, sub Nouo Testamento, sicut in illis duabus, Lia uidelicet et Rachele, in ueteri Testamento. Quod enim Lia in ueteri, hoc Martha in Nouo; et quod Rachel ibi, hic Maria significat; sed alia, et alia de causa. Martha enim actiuam, propter officium caritatis; Lia uero propter exercitium laboris; unde et laboriosa interpretatur. Maria contemplatiuam designat, propter altitudinem contemplationis; Rachel uero propter simplicitatem mentis: unde et ouis interpretatur. Ergo Maria contemplatiuam significat, propter superiorem uim contemplatiue; Rachel uero propter inferiorem:  Martha uero actiuam, propter superiorem uim actiue; Lia uero propter inferiorem. Et cum multum inter se differant, superior uis contemplatiue, et inferior actiue, non multum tamen differre uidentur superior actiue, et inferior contemplatiue. Multum quippe differt iucunditas deuotionis, et afflictio laboris, sed non multum, officium caritatis et simplicitas bone uoluntatis. Hinc est quod in constructione tabernaculi, secundum officium quatuor istarum sororum, uidetur construi, atrium, sanctum, et Sanctum sanctorum. In atrio quippe erat altare ereum, craticula, sartago, clibanus. Mactabantur ibi carnes in holocaustum, et pro peccato. In omnibus his officium Lie, labor uidelicet et afflictio figuratur. Ecce inferior gradus actiue  uite. In sanctis uero erat mensa propositionis, panes calidi desuper combinati: officium uidelicet Marthe, a latere quoque candelabrum cum lucernis, in quo figurabatur officium Rachelis. In Sanctis uero sanctorum erat altare aureum; in quo offerebatur incensum, secundum officium Marie. Nam in Ecclesia Christi, quatuor sunt rectorum genera instituta; sacerdotes uidelicet qui implent officium Marie, reges qui officium Rachelis. Unde quia ista duo genera ad contemplatiuam uitam pertinent, beneficium recipiunt unctionis. Pastores uero implent officium Marthe, iudices Lie. Unde quia ad actiuam uitam pertinent, non habent beneficium unctionis, sed uirgam potius in manibus,  propter disciplinam conseruandam in operibus.

Hinc est quod in primitiua Ecclesia, quatuor persone primitus sunt ordinate: Aaron, qui implebat officium sacerdotis, Iacob pastoris, Moyses iudicis, Dauid regis. Istis enim quatuor Ecclesia principaliter ordinanda commissa est. Sed quid, fratres? Insurrexerunt filii Core contra Aaron pontificem; uirga Aaron floruit, et fructum fecit in signum sacerdotii et contemptum filiorum Core. Iacob autem nichilominus uirgas populeas et amygdalinas, et ex platanis, in canalibus posuit, ut ad earum conspectum oues conciperent diuersos fetus, et sic Laban illuderet; et quod suum erat multiplicaret . Moyses uero contra Pharaonem uirgam eleuauit, et in ipsa, signa et prodigia fecit;  et Aegyptum decem plagis afflixit. Dauid autem cum multoties in Saul potestatem haberet, manum suam in christum Domini mittere noluit, et tamen erecta et directa eius uirga fuit, ut dictum est: uirga directionis, uirga regni tui . Omnia hec, dilectissimi, in figura contingebant illis, et facta sunt pro nobis. Data est nobis uirga, et uirga de radice Iesse; de radice, inquam, Iesse, quia de radice incendii. Radix enim totius feruoris et caritatis uirgo, uirga est. Exaltata est uirga, eleuata est uirga, ut que exaltata est in se, exaltata sit in te, exaltata sit tibi, exaltata sit a te, exaltata sit in te, que exaltata est pro te. Quicunque ergo pastor Dei es; quicunque officium Iacob imples, si Laban occurrit, si mundus deprimit, si labores tuos et  luctas derideant, quorum iniquitas prodit ex adipe, tene uirgam in canalibus cordis tui que habeat in se amygdalinum fecunditatis, populeum uirginitatis, et platanicum iustitie et sanctitatis, uel simplicitatis. Eleua igitur uirgam fecundam prole, uirginem corpore et mente, planam iustitia et simplicitate. Sed attende, quid, et de qua dictum est: Quasi plantatio rose in Iericho . Ad omnes pertinere debet generaliter, quod ad Mariam specialiter: et utinam ad me finaliter! Iericho quippe significat idem quod Laban, id est mundum, et iustus quasi plantatio rose in Iericho est, id est in mundo, quia supponit sibi aculeos tentationis, cum exteriori mortificatione carnis, et interiori deuotione mentis in omnibus prebens suauitatis odorem.  Exemplum accipe, Iacob; exemplum accipe, uir luctator. Si mundus derideat, si insurgant aculei tentationum, maneat uiror mentis, esto bonus odor Christiane deuotionis. Quod si sacerdos es, et insurgant in te filii Core, filii Caluarie, filii crucis, id est hypocrite, qui solent aliorum bonis actibus inuidere, uel qui pro beneficiis ecclesiasticis solent temporale lucrum inquirere, noli, sacerdos eternum, nisi pro eternis requirere. Primum quere regnum Dei et iustitiam eius, et hec omnia adiicientur tibi. Felix, cuius hec uox esse poterit: Quasi palma exaltata sum in Cades . Palma, ut aiunt hi, qui rerum descripsere naturas, centenaria fructum facit; Cades autem mutatio,  uel sanctum dicitur. Centenarius etiam perfectionem significat in Scripturis. Iustus ergo quasi palma exaltatur in Cades, quando de leua huius temporalitatis, transfertur ad dexteram beate eternitatis, iuxta illud: Cum dederit dilectis suis somnum, ecce hereditas Domini . Et sapientia: Cum consummauerit homo, tunc incipit . Tunc enim erit in utero dextere Excelsi, quando dicere poterit quis: Nunc cepi . Erit enim tunc sancta mutatio, quando corruptibile hoc induerit incorruptelam; et mortale hoc induerit immortalitatem. Quod si iudex es, et insurgat in te rex Aegypti, hoc est tenebrarum harum, ut ignores boni et mali, ueri et falsi, profani et sancti, mundi et polluti distantiam, considera cypressum in monte  Sion exaltatam. Mons enim Sion Ecclesiam Dei significat, ubi exaltata fuit cypressus crucis, quia crucem referunt fuisse de cypresso, in qua pendens Saluator longe ante predixerat: Ego si exaltatus fuero a terra omnia traham ad meipsum . Et: Nunc iudicium est mundi: nunc princeps huius mundi eiicietur foras.  Aliud ergo noli querere iudicium. Illum attende qui ait: Nolite iudicare et non iudicabimini . Ad hoc solummodo oculos aperi, quomodo nunc princeps mundi huius eiiciatur foras, ut nec in te, nec in tuis dominetur. Sit tibi colluctatio, non solum aduersus carnem et sanguinem, sed et aduersus principem tenebrarum harum, contra spiritualia nequitie in celestibus . Quod si regis officium exercere desideras,  ad illum mentem eleua, cui seruire regnare est; illius regni particeps esse desidera, quod eternum est. Considera ergo cedrum exaltatam in Libano. Cedrus enim immensa, odorifera, imputribilis perseuerat in Libano. Mons Libanus candidus est, quia Libanus candidatio interpretatur. Ibi quippe sunt uiri uirtutibus eximii, odoriferi fama, imputribiles eternitate; et quotquot ibi sunt, regnant, quia reges sunt. Ibi exaltationis dignitatem recipiunt; ibi nulli subiiciuntur, non homini, non angelo, sed soli Deo. Sequitur:

Extende manum et diuide mare. Nota quod Moysi dictum est, extende manum tuam : illi uidelicet, cui dictum erat: Diliges proximum tuum, et odio habebis inimicum tuum . A te plus  exigit, qui utramque manum in cruce extendit. Nisi, inquit, abundauerit iustitia uestra plusquam Scribarum et Phariseorum, non intrabitis in regnum celorum.  Propter hoc ergo plus exigit, quia ait: Diligite inimicos uestros: benefacite his qui oderunt uos. Si te quis percusserit in maxillam, etc.  Qui solus manus extendit, et mare diuidit, aquas forte superiores retinet et inferiores non abiicit. Sacramentum hoc magnum est. Est enim superior amaritudo, et est inferior. Mare enim amaritudinem significat, quia amarum est. Et est superior amaritudo retinenda, inferior amouenda. Si enim amaricaris in animo, quod diu teneris in hoc exsilio, quod uisione Dei non frueris, pro superioribus amaricaris; de talibus enim amaritudinibus  dictum est: Pone tibi amaritudines, et dirige cor tuum in uiam rectam . Et alibi: Recogitabo tibi omnes annos meos in amaritudine anime mee .

Hic est enim ille Mardocheus, nutritius Edisse, que alio nomine uocabatur Esther . Mardocheus enim myrrha munda interpretatur; myrrha autem amaritudinem significat. Et hec est amaritudo retinenda, quia munda. Nutritius Edisse, id est misericordie, quia Edissa misericordia interpretatur, Esther uero abscondita. Et hec est misericordia abscondita, de qua dicitur: Quam magna multitudo dulcedinis tue, Domine, quam abscondisti timentibus te . Propter hoc sponsa dicit  in Canticis: Manus mee stillauerunt myrrham, et digiti mei pleni sunt myrrha probatissima : que est munda, et per hoc retinenda. Inferior autem amaritudo est, quando quis amaricatur, eo quod non potest excogitatam in hostem exercere malitiam. Unde Psalmista: Filii hominum, usquequo graui corde? 

Hec est amaritudo inferior repellenda, quia immunda, quia magis iram Dei nutrit, quam misericordiam. In prima amaritudine designatur crux Christi; in secunda crux Aman, qui interpretatur iniquitas. Extende igitur manus, et diuide mare, ut scias inter amaritudines utrasque discernere, ne turberis, ubi debes gaudere, uel gaudeas, ubi debes turbari. Ne gaudeas, quod es in mundo; ne  turberis, quod mancipatus es Dei obsequio. Sic enim gradiuntur filii Isrel per maris medium, id est per uiam uirtutum, uitiis per amaritudines exsiccatis. Gradiuntur autem usque ad montem Dei Horeb. Horeb quippe siccitas interpretatur. Hoc tamen notandum, quod siccitas alia probabilis, alia reprobabilis, quod et in Horeb figuratur. Nam in Horeb bona et laudabilis siccitas figuratur, ut ibi: Usque ad montem Dei Horeb . Mons siquidem ille celestis Horeb ideo dicitur, quod ab omni spurcitia mundus esse probatur. A montibus enim spurca, quia et noxia, dilabuntur in ualles. Unde angelus et homo, alter propter superbiam, alter propter inobedientiam, de monte celestis glorie, in uallem temporalis miserie corruerunt. Unde  scriptum est: Non habitabit in eo aliquid coinquinatum . Et Psalmista: Domine, quis habitabit in tabernaculo tuo: aut quis requiescet in monte sancto tuo?  Ecce hic habes, et de habitatione, et de requie. Est autem laudabilis siccitas, que noxios corporee pinguedinis humores ebibens petulcos motus lubrice fragilitatis eneruat, et corpus reddit minus aptum. Est et uituperabilis, que fontem cordis exsiccans, et uenas, per quas ad oculos usque solet deuotio procedere lacrymarum; gratiam deuotionis obcludit. Duplicem hanc siccitatem concupiscentia duplex et infert et aufert. Concupiscentia namque spiritus aduersus carnem, laudabilem siccitatem infert, et uituperabilem aufert; concupiscentia uero carnis aduersus  spiritum uituperabilem infert, et laudabilem aufert. Per primam siccitatem, habet homo cor carneum; per secundam lapideum; carneum per affluentiam deuotionis; lapideum, per duritiam obstinationis.



SERMO XXIX. IN FESTO SANCTI BERNARDI.

Cum accubuisset iehsu in domo Simonis leprosi, fractum est alabastrum unguenti nardi pistici pretiosi; et tota domus impleta est ex odore unguenti . Licet, dilectissimi, ea que proposuimus beati Luce fidelis sermo, et omni acceptione dignus, ante sex dies Pasche, Bethanie in domo Simonis facta fuisse commemorat, tamen quia in hac spirituali Bethania hec eadem uidemus iterata,  etsi non historice, mystice tamen, misericordiam Dei mirabilem in hoc facto uotis et precibus implorare debemus, quoniam a fidelibus suis non est auersus amor eius, sed adhuc manus eius extenta. Que est enim hec Bethania, nisi hec obedientie domus: que tantorum filiorum matrem se leta cognoscit, quos de Spiritu sancto, obstetricante manu obedientie, parturiuit? Que quia exemplo clara, et uallis humilitate cognoscitur, non immerito Clarauallis nuncupatur. In hac igitur domo Simon ille, qui factus est obediens Patri usque ad mortem, cuius spiritus in filiis obedientie requiescit, ut scriptum est: Super quem requiescet Spiritus meus, nisi super humilem et quietum, et trementem uerba mea?  requiem quesiuit et inuenit,  quia delicie eius sunt esse cum filiis hominum. uel quia per domum in sacro eloquio solet conscientia figurari, de uirtutum lapidibus pretiosis domum sibi construxit, et usque ad cubitum perfectionis consummauit, ille Simon, id est obedientie filius, cuius memoria in benedictione est, qui secutus Agnum quocunque iuit, ad obedientie preceptum, tanquam alter Abraham, egressus est de terra et de cognatione sua, ut fieret in gentem magnam, unde pater multarum gentium constitutus est, in quem clamamus, Abba, Pater. Ipse etiam tanquam alter Isaac in huius solitudinis agro, quo egressus est ad meditandum, copulauit sibi Rebeccam, quia didicit et docuit pariter ex iis que passus est, patientiam. Ipse quoque tanquam alter  Iacob, egressus de terra et de cognatione sua, coniunxit sibi Rachelem et Liam: Liam in officio ministrandi, Rachelem in otio contemplandi. Cuius semen Deus multiplicauit super terram, ut infinitam laborantium multitudinem ex actiua, ex Rachele uero contemplatiuorum multitudinem genuerit copiosam. In iis igitur omnibus, patriarchis et prophetis merito comparatur, non solum, sed apostolis, martyribus, confessoribus, et uirginibus. Quia uobis a Deo missus, etsi non aliis, uobis tamen factus est apostolus, quia signa apostolatus sui omnes estis in Domino. Ipse etiam per carnis passionem, et proximi compassionem, in certamine plus cucurrit quam martyr ictum sufferens, mucrone  fundens sanguinem. Et in confessione laudis adorans Dominum, quod cordis arca credidit, etiam coram hominibus confessus est. Qui cum mulieribus nunquam coinquinatus, secutus est Agnum quocunque iuit. Spatiosam quippe uiam derelinquens, et arduam aggressus, que ducit ad uitam, factus est uobis tanquam lucerna ardens et lucens. Ardens eloquio, lucens exemplo. Ardens in fractione panis, lucens in semitis uiarum Dei, ut sic in utroque bono, et ardens et arduus, non immerito Bernardus sit uocatus. Intuemini quantus sit iste, qui ingressus est, non solum ad uestram salutem, sed ad omnium correctionem, utpote regibus Ioannes, Aegyptiis Moyses, fornicantibus Phinees, Elias idololatris, Eliseus factus auaris, mentientibus  Petrus, blasphemantibus Paulus, negotiantibus Christus. Iustitie forma, sanctimonie speculum, pietatis exemplar, assertor ueritatis, defensor fidei, amicus sponsi, sponse paranymphus, ordinator cleri, pastor plebium, magister insipientium, refugium oppressorum, pauperum aduocatus, miserorum spes, tutor pupillorum, iudex uiduarum, oculus cecorum, lingua mutorum, baculus senum, ultor scelerum, metus malorum, bonorum gloria, sal terre, lumen orbis, sacerdos Altissimi, uicarius Christi, christus Domini, Deus Pharaonis, actu seuerus, uultu serenus, uerbo serius, omnibus omnia factus, ita ut cum crederes non uocatum in partem sollicitudinis, sed in plenitudinem potestatis. Ideo accubuit iehsu in domo eius, qui in  omnibus est per essentiam. Ubique enim est, qui nusquam deest. In quibusdam tamen transit, in aliis inhabitat, in aliis cubat, in aliis pascitur et reficitur. Transit quippe per interpolatas cogitationes, sicut Eliphas ait: Cum spiritus, me presente, transiret, inhorruerunt omnes pili carnis mee . Nobis enim presentibus spiritus transit, quando inuisibilia cogitamus, quia hec non solide, sed raptim uidemus. Neque enim in contemplatione mens diu figitur, quia ad se ipsam, ipso lumine reuerberata reuocatur; sed tunc pili carnis inhorrescunt, cum sic uite ueteris cogitationes a mente rescindimus, ut in illo dolore fatigemur. Inhabitat uero per gratiam nunc operantem, ut uelit quod bonum est; nunc cooperantem, ne  frustra uelit, sed plerumque tentatione uelatam, ut scriptum est: Quam magna multitudo dulcedinis tue, Domine, quam abscondisti timentibus te ; quandoque deuotione nudatam, sed tunc non solum inhabitat, sed cubat, quia cubare est habitare mentem cum deuotione. Reficitur autem in illis, uel de illis, in quibus aut de quibus filius implet uoluntatem Patris: sicut idem Filius ait: Cibus meus est, ut faciam uoluntatem Patris mei, qui in celis est .

Sic igitur cubat et pascit in domo Simonis, id est in conscientia obedientis. Additur autem leprosi, ob humilitatis custodiam, quia custos obedientie humilitas est. Nisi enim per humilitatem  seruetur, cito in contemptum erigitur. Necesse est ergo, ut per humilitatem obedientie ad Deum redeat, qui per superbie lepram extra castra recesserat, quia simplex obedientia non sufficit, si suis stipata comitibus non aderit. Nam ut plena sit obedientia et perfecta, necesse est ipsam esse puram, uoluntariam, humilem, patientem, fidelem, deuotam, diuine dilectionis fortitudine roboratam. De qua dictum est: Fortis est ut mors dilectio . Et hec in illis septem personis figurata sunt, qui uno eodemque nomine, sicut ex diuinis colligimus uerbis, id est nomine Simonis sunt signate. Legimus siquidem de Simone mago, de Simone Cyreneo, de Simone leproso, de Simone Machabeo, de Simone Petro, de Simone Chananeo,  de Simone Onie filio. Isti septem illa, que prediximus septem figurant; non, omnes omnia, sed aliqui aliqua, quedam remotiue, quedam positiue. Sunt enim qui solius ambitionis causa prelatorum mandatis obediunt. Isti Simonem magum induunt, qui sola cupiditate mandatis uoluit apostolicis obedire. Ideo pura debet esse obedientia, ut solus Deus sit in causa, qui est causa causalissima; et ipse idem, qui finis finalis est, sit in perseuerantia. Alii prelatorum mandatis obediunt, sed semper inuiti, semper cum murmure. Isti induunt Simonem Cyreneum, qui crucem Domini in angaria baiulauit . Ideo uoluntaria debet esse, quia coacta seruitia Deo non placent, sed hilarem datorem diligit, quia illa hostia est ei acceptabilis, super cuius  caput offerentis manus imponitur. Alii preteritorum suorum malorum memores, et per hoc humiles, eo diuinis mandatis humiliter obediunt, quo per obedientie bonum ad Deum se posse redire confidunt. Isti Simonem leprosum induunt, qui, quidem cum Deum inuitauit, leprosus uocabatur. Sic et isti nomen sibi retinent peccatoris, qui etiam de propitiato peccato nesciunt esse securi. Alii de iis que sibi uidentur licita, obediunt; sed si quid minus licite precipi uideatur, quod iniungitur, licite contradicere se posse credunt, non attendentes obedientiam Abrahe, nec Ioannis, qui lignum aridum rigauit, et saxum immane uoluit, uel illius, qui filium suum in clibanum ardentem propter obedientiam iecit. Nam si solum in licitis obedientes sumus,  quis supplebit, quod ait legislator noster, re et nomine Benedictus, super illo capitulo: »Si fratri impossibilia iniunguntur?« Quid enim adeo illicitum, quam impossibile?

Ideo induamur Simonem Machabeum, qui Tryphoni fuit obediens, cum tamen esse sciret illicitum quod petebat. Cum enim surrexisset iste Simon pro Ionatha fratre suo, quem Tryphon occiderat, quod Simonem non latebat, misit ad eum Tryphon legatos in dolo, dicens: Pro argento, quod debebat frater tuus in ratione regis, detinuimus eum; et nunc mitte argenti talenta centum, et filios eius obsides, et remittemus . Cumque Simon cognouisset dolum eius, misit tamen argentum  et pueros, ne murmuraret populus dicens: Non redemit fratrem suum, uolens regnare. Hoc exemplo plerumque obedientes esse debemus ad maius scandalum remouendum; etiam si illicita forte iniungantur. Et hec est obedientia patiens. Sed quoniam illicitum est omne, quod est preter fidem, uel non ex fide , non in omni illicito dicimus generaliter obediendum; quia nunquam in illis, in quibus fides leditur, obedire tenemur; sed in omnibus obedientie factis fidem preuiam habeamus, quia sic induere non debemus Simonem Machabeum, ut Simonem Petrum exuamus, quia quantumcunque magna sit obedientia, nulla tamen est, si non sit super fidei petram fundata. Nec quamcunque fidem loquor, sed eam que  est affectuosa, et omnium uirtutum emulatoria. Quid enim est, quod nobis noceat, si boni emulatores fuerimus? Aemulamini igitur diuina carismata, ut sit obedientia uestra sicut fidelis, sic affectuosa; sic induentes Simonem Petrum, ut etiam induatis et Chananeum. Chananeus quippe Zelotes uel emulator, uel quod idem est, imitator interpretatur. Nec uos terreat fragilitatis humane defectus, si quandoque sarcina mandatorum uires uestras excedere uideatur. Scitote quod qui confidunt in Domino, mutabunt fortitudinem. Non enim in uobis, sed in Deo debet esse fortitudo uestra, et in eius obedientie fortitudine, qui facit cum tentatione prouentum.

Cum igitur alicui fratri aliquid graue precipitur,  dicat utilis frater in corde suo: Fortitudo mea Deus, uis mea Dominus; et ideo humano defectu aggrediar quod diuina fortitudo perficiet. Sic fractus est Simon Onie filius, id est imitator eius, qui semper in animo dicit: Non est fortitudo mea, ut sustineam: Sed tamen uis mea Dominus, ut perficere queam. Unde Onias uis mea Dominus interpretatur. In huius, quia Simonis, domo iehsu accubuit: et cum esset in accubitu suo, nardus dedit odorem suum, quia fractum est alabastrum unguenti nardi pistici pretiosi, et tota domus impleta est ex odore unguenti. Alabastrum dicitur, uas marmoris candidi, perlucidi, quod incorrupta seruat unguenta. Tale fuit alabastrum, uas istud electionis, uas psalmi, uas cantici, hydria farine,  lecytus olei, scyphus Pharaonis, crater tornatilis, calix inebrians et preclarus. Fuit marmoris in perseuerantia, candidi munditia, perlucidi fama. Quod semper unguenta seruauit incorrupta, quia nec infamia denigrauit, nec actus illicitus, nec cogitationis consensus collatum sibi gratiarum munus corrupit. Dicitur autem alabastrum unguenti, sicut solemus dicere scyphum uini: et dicitur unguenti, quia uerba que de uase diffundebantur, sic medicinalia erant, ut per ea egri sanarentur, ceci illuminarentur, fortes ad robur ungerentur. Erant enim antidotum infirmorum, collyrium cecutientium, chrisma robustorum, ita quod illud, quod Maria Magdalene, et Maria Iacobi et Salome fecerunt,  ut caput ungerent , hoc iste multis laboribus, multo uigiliarum et ieiuniorum sibi pretio comparauit, ut membra capitis, imo caput ungeret in membris. Hoc igitur alabastrum hodie fuit fractum, qui morte pretiosa dissolutum; sed non sicut uas figuli, sed sicut uas auri, quod carnis uinculis absolutum, talentum sibi creditum cum lucro Domino reportauit, et tota domus impleta est ex odore unguenti. Per ipsius siquidem uerba tota Ecclesia bonus odor est Deo in omni loco, quia odor eius, sicut odor agri pleni, cui benedixit Dominus. Curremus igitur in odore unguentorum suorum, hoc est in odore unguenti pistici, id est fidelis et pretiosi, et per hoc boni. Fractum est enim alabastrum unguenti boni nardi,  uel per syncopam, Bernardi, cuius uerba et martyribus rosam, et castis lilium redolebant. Trahat igitur post se fideles Christi exteriorum membrorum dispositio ordinata, morum disciplina, laboris exercitium, ornatus uirtutum, exemplum operum, pigmentaria medicina uerborum. Trahat autem de exsilio ad patriam, de labore ad requiem, de morte ad uitam, de tenebris ad lucem, que nescit occasum, Iesum Christum Dominum nostrum, cui est honor et gloria per infinita seculorum secula. Amen.



SERMO XXX. IN NATIuITATE B. uIRGINIS MARIAE.

Si ambulans per uiam in arbore, uel in terra nidum  auis inueneris, matremque pullis, uel ouis desuper incubantem, non tenebis matrem cum filiis; sed patieris abire, pullos tenens captos; ut bene sit tibi, et longo uiuas tempore . Quoties dilecta sapientie tabernacula, sub diuo positus, uentis expositus, perpendo sedulus, edificandum necesse mihi uideor in Cariathsepher. Sed cum de loci ariditate quero, uel conqueror, Axe suspirio preeunte, a Patre luminum, a quo omne datum optimum et omne donum perfectum de sursum descendit , utrumque impetrandum esse irriguum, ut nomine Dabir digne ciuitas censeatur. Quecunque enim scripta sunt, ad nostram doctrinam scripta sunt . In quibus fecit nos Dominus ministros Noui Testamenti, non littera, sed spiritu; littera  enim occidit. Quia hec est ariditas Cariathsepher. Interpretatur enim ciuitas litterarum. Et que est ciuitas litterarum, nisi illa litteratura, que tuetur ab hostibus, et ornat uirtutibus? Nam ad differentiam illius litterature, que nec munit, nec ornat, ciuitas appellatur. Unde Psalmista ait: Quoniam non cognoui litteraturam, introibo in potentias Domini . Sed ariditas huius ciuitatis superficies est littere, que nullum fructum in se uidetur habere, nisi quando inferiori timoris, et amoris irriguo superiori, fides et intellectus irrigatur. Nam ut aurum in sapientia, argentum in eloquentia, lapides pretiosos superedificemus  , argentum in logica, aurum superedificemus in  theologia, necesse est, ut timor pariter et amor precedant, ut sicut illi duo, Aaron uidelicet et Hur, antiquitus graues Moysi sustentabant manus, sic et faciem eius detegant et detergant. Alioquin timendum nobis est, ne lignum superedificemus, quod mittere solent heretici in uerbum panis, ut scriptum est: Mittamus lignum in pane eius : uel ne supponamus fenum humane fragilitatis; quod sibi supponere debent famelici, sicut herentes littere facere solent in canticis, uel ne superedificemus stipulam alicuius uanitatis; ad quam nos induceret ariditas presentis thematis, nisi timoris irriguo fecundetur et amoris. Si ambulans, inquit, per uiam, etc. Quid isto uanius, si littere superficies attendatur? Quid enim, si pullis  captis matrem sinit abire? Melius habuit, uel uita longiore uixit? Tamen si timor Dei et amor preuenerint intellectum, nichil deuotius, nichil uerius, nichil dignius Deo inuenitur. Tunc nomine Dabir digne ciuitas censebitur, quia tunc sermo diuinus probabitur, et eloquentia, quam interpretatur Dabir, approbabitur. Dicit enim:

Si ambulans per uiam. Non conditionaliter, sed causatiue ponitur istud, si. Neque enim est homo super terram, qui non ambulet per uiam, donec perueniat ad patriam; Deus enim stabilis et incommutabilis, moueri dat omnia et mutari. Non differt a uigilante dormiens, nec a laborante quiescens. Omnes enim perendinamus ad mortem, omnes  circa spheram mundi uoluimur; et cum animalibus circa rote gyrum ambulamus. Ibant enim animalia et non reuertebantur; ibant et reuertebantur . Imo quod mirabilius est, et non reuertendo reuertebantur; et reuertendo non reuertebantur. Que est ista uite humane instabilitas, ut cum reuertitur ad id, unde sumpta est, dicente Domino: Terra es, et in terram ibis , Iob etiam attestante, qui ait: Nudus egressus sum de utero matris mee, et nudus reuertar illuc , nec tamen ad iuuentutis, uel infantie reuertitur initium, si peruenerit ad senectam et senium? Sicut motum uides in choro cantantium, ad locum reuertuntur, unde incipiunt, nec tamen reuertuntur, quia semper ante faciem suam uadunt. Quicunque igitur  nondum meruisti requiescere in patria, sed adhuc peregrinus es et aduena, si ad hoc ambulas per uiam, ut peruenias ad patriam, necesse tibi est, nidum auis querere pariter et inuenire. Notandum quod singularis auis singularem nidum tibi Scriptura proponit, ad differentiam auium plurimarum; quarum alie semen quod iuxta uiam cecidit comederunt, alie cibum preparatum de canistro pistoris sustulerunt, alie uero ad ipsum etiam sacrificium patris nostri Abraham aspirauerunt. Aues quippe, eo quod auide, demones sunt; que plerumque cogitationes quasi semina, plerumque actiones tanquam cibum paratum; plerumque ipsam Deo dicatam deuotionem, tanquam sacrificium aut auferunt, aut auferre nituntur.

 Istarum igitur auium nidi sunt corda peccantium. Mergulionum cupidi, nocte uolantium heretici, rapacium auari, coruini generis auium, diuersa genera peccantium. Propter hoc, huiusmodi aues censuit immundas legislator, nec earum nidi querendi sunt, sed si non quesiti inueniuntur, uel abigendi sunt, uel nec mater, nec pulli capiendi. Singularis igitur auis, et phenix unicus, qui de aromatibus alterius phenicis, uirginis scilicet singularis, igne sancti Spiritus mediante in lucem prodiit, et cordibus sanctorum nidificauit. Unde multis generibus auium se comparat, ut est illud: Similis factus sum pelicano solitudinis, factus sum sicut nycticorax in domicilio . Et alibi  Psalmista, de eius humanitate ait: Etenim passer inuenit sibi domum, et turtur nidum . Sed et ipse Ione, qui columba interpretatur, se ipsum comparat, ubi ait: Sicut fuit Ionas in uentre ceti tribus diebus . Comparatur enim galline, ubi ait: Ierusalem, Ierusalem, quoties uolui congregare filios tuos, quemadmodum gallina congregat pullos suos sub alas, et noluisti : id est te nolente feci. Comparatur aquile, ubi ait: Sicut aquila prouocans ad uolandum pullos suos, et super eos uolitans . Et bene pelicanus fuit compatiendo, nycticorax patiendo, turtur pasciscendo, columba pascendo, gallina pacando, aquila pacificando. Unde scriptum est: Homo nascitur ad laborem, et auis ad uolatum  . Quia enim homo fuit in labore passionis, quasi auis factus est in uolatu resurrectionis. Huius igitur auis nidus plerumque in arboribus reperitur, cum in cordibus eorum, qui deuotionis odore suggestiones malas, tanquam serpentes abiiciunt, quasi in cedro nidificat. In spina uero, cum in cordibus penitentium, in myrto continentium, in oliua misericordium, in abiete contemplatiuorum. In buxo, cum in cordibus fidelium; in cedro nidificauit demoniaco, in spina in deserto; in myrto coram Caipha et Pilato; in oliua, mulieri deprehense in adulterio; in abiete coram Petro, Iacobo et Ioanne; in ulmo, quando dolores nostros tulit in patibulo; in buxo, quando perseuerauit in mortis calculo. Inuenitur etiam in terra,  quia non solum in contemplatiuis, sed etiam in actiuis Christus nidificat. Descendit Zacheus de arbore, ut ipsum hospitio suscipiat, Petrus in mare, ut ad ipsum perueniat; sed et eum, qui de Ierusalem descendit in Iericho Samaritanus uisitat; sed et usque in Babylonem peccatorem captiuari permittit, ibique liberat. Unde et Elie presumptionem redarguit dicentis: Domine, prophetas tuos occiderunt; altaria tua suffoderunt: et remansi ego solus . Et dicit ei diuinum responsum: Reliqui mihi multa millia uirorum, qui non curuauerunt genua ante Baal . Sequitur:

Matremque pullis desuper incubantem. Mater nidi uirgo Maria, quia de sue carnis substantia nidus  prodiit humanitatis. De quo scriptum est: In nidulo meo moriar, et quasi palma multiplicabo dies . Hec igitur toties super pullos et oua incubuit, quoties cogitationes sanctas calore caritatis ad opus perduxit: tot enim pulli quot opera, quot cogitationes tot oua. Si igitur talem matrem incubantem inueneris, non tenebis eam cum filiis, quia frustra iacitur rete ante oculos pennatorum, multo magis ante pennas eius, que uolauit super pennas uentorum; multo magis ante uirtutem eius, que transcendit beatitudinem omnium spirituum, hominum uidelicet et angelorum; quia etsi similitudo repromittitur, tamen ueritas denegatur. Si enim similitudo tibi equalitatis promittitur,  tamen ueritas . . . . denegatur. De ista enim dicitur: Exaltata es, sancta Dei Genitrix, super choros angelorum, ad celestia regna. Ceteris autem hominibus multum, si usque ad choros angelorum. Non igitur eam tenebis, quia nec poteris, quia nec si te ruperis, ad gratiam uel gloriam, ad meritum seu premium, ad agonem seu brauium eius poteris peruenire. Perfectam quippe Dei Genitricis sanctitatem imitantur quidem qui sunt ex parte eius, et unusquisque tanto perfectius, quanto et ipse perfectior fuerit. Sed etsi omnes ei assimilari contendant, nullus tamen equari. Unde scriptum est in libro Iosue, quia cum essent filii Isrel transituri Iordanem, precones per castrorum medium transeuntes clamare  ceperunt: Quando uideritis arcam federis. Domini Dei uestri, et sacerdotis stirpis Leuitice portantes eam, uos quoque consurgite, et sequimini precedentes: sitque inter uos et arcam, spatium cubitorum duorum millium, ut procul uidere possitis et nosse, per quam uiam ingrediamini . Arca igitur testamenti est illa, de qua scribitur:

Beata mater munere,
Cuius supernus artifex
Mundum pugillo continens,
uentris sub arca clausus est. 

Arca ista populum precessit, quia sicut donis uirtutum, sic excellentia premiorum excelsior fuit. Inter arcam et populum spatium relinquitur  quia sanctitati eius nullus adiungitur; in interuallo uero illo, duo computantur millia passuum, quia intus et exterius perfecta eius sanctificatio aliorum gratiam antecellit. Unde et omnibus precipitur: Cauete ne appropinquetis ad arcam . Pullos tamen captos tenebis, quia uirtutes imitaberis. Considera quod se fatetur ancillam, que se nouit reginam; ascendit in montana cum festinatione in ciuitatem Iuda, ut ministraret Elisabeth, que sibi debuit ministrare. Disce exemplo patientiam, quando gladius passionis animam suam transiuit, quia nec murmurasse legitur, nec maledixit. Disce exemplo deuotionem, quando conseruabat omnia uerba, que de Christo dicebantur, conferens in corde suo. Hi enim sunt pulli, quos  captos tenere teneris, ut bene sit tibi. Tunc enim captos tenebis, cum opere complebis, quia scriptum est: Dicite iusto quoniam bene, quia fructum adinuentionum suarum comedet . Fructum enim adinuentionum suarum comedet, qui sic querit et inuenit, et opere complet quod sufficit. Et longo uiuas tempore: nil enim longius eternitate. Sic bene erit tibi, cum centuplum in hac uita receperis, et longo uiues tempore, cum uitam eternam possidebis.



SERMO XXXI. IN NATIuITATE B. uIRGINIS MARIAE.

Portam fontis edificauit Sellum filius Cholhoza, princeps pagi Maspha . Qui non intrat per ostium in ouile ouium, sed ascendit aliunde, ille  fur est et latro. Qui autem pulsat ad ostium, huic ostiarius aperit, et ingredietur et egredietur, et pascua inueniet . Ouile ouium, dilectissimi fratres, illud est in quo pastor bonus reliquit nonaginta nouem oues, et uenit centesimam querere que perierat. Huius ouilis ille est ostium, qui de se ipso dicit: Ego sum ostium . Pulsemus igitur ad hoc ostium, dilectissimi, pulsemus precibus, pulsemus operibus, et ingrediamur ad bene meditandum; egrediamur ad bene operandum, et pascua celestis doctrine inueniemus ad bene uiuendum. Pulsate, et aperietur uobis; et introite portas eius in confessione, qui uos exaltat de portis mortis, ut annuntietis omnes laudes eius in portis filie Sion. Ante tamen quam pulsetis portas  eius, ponite custodiam portis uestris, ne forte fortis armatus, uel filii Berothite, inueniant conscientie domum uacuam, et expositam transeunti, et ingressi habitent ibi. Porte uero nostre sunt, de quibus Esdras precepit filiis Isrel, ne inferrent onera sua per portas suas in die Sabbati . Et bene, quia qui contemplationis et interne claritatis quietem habere desiderat, admittere non debet, uel per uisum uanitatem, uel per auditum curiositatem, uel per olfactum delectationem, uel per gustum edacitatem, uel per tactum impuritatem. Unde si diligenter custodite non fuerint, statim pro foribus peccatum aderit. Non ergo ostiarie negligenti, sed ostiario diligenti committamus eas, illud timentes et habentes pre oculis, quod ostiaria  purgans triticum obdormiuit ; uel certe, quod ostiaria Caiphe Petrum calefacientem ad prunas compulit ad negandum . Ostiarius enim strenuus et fidelis est timor Domini, cuius maturitas non sinat euagari. Stabilitas enim eius commendatur, cum dicitur: Timor Domini permanet in seculum seculi. Sollicitudo uero commendatur, ubi dicit: Qui timet Deum, nichil negligit . Et bene, quia ab initio tentationis usque in finem mentem sibi commissam non deserit, sed super ipsam semper inuigilat. Ab initio, quia scriptum est: Initium sapientie timor Domini . Usque in finem, quia scriptum est: Finem loquendi pariter audiamus. Deum time, et mandata eius obserua; hoc est omnis homo .  Huius ergo fidelis ostiarii proprium est, ut portas nostras claudat, uel si aperiantur, attollat clausas, quia clausis ianuis intrauit Dominus ad discipulos. Commendabilis apud Ezechielem dicitur porta clausa , per quam non intrauit uir, sed princeps ipse sedit, ut in ea comederet panem suum. Si obturas aures tuas, ne audias sanguinem, et claudis oculos tuos, ne uideant malum, bene portas tuas claudit timor Domini. Bene claudebat Iob portas suas, qui dicebat: Pepigi fedus cum oculis meis, ut non cogitarem quidem de uirgine . Et Psalmista: Obmutui, et non aperui os meum . Phinees enim qui dicitur os mutum, placauit, et cessauit quassatio. Cultus enim iustitie silentium; et in silentio et spe  erit fortitudo nostra. Quod si aperiantur, attollantur, sicut scriptum est: Attollite portas, principes, uestras . Qui leuat oculos suos in montes, unde ueniat auxilium eius, qui extollit manus suas in sancta, ut scriptum est: Leuabo ad celum manum meam , ille est, qui extollit portas suas. Sequitur:

Et introite portas eius in confessione . In confessione cordis, de qua scriptum est: Confitebor tibi, Domine, in toto corde meo . In confessione oris, de qua dicitur: Confitebor Domino nimis in ore meo . In confessione operis, ne simus illi, de quibus dictum est: Confitentur se nosse Deum, factis autem negant : Introite portas eius in confessione. Que sint porte  eius alibi aperit, cum dicit: Aperite mihi portas iustitie, et ingressus in eas, confitebor Domino . Porte enim iustitie, porte sunt eius. Quidquid morum, quidquid uirtutum, quidquid bonorum operum est, porte sunt eius. Quarum quedam porta fuit patientia, per quam intrauit Iob ad Deum; fides, per quam Abraham; mansuetudo, per quam Moyses; humilitas, per quam Dauid. Talibus ergo portis intrandi ad Deum sancti aditum meruerunt. Sed portarum iustitie alie sunt temporales, alie eternales. Temporales, que euacuabuntur et destruentur, sicut fides et spes. Aeternales, sicut caritas et usus eius. Diligere quippe Deum ex toto corde, et ex tota anima, et ex tota uirtute, in hac uita incipitur, sed in eterna perficietur. In hac  quippe uita potest incipi, sed nec perfici potest, neque consummari. De talibus ergo portis dictum est: Attollite portas, principes, uestras, et eleuamini, porte eternales, et introibit Rex glorie , qui uos exaltat de portis mortis. Sicut uirtutes porte iustitie dicuntur, sic et uitia porte. Tamen quinque principales ex sacro colliguntur eloquio: cupiditatis, uoluptatis, obstinationis, exprobrationis, reprobationis. De prima legitur in libro Iudicum, quod portas Gaze transtulit Samson in supercilium montis . De secunda in Daniele, ubi hircus caprarum efferabatur in porta Ulai contra arietem . Ulai quippe palus, non a palo, sed a palude uocatur. Ulai ergo porta  paludis est, per quod lutum uoluptatis accipitur. De tertia dicitur in Psalmo: Quia confregit portas ereas, et uectes ferreos . Aes enim inflexibile est, et propter hoc obstinationis duritiam prefigurat.

De duabus ultimis legitur in Sophonia: A prima, inquit, porta erit clamor, et ululatus a secunda . ueniens siquidem Dominus ad iudicium dicturus est malis: Esuriui, et non dedistis mihi manducare, etc. . Tunc ipsi clamabunt et dicent: ue nobis! Nos insensati uitam eorum putabamus insaniam: ecce quomodo computati sunt inter filios Dei . Et cum Dominus subiunget: Ite, maledicti, in ignem eternum, tunc erit ululatus. Bestialem quidem uocem emittent, quia bestialiter uixerunt. In prima erit exprobratio, in  secunda reprobatio. Exprobratio, ubi dicet Dominus: Esuriui, et non dedistis mihi manducare; reprobatio, ubi dicet: Ite, maledicti, in ignem eternum. Tunc erit ululatus. De talibus portis Dominus uos exaltat, ut annuntietis laudationes eius in portis filie Sion . Sion interpretatur speculatio. Est autem speculatio alia enigmatica, alia anagogica. Unde a speculo uel a specula nominatur. Quando enim per speculum in enigmate, id est per similitudines et imagines rerum, Deum quis contemplatur, a speculo speculatio dicitur, et enigmatica uocatur. Fit autem tribus modis. Per similes similitudines, uel per similes dissimilitudines, uel per dissimiles similitudines. Per similes similitudines, quando quis comprehendere  Deum nititur per aliquam rem sibi ualde similem, sicut per angelum. Nam sicut Deus subtilis, agilis, inuisibilis, incorporeus; ita et angelus. Hinc est, quod angelus qui apparuit Agar, Deus appellatur, sicut ipsa ait: Tu Deus, qui uidisti me . Per similem uero dissimilitudinem, quando fit comparatio per antithesin, hoc est per contrarium, ut scriptum est, quia cognito uno contrariorum, cognoscitur et reliquum, ut si de bonitate Dei locuturus, primo malitiam diaboli describo, ut dulcius mihi in ore sapiat bonitas Dei, et clarius innotescat. Hinc est quod in Euangelio dicitur. Recordare, fili, quia recepisti bona in uita tua, et Lazarus similiter mala . Per dissimiles uero similitudines, quando per aliquam rem uilem et despectam,  magnitudinem Dei tam sublimem, tam arduam, apprehendere conamur. Unde se uermi et serpenti comparat. Et quid uerme uilius aut serpente? In Psalmo tamen dicit: Ego sum uermis, et non homo . Et in Euangelio: Sicut Moyses exaltauit serpentem in deserto, sic exaltari oportet Filium hominis . A specula uero speculatio dicitur, quando mens ita sursum ducitur, ut nullis signis precedentibus, nullis causis subsistentibus, mens ab omni imagine defecata, ad superessentialem et infinitiuam originem simpliciter et reciproce refertur; quod in multis locis in Soliloquio, . . . que quidem admodum paucorum est, et anagogica dicitur; ab ana, quod est sursum, et agoge, quod est ductio. uix contingere potest ut  Rachel de domo patris sui ueniens, et ad terram promissionis properans, proficisci possit sine imaginibus Laban. Est igitur filia Sion anima speculatiua, quam oportet ad contemplationis gradus per multas portas introire. Et si per portas illas ad pacis uisionem non uenerit, frustra laudationes Dei cantabit: quia non est speciosa laus in ore peccatoris.

Hinc est quod in Ierusalem, que interpretatur uisio pacis, erat portarum multitudo, scilicet porta uetus, porta nebulosa, porta equorum, porta scutariorum, piscium, sterquilinii, uallis Iosaphat, et porta fontis. Quicunque Deum uult contemplari, necesse est ut per aliquam istarum portarum ingrediatur ad Deum. Gloriosa dicta sunt de te, ciuitas  Dei, quia diligit Dominus portas Sion, super omnia tabernacula Iacob . Gloriosa dicta sunt de te, anima speculatiua, que uirtutibus tanquam ciuibus plena, muro fortitudinis circumdata, et talibus portis es ornata. Prima porta dicebatur uetus. Sed quomodo uetus? Quod enim antiquatur et senescit, prope interitum est . ueterem quoque hominem renouans Saluator uenit ad baptismum. Pessima est talis uetustas, uidelicet originale peccatum, quod a primo homine usque ad ultimum perseuerat, nec in aliquo homine deletur, etiam post baptismum. In baptismo siquidem non potest deleri, ut non sit, sed debilitatur, ut non obsit. Inest post baptismum ad penam, non ad culpam; inest actu, non reatu. Actualia quidem  peccata, si sunt actu, necesse est, ut sint reatu: sed reatu esse possunt, etiamsi non sunt actu. Illud uero inesse potest actu, et non reatu; sed si reatu est, necesse est ut sit actu. Propter hoc in oratione  rogamus, ut noua incarnati uerbi natiuitas liberet, quos sub peccati iugo uetusta seruitus tenet. Laudabilis autem uetustas est, de qua legitur in Canticis: Omnia poma noua et uetera seruaui tibi, dilecte mi . Et in Euangelio: Simile est regnum celorum homini patrifamilias, qui profert de thesauro suo noua et uetera  Porta ergo uetus Ecclesia Dei est, que a primo iusto usque ad ultimum perseuerat, militans, exspectans, triumphans. Militans in mundo, exspectans in purgatorio, triumphans in celo. Ipsa enim domus est  fundata supra firmam petram. uenerunt flumina, flauerunt uenti, sed non cecidit, quia uir sapiens supra petram eam fundauit. In hac ueteri porta sedet Antiquus dierum cum senioribus suis; id est Deus Pater requiescit in ea cum angelis suis, qui post lapsum apostate permanserunt. Ibi comeduntur uetustissima ueterum; quia oblatio panis et uini, quam sacerdos Melchisedech ante legem obtulit patri nostro Abrahe, in corpus et sanguinem Domini nostri Iesu Christi in Ecclesia quotidie transsubstantiatur. Unde et idem Dominus, qui hec precepit fieri, dictus est: Sacerdos in eternum secundum ordinem Melchisedech . Necesse est ergo per portam istam nos intrare ad pacis uisionem,  uidelicet Ecclesie fidem, quia celestis glorie diuitias habere non meretur, qui per eas non ingreditur. Habet enim ibi argentum uenarum suarum principia, et auro locus est, ubi conflatur. Secunda porta dicebatur nebulosa, illa scilicet de qua dicitur: Longe fiant filii eius a salute, et conterantur a porta . Portam uocat Christum, sine quo non est ingressus ad uisionis pacem, uel ad pacis uisionem. Unde orationes omnes terminamus per Dominum nostrum Iesum Christum; eo quod per ipsum solum patet introitus ad celeste regnum. uocata est autem nebulosa multis de causis, quia a nube dicitur nebulosa. Nebulosa dicebatur, uel propter profundum diuini consilii secretum; uel propter obscuritatem prophetarum, qui  de eo que uentura erant predixerant; uel propter occultam et inopinatam uirginis fecunditatem, uel propter ascensum, qui naturaliter est in nubibus; uel propter emissionem pluuie, uel propter nubium celeritatem. Propter profundum diuini consilii secretum, ut scriptum est: Rorate, celi, desuper, et nubes pluant iustum ; id est profundo diuini consilii secreto pluat: a superioribus quasi pluuia descendat ille, de quo scriptum est: Tenebrosa aqua in nubibus eris ; id est obscura scientia in prophetis, propter occultam uirginis fecunditatem. Unde scriptum est: Ascendet Dominus super nubem leuem . Propter  ascensum uero, quia scriptum est: Qui ponit nubem ascensum suum, qui ambulat super pennas uentorum . Propter emissionem pluuie, quia descendit sicut pluuia in uellus. Propter celeritatem, quia scriptum est: uoca nomen eius; Accelera, spolia detrahere, cito predare . Unde in Euangelio: Sicut fulgur ab oriente paret in occidentem: ita erit aduentus Filii hominis .

Tertia porta dicebatur equorum. Equi sunt, qui sustinendo, confitendo, predicando, per uniuersum mundum Dominum portauerunt, per uiam mandatorum Dei cucurrerunt: et in omnem terram exiuit sonus eorum, et in fines orbis terre uerba eorum; quia uelociter cucurrit sermo eorum. Talium uirtutes equorum per similitudinem fortis equi describit  Iob, ita dicens: Gloria narium eius terror, terram ungula fodit, exsultat audacter. In occursum pergit armatis. Super eum sonabit pharetra, uibrabit hasta et clypeus. Non reputat tube sonare clangorem; sed cum audierit buccinam, dicit: uah! 

Ideo gloria narium eius terror, quia in terrore aduersitatis, quem sibi uenturum prenoscit, gloriatur; terram ungula fodit, quia exemplo operum suorum terrenas cogitationes excutit; exsultat audacter, quia dignus est pro nomine Iesu contumeliam pati; in occursum currit armatis, quia spiritualium machinamentis hostium uiriliter resistit; super eum sonat pharetra, qua nobis predicat diuina  secreta; uibrat hasta, quando diabolum repellit a terminis suis; uibrat et clypeus, quando se protegit ab eius insidiis; non reputat tube sonare clangorem, quia potentium comminationes paruipendit; sed cum audierit buccinam, dicit, uah, quia cum paratam sibi tribulationem audit, exsultat: uah, siquidem uox exsultationis est. Tales equos in spiritu uidit Zacarias, uidelicet albos et uarios, pallidos et rufos : per albos uirgines intelligens, per rufos martyres, per pallidos abstinentes, per uarios, eos qui secundum uarias uirtutes Deo placuerunt; sicut Abraham per fidem, Iob per patientiam. Beati qui portam istam intrare meruerunt, qui talem introitum ad uisionem pacis habuerunt. Quarta scutariorum erat: scutarius a scuto  uocatur. Scutarii sunt, qui predestinati sunt a Deo eternaliter, uel a Deo proteguntur, uel alios protegunt temporaliter; aut qui Dei adiutorio contra antiquum hostem pugnant uiriliter. De predestinatis eternaliter dicit Psalmista: Domine, ut scuto bone uoluntatis tue coronasti nos . De protegendis temporaliter idem alibi: Scuto circumdabit te ueritas eius . De uiri pugna alibi: Apprehende arma et scutum, et exsurge in adiutorium mihi . Unde in Canticis: Mille clypei pendent in ea , id est in Ecclesia, omnis armatura fortium. Ergo scutarii sunt, qui a Deo predestinati sunt, uel merentur protegi, uel a bello spirituali non desistunt,  adiutorio Dei premuniti. O uere felices, qui per portam scutariorum intrant in Ierusalem, id est ad pacis uisionem! Caueat tamen scutarius, dum pugnat adhuc accinctus, ne consilio Naas dextrum sibi eruat oculum et abscondat sub scutum sinistrum . Nihil enim differt in prelio talis monoculus a ceco. Consilio siquidem Naas dextrum sibi eruit oculum, qui monitis serpentis antiqui, non propter celeste premium pugnat, sed propter temporale lucrum. Nam per dextrum oculum intellectus celestium; per sinistrum uero terrestrium figuratur. Sequitur de porta piscium: Piscis est, qui inter fluctus huius maris magni et spatiosi se subleuat a profundo spei pennulis, et defendit a fluctibus patientie squamis: quorum  primus et maximus ille fuit, cuius cor et fel et iecur omne genus demoniorum extricat. Quis enim dilectionem et affectum cogitans cordis, quem Christus erga nos habuit, de quo scriptum est: Obtulerunt ei partem piscis assi : uel effusionem sanguinis sui tanquam hepar, uel passionis amaritudinem tanquam fel; que omnia super caritatis prunas assata sunt, omne demonium non repellat? uere fumus eius, id est fama dilectionis eius, omnia sophismata siue phantasmata nequitie spiritualis exterminat. Sequitur de porta sterquilinii.

Porta sterquilinii erat, per quam foras stercora ciuitatis efferebantur. Scitis, fratres, quod quidquid  est in mundo, quasi stercora sancti reputant. Unde Apostolus: Omnia reputaui ut stercora, ut Christum lucrifacerem . Quid igitur aliud est congregatio diuitiarum, uel honorum, uel dignitatum, nisi quasi quedam congregatio stercorum, quasi sterquilinium? Hinc est quod Tobias calido stercore hirundinis legitur excecatus. Calido stercore, id est nimio cupiditatis affectu. Unde conqueritur uxor sua dicens: Utinam nunquam fuisset pecunia ipsa, pro qua misisti filium nostrum peregrinari; lumen oculorum nostrorum, baculum senectutis nostre!  Et bene dicitur hirundinis stercus fuisse, quia hirundo uolando acquirit unde uiuit. Bene igitur per hirundinem significantur, qui solo corpore in hac peregrinatione constituti,  cogitatione et auiditate anime cibum sibi acquirunt. Unde et Ioannes Baptista qui, licet mole leuatus corporea, totus pergebat ad Deum, per hirundinem figuratur, sicut legitur in Ieremia: Turtur et hirundo, et miluus et ciconia cognouerunt tempus aduentus sui; Isrel autem me non cognouit .  Per turturem autem scilicet gemebundum, Simeon ille significatur, qui dicebat: Putas uidebo, putas durabo? Ille cognouit tempus aduentus gratie, quando dixit: Nunc dimittis seruum tuum, Domine, secundum uerbum tuum in pace . Miluo uero, qui rapiendo uiuit, ille rapax et cupidus Balaam figuratur, qui sola cupiditate ductus  consilium dedit Balaac contra Isrel. Cognouit tamen tempus aduentus gratie qui dixit: Orietur stella ex Iacob, et consurget homo de Isrel . Ciconia uero, que pascitur uenenosis, Sibyllam significat uenenosam et magnam, que tamen aduentum Domini predixit, dicens:

De celo Rex adueniet per secla futurus,
Scilicet in carne presens, ut iudicet orbem.
Sic enim oportuit inimicos nostros esse iudices fidei; unde in fideles iusto iudicio damnari meruerunt, qui nec suis credere uoluerunt. Per hirundinem uero Ioannes figuratur, quia collum rubeum habuit in decollatione, uentrem candidum uirginitate, dorsum uero nigrum laboris onere. Ipse igitur cognouit tempus ad uentus gratie, cum dixit: Ecce Agnus Dei, ecce qui  tollit peccata mundi . Sic amicis et inimicis Dominus largitus est carismata caritatis, ut nullus a fide et dilectione sua ualeat excusari. Igitur porta sterquilinii est ingressus uel egressus ad sterquilinium gratie temporalis. In ea plerumque sedent auari, quando cogitant, quomodo deceptorii sunt honores mundi, fallaces diuitie, momentanee uoluptates, ut sic radant eas a conscientiis suis, et remoueant a cordibus suis. Sic sedebat Iob in sterquilinio, saniem, id est putredinem sterquilinii radens, id est remouens, testa, id est forti penitentie disciplina. uel per sterquilinium uitia figurantur, sicut de peccatore legitur in Iob: Et quasi sterquilinium in fine perdetur . Porta ergo sterquilinii  sunt prelati, quibus peccatores uitia confitentur. Per ipsos enim tanquam per portam peccatorum stercora foris efferuntur.

uidete, dilectissimi, uidete quem locum teneant in Ecclesia Dei, qui superbiunt hodie de patrimonio Crucifixi. In tabernaculo sunt saga cilicina, in arca Ne mansio stercoraria, in Ierusalem sterquilinii porta. Quid superbis, scopa furni? Quid superbis, sacerdos ueteris testamenti? Sacerdotum quidem erat extra castra sacrificium offerre; ipsi tamen immundi remanebant usque ad uesperam. Sic scopa furni furnum mundat, eo tamen immundior atque sordidior. Tales sunt, qui peccata populi comedunt, et confessiones aliorum recipiunt: non tamen omnes, quia sicut, nec hiems laurum,  nec comburit rogus aurum, sic infusio uitiorum non tangit corda sanctorum, nec patiendo sentiunt, cum eis dicitur, sed magis compatiendo. Difficile tamen est, tangere picem, et non inquinari ab ea. Sequitur de porta uallis Iosaphat: De hac sic legitur in Iele, dicente Domino: Congregabo omnes, et educam eos in ualle Iosaphat, quia ibi sedebo, ut iudicem omnes gentes in circuitu . Hanc sententiam quidam pueriliter intelligentes, iudicium Domini uenturum in terra debere fieri mentiuntur, id est in ualle Iosaphat, que est a latere montis Oliueti, cum Apostolus ad Thessalonicenses dicat quod in spatio huius eris futurum  sit. Ait enim: Nos qui uiuimus, qui residui sumus in aduentum Domini, non preueniemus eos qui dormierunt; quoniam ipse Dominus in iussu, et in uoce archangeli, et in tuba Dei descendet de celo, et mortui, qui in Christo sunt, resurgent primi. Deinde nos qui uiuimus, qui relinquimur, simul rapiemur cum illis in nubibus obuiam Christo in era . Ecce aperte dicitur, quod in ere fiet iudicium; sed ideo se dicit Dominus disceptare cum gentibus in ualle Iosaphat, quia Iosaphat iudicium interpretatur, et uallis dicitur. Et bene uallis dicitur, quia occultum est nobis, quando uel quomodo fiet. Unde scriptum est: Dies Domini sicut fur in nocte ita ueniet . Disceptabit ergo cum gentibus in ualle Iosaphat, quia iudicabit eos occulto iudicio.  Unde scriptum est: Iudicia tua abyssus multa . Eo ergo magis timendum iudicium, quo occultum. Leo rugiet, quis non timebit? Quis stabit ad uidendum eum, ante cuius conspectum astra non sunt munda, et in angelis suis inuenit prauitatem? Quanto magis immundi et praui sunt, qui domos inhabitant luteas, et terrenum habent fundamentum; quorum iustitie quasi stilla situle, et quasi pannus menstruate apparebunt, quando loquetur inimicis in porta, quando ueniet ad iudicium cum senioribus suis, ut scriptum est: Nobilis in portis uir eius, cum sederit cum senatoribus suis .

Et uere in portis, quia de portis egredientur omnes homines, filii uidelicet hominum coniudices Filii  hominis, sicut scriptum est: uos qui reliquistis omnia, sedebitis super sedes, iudicantes duodecim tribus Isrel . Egredientur enim de porta ueteri angeli, qui peccatores accusabunt, eo quod monitis eorum credere noluerunt. De porta nebulosa prophete, accusantes eos, quia prophetiis eorum acquiescere noluerunt. De porta equorum apostoli, accusantes eos, quod predicationibus eorum non acquieuerunt. De porta scutariorum martyres, accusantes eos quod exemplis eorum pati pro Domino noluerunt. De porta piscium confessores, accusantes eos quod eorum exemplis inter fluctus huius maris magni et spatiosi per patientiam animas suas non possederunt. De porta  uallis Iosaphat uirgines egredientur, accusantes eos quod non solum corporali fornicatione, sed etiam spirituali animas suas corruperunt. Cur ergo miseri cum fatuis uirginibus uerbum illud non timetis, quo dicetur: Amen dico uobis, nescio uos , et clausa erit ianua? Clausa quidem erit uobis ianua celi; qui iniquitate, hypocrisi et infidelitate aperitis uobis portas inferni. Iniquitas siquidem uestra porta est inferni patens et euidens, ut scriptum est: Aduersum me loquebantur, qui sedebant in porta . Quod autem hec porta sit, aperitur alibi, cum dicitur: Erubescant impii, et deducantur in infernum , id est erubebescent et deducentur in infernum. Non enim optatiue, sed prophetice intelligendum est [sicut illud]:  Muta fiant labia dolosa, que loquuntur aduersus iustum iniquitatem in superbia et in abusione . Hypocrisis etiam porta inferni est, sicut figuratum est in porta, in qua simulator ore Absalon per hypocrisim decipiebat ad iudicium uenientes. Infidelitas quoque porta est, et introitus ad infernum, in qua periit dux Samarie, qui Eliseo promittenti temporis ubertatem credere noluit, sed ait: Etsi aperuerit Dominus cataractas celi, non fiet quod promittis . Quid igitur agendum est, fratres? Fugiamus de corruptione ad correptionem, de directione ad directionem, per desiderium uite celestis, ad refugium nostri humani sceleris [generis], ad refugium nostri succursus sceleris, uidelicet ad portam fontis, portum salutis, portum sanitatis. Que  est ista porta fontis? Hec est illa, quam edificauit Sellum, uirgo scilicet gloriosa, cuius hodie natiuitas, memoria in benedictione est. De qua alibi dicitur:

Tu Regis alti ianua,
Et porta lucis fulgida.
De hac sic in Ezechiele legitur: Porta hec clausa erit, et non aperietur. Non introibit uir per eam: princeps sedebit in ea, ut comedat panem suum . Et bene clausa, quia nec ante partum, nec in partu, nec post partum, corrupta fuit. Non est aperta, quia uirginitatem non amisit. Non est ingressus uir per eam, quia sine uirili semine concepit. Princeps sedit in ea, quia Princeps regum in eius utero se humiliauit. Panem suum ibi  comedit, quia Patris sui uoluntatem compleuit, ut scriptum est: Cibus meus est ut faciam uoluntatem Patris mei qui in celis est . Et bene dicitur porta fontis, quia ipsa porta fuit sacre eruditionis, porta caritatis, porta uite. Eruditionis, de qua scriptum: Et fontes putei tui deriuentur foras . Charitatis de qua legitur: »Fons proprius, cui non communicat alienus.« uite, sicut in Psalmo legitur: Quoniam apud te est fons uite . Unde et ipsa uirgo gloriosa fons hortorum uocatur, et bene; quia ipsa non cessat irrigare hortum nucum, hortum pomorum, hortum aromatum: nucum, quia suam animam pertransiuit gladius passionis; pomorum, quando  ascendit in montana cum festinatione, et ministrauit Elisabeth; aromatum, quando conseruabat omnia uerba, que de Christo dicebantur, conferens in corde suo.

Hanc igitur portam fontis edificauit Sellum; edificauit, id est edem fecit, mansionem scilicet et thalamum, quia cum dilectione Dei mandata seruauit, ut scriptum est: Si quis diligit me, sermonem meum seruabit; et Pater meus diliget eum, et ad eum ueniemus, et mansionem apud eum faciemus . Christus enim prodiit de uirginis utero, tanquam sponsus procedens de thalamo suo. Aedificauit eam Sellum. Sellum pacificus interpretatur. Et quis est iste pacificus, nisi ille, in cuius typum Psalmista canit: Cum his qui oderunt pacem, eram  pacificus?  Ipse enim non solum pacificus est, sed ipsa pax, sicut Apostolus ait: Ipse est pax nostra, qui fecit utraque unum . Reliquit enim nobis pacem pectoris, que facit patientem, de qua scriptum est: Sectamini sanctimoniam et pacem, sine qua nemo uidebit Deum . Hec pax relicta est laborantibus in mundo. Unde in missa pro Defunctis, pax non datur; quia defunctis non est necessaria pax pectoris, sed pax eternitatis.

Unde scriptum est: Corpora sanctorum in pace sepulta sunt , id est in spe certissime pacis eterne. Illam reliquit, istam dedit, ut scriptum est: Pacem relinquo uobis, pacem meam do uobis . Pacem uero temporis nec reliquit,  nec dedit, ut scriptum est. Non ueni pacem mittere, sed gladium. Neque eam dare uoluit, quia ipsa pax semper imperfecta est, aut simulata, aut inquinata, aut scelerata, aut inordinata. Imperfecta, quia caro semper concupiscit aduersus spiritum, et spiritus aduersus carnem; simulata, sicut eorum, qui propter carnis lenocinium se diligunt; scelerata uero, qui propter furtum, uel rapinam, uel aliud scelus sibi sunt pacati. Inordinata uero, quando non diligimus diligentes, uel diligenda non diligimus, uel minus diligenda magis, uel magis diligenda minus diligimus. Quis sit autem iste Sellum, ostenditur, cum dicitur: Filius Cholhozai. Cholhozai interpretatur uidens omnia, uel propinans omnia. Quid igitur iste significat, nisi Deum Patrem? Unde Iob  loquitur: Sapiens est corde, et fortis robore . uidet enim omnia, qui nouit omnia antequam fiant. uidet enim omnia per sapientiam, propugnat omnia per potentiam. Scientia siquidem et potentia, quasi duabus clauibus celestis regni thesaurum claudit uel aperit. Claudit, et nemo aperit; aperit, et nemo claudit. Unde Petro et successoribus eius claues istas dedit, ipso dicente: Et tibi dabo claues regni celorum. Et quodcunque ligaueris super terram, erit ligatum et in celis. Et quodcunque solueris super terram, erit solutum et in celis . Hinc est quod Iel uxor Aber Cinei in typum Ecclesie clauo et malleo Sisaram interfecit. Clauo scientie, et malleo potentie. Clauo, inquam, scientie,  quia scriptum est: uerba sapientis, ut stimuli, et quasi claui in altum defixi . Utraque clauis necessaria est Petri successoribus, quia qui scientiam habet sine potentia, claue caret, sed non clauo; qui uero potentiam sine scientia, claue caret, sed non claua. Scientia enim sine potentia clauus est in oculo ceci; potentia sine scientia, claua est in manu furiosi. Bene ergo filius Cholhozai fuit Sellum, id est omnia intelligentis et omnipotentis fuit filius, non imitationis, non adoptionis, non doctrine, non gratie, sed nature, quamuis gratie fuerit, quod ens homo fuerit Filius Dei, tamen non fuit Filius Dei per gratiam, sed per naturam. Dicit  tamen Apostolus: Qui predestinatus est Filius Dei in uirtute , quod tamen sic intelligendum est, quod predestinatum fuit in uirtute Dei, ut ens homo esset Filius Dei. Sequitur de dignitate:

Princeps pagi Maspha. Nota quia princeps multis modis accipitur: Potest enim dici a principio. Unde Christus dicitur princeps regum terre, qui alibi ait: Ego principium, qui et loquor uobis . Et in Apocalypsi: Ego sum alpha et omega, principium et finis . Potest etiam dici a precipio. Unde Apostoli principes uocantur, quia precepta Dei predicauerunt. Potest etiam dici a precipitio. Unde diabolus dicitur princeps mundi, quia precipitat amatores suos. Unde scriptum est: Princeps huius mundi eiicietur foras . uidetur  tamen dici princeps a principio; quia scriptum est: Ille erat homicida ab initio . Sed ab initio dicit, id est post initium, sicut ibi  »A prima substantia nulla est predicatio,« id est post primam substantiam. Et ibi:

O Iane, a tergo quem nulla ciconia pinsit, PERS. .
id est post tergum. Princeps ergo pagi Maspha fuit Sellum. Pagus dicitur a pege, quod est fons. Unde dicuntur pagani, quasi pegeni, quia ipsi uillas facere solebant super fontes. Unde Isaac legitur puteos fodisse. Erat ergo Sellum princeps pagi Maspha, id est fontis Maspha. Maspha interpretatur speculatio. Unde de Christo dicitur in Psalmo: Et factus est in pace locus eius; et habitatio eius in Sion . Sion et Maspha idem interpretatur. Habitatio Sion, pagus Maspha, princeps pagi Maspha, princeps habitationis Sion. Quoties ergo Christum in corde tuo prefers omnibus, et cum deuotione contemplaris, et facta ipsius fideliter ac deuote circumspicis, in habitatione Sion, uel in pago Maspha habitas, et pacifice requiescis. Nam de prelationis specula scriptum est in Ezechiele: Speculatorem dedi te domui Isrel ; de contemplationis uero in Isaia: Pone tibi mensam, et contemplare in specula . De circumspectione in Ieremia: Statue tibi speculam, pone tibi amaritudines, et dirige cor tuum in uiam rectam . Ergo, dilectissimi, preferamus omnibus Christum,  contemplemur eum, circumspiciamus uirtutem eius, sapientiam eius, bonitatem eius. Dirigamus uiam nostram in uiam rectam, ut habitemus in Sion, et in pago Maspha; ipso principe pagi preeunte et preuio, Iesu Christo Domino nostro, qui uiuit et regnat per omnia secula seculorum. Amen.



SERMO XXXII. IN NATIuITATE B. uIRGINIS MARIAE.

Stella in medio nebule . Ex regali progenie Maria exorta refulget . Quoties, dilectissimi fratres, ad audiendum uerbum solatii, solatium uerbi Dei eligitis, non debetis attendere quis dicat, sed quid dicatur: uiri enim leprosi fuerunt,  qui uerbum solatii predicauerunt in porta Samarie; sed dux ille, super cuius manum rex incumbebat, quia credere noluit, mortem incurrit. Amalecites quoque fessus in itinere, dux factus est exercitus Dauid . Ciuitas etiam illa, que lingua Chananea loqui solebat, facta est ciuitas solis, uidelicet gentilitas, quando lingua exsiccatiua, illuminatiua, accensiua, nobis locuta est. Exsiccatiua, dico, nostre iniquitatis, illuminatiua ueritatis, accensiua caritatis. Et bene, quia tanta est gloria cherubin, ut plerumque audiri possit uox eius in atrio exteriori, secundum quod Dominus mittit crystallum suum sicut buccellas, panem educit de terra, uel de petra, oleumque de saxo durissimo. Multoties ergo asina angelum uidet,  quem homo non uidet, quia sicut hirundo et turtur cognouerunt tempus aduentus Christi, ita et miluus et ciconia. Hirundinem dico Ioannem Baptistam, turturem Simeonem, miluum Balaam, ciconiam uero Sibyllam: isti mirabiliter de Deo predicauerunt. Ioannes: Ecce Agnus Dei ; Simeon: Nunc dimittis ; Balaam: Orietur stella ex Iacob; Sibylla:

»De celo Rex adueniet per secla futurus.« uulgo enim dicitur; porcus iners multoties radicem bonam inuenit. Et hos porcos dixerim, qui non ruminando, sed quasi in terra fodiendo, id est terrena scrutando, Iesse nobis radicem effoderunt, et ostenderunt nobis quomodo de radice  Iesse Maria exorta refulget. Hermes siquidem et Asterius philosophi regis Persarum huius gloriose uirginis solemnitatis multis et dignis preconiis, nescio ex magnitudine litterature, siue a spiritu prophetie, quem habere potuerunt a spiritu; et si non forte in spiritu, predicauerunt multis modis; a natiuitate scilicet uirginis, a plenitudine temporis, ab impositione nominis, a nobilitate generis, a studio doctrine spiritualis, ab exercitio uite temporalis, a loco, ubi conflatum est aurum sapientie sue, tandem a consummatione beatitudinis uere et certe et plene. Dicit enim Asterius: »Orietur sub decano uirginis, puella quedam, que lingua Persica dicitur Sedeozordama, Arabice uero Adreuedefa, sedens super solium auleatum, binas  manu tenens spicas; et pascens filium suum iure, in loco ubi dicitur: Aue, et nomen pueri uocabunt Iesum.« Hermes uero paucis uerbis mutatis, de eadem uirgine sic locutus est: »Nascetur sub uirgine puella quedam, que uocatur Corcisclastalis, sedens super stratam publicam; gemina manu gerens aristas: dans filio suo ius ad pascendum in terra Hebrea: nomen autem filii uocabunt Iesum:« quibus consentit tertius peta, cuius nomen est Albumazar, ita dicens: »Orietur sub decano uirginis mater uirgo; lactatque patrem, et eidem solio assidet, uir eam non attingens.«

Audite, dilectissimi fratres, uiros leprosos proferentes preconium laudis Christiane, Amalecitas duces itineris fidei catholice, asinas uidentes angelos  Dei, ciconias mirabiliter crocitantes. Sugite mel de petra, ungimini oleo de saxo durissimo, frangite buccellas crystallinas, et comedite panem de terra. Tanta est enim fidei catholice ueritas gloriosa, quod inimici nostri sunt iudices, et in ore trium testium stat uerbum glorie, et testimonium uirginis gloriose. Ubi enim dicitur, »orietur,« commendatur natiuitas, plenitudo temporis, ubi additur, »sub decano uirginis,« impositio nominis, ubi additur, »Sedeozardama, etc.,« nobilitas generis, cum subinfertur, »sedens super solium auleatum;« doctrine spiritualis studium ubi subiungitur, »binas manu tenens spicas:« exercitium temporale, ubi dicitur, »et pascens filium suum iure;« locus sapientie sue, ubi ponitur, »Aue,«  consummatio uero beatitudinis, ubi dicit, »nomen pueri uocabunt Iesum.«

Audiamus igitur et miremur extensionem colli ciconiarii, extendentis ad celum, et hoc mirabile crocitantis preconium. Certum est, quod sol ascendit in uirgine, scilicet in Septembri, sub quo mense nata est uirgo gloriosa. Quod autem dicit, »Decanum uirginis,« arbitror, decanum, portionem esse decanam alicuius gradus eorum, per quos sol ascendit in uirgine; omne siquidem signum habet gradus triginta, et illi gradus habent portiones. Tamen siue de gradibus, siue de portionibus graduum, intellexerit peta, hoc certum est quod Maria orta est sub uirgine. Aliquid simile in  libro Regum reperies, ubi dicitur: In mense Ethanim posita est arca federis in domo Domini . Arca, inquam, de qua dictum est:

Beata mater munere,
Cuius supernus artifex,
Mundum pugillo continens,
uentris sub arca clausus est.

Et dicitur federis, quia in secreto uteri uirginalis initum est fedus per Deum hominem, et inter Deum et hominem. Ista enim arca in templo Domini, id est in honore Ecclesie Dei posita est nascendo, et exposita mundo. Ipsa enim fuit Musac regis, et Corban sacerdotum, Gazophylacium pauperum, arca celestium thesaurorum. In mense bethanim, id est in mense septimo. Ergo in mense  bethanim, id est sub uirgine, nata est uirgo gloriosa. Orietur ergo sub uirgine puella, uel adolescentula, de qua Salomon in Parabolis ita loquitur: Tria sunt difficilia mihi, et quartum penitus ignoro. uia aquile in celo, uia colubri supra petram, uia nauis in medio maris , que sine difficultate discerni non possunt, uel inueniri. Quartum uero Salomon penitus ignorauit, uiam scilicet uiri in adolescentula, in adolescentia solemus dicere, sed Hebreus melius nos corrigit, in adolescentula: non enim per naturam, uel per scripturam, uel per rationem, intelligere potuit, quia nouum fecit Dominus super terram, id est quod adolescentula circumdedit uirum: uirum inquam, de quo scriptum est: Ecce uir, Oriens nomen eius  . Unde Iosephus: »In diebus illis fuit iehsu uir sapiens: si tamen fas est eum nominare uirum, et doctor eorum qui libenter que uera sunt audiunt; et mirabilium erat effector operum:« et sic concludit. »Christus hic erat.«

Hec igitur puella uocata est Sedeozardima Adreuedefa, uel Corcisclastalis, tria hec enim uocabula uniuoca sunt, unam interpretationem habentia. Interpretantur enim uirgo munda et honesta, de qua Ieremias dedit signum Aegyptiis, quod eorum oporteret euelli idola, cum uirgo pareret, unde sacerdotes Aegyptiorum in secretis templi imaginem uirginis et filii statuentes adorauerunt. Cumque eis diceret Ptolomeus, cur hoc facerent, responderunt, paterne traditionis est mysterium, quod accepimus  a sancto propheta, et credimus in rebus ita esse uenturum. Unde Isaias: Ecce uirgo concipiet, et pariet filium : uel ut melius Hebrei nos corrigunt: Ecce alma concipiet: uirgo enim apud Hebreos dicebatur iuuencula, que nuptui tradi poterat. Bethula uero uetula dicebatur, que uirum non cognouit; alma uero, id est abscondita, dicebatur, que sic a conspectu hominum fuerat occultata, ut de illa nulla esset suspicio, ipsam fuisse corruptam. Unde et alma sancta uocatur; sancta uero firma dicitur, quia firmum erat et ratum, ipsam esse incorruptam. Erat ergo uirgo munda et honesta. Quando Dominus discipulos suos crudiuit, dixit: Sint lumbi uestri precincti et lucerne ardentes  : quia in lumbis est luxuria uirorum, in umbilico mulierum. Sed ista fuit munda et honesta, cuius umbilicus precisus fuit; et lucerne ardentes, quia ipsa de prudentibus uirginibus una et specialis fuit, quia sine macula fuit, sine ruga, sine cerusa. Sine macula peccati, sine ruga duplicitatis, sine cerusa deceptionis. uel ideo munda, et honesta, quia tota pulchra est. Tota pulchra es, amica mea, tota pulchra . Sicut enim mulier infamis et procax tota turpis est, a planta pedis usque ad uerticem, ita sancta mulier tota pulchra est, a planta pedis usque ad uerticem. Quid enim turpius illo monstro, nulla uirtute redempto, quod serpentem effigiat in crinibus tortuosis, habens oculos basilisci, genas pharee, nares suis, dentes  caninos, labia sirene, mammas lamie, manus lupi, uentrem capri, tibias luteas, et pedes pauonis? Econtrario uero tota pulchra est, que in uno crine colli sui uulnerauit cor sponsi sui, habens oculos columbarum, genas turturis, nasum sicut turrim Dauid, dentes sicut gregem tonsarum, que ascenderunt de lauacro, labia coccinea, mammas sicut duo hinnuli capre gemelli, manus tornatiles, uentrem eburneum, tibias marmoreas, pedes rectos! uel certe tota pulchra est, quia corpore et anima glorificata est, sicut gratia plena, ita beatitudine plena. Nec enim gratia esset plena, si non esset beatitudine plena. Si enim putridum corpus in tumulo remansisset, nec gratia esset plena, nec beatitudo plena. Esset forte beatitudo eius uera et certa,  sed non plena, quia tunc erit beatitudo plena, quando pro merito reddetur homini duplex stola, et glorificabitur corpore simul et anima. Sequitur:

Super solium auleatum, id est solium regium. Hec est nobilitas generis, quia fuit uirga de radice Iesse: Iesse autem genuit Dauid regem, de cuius solio ta loquitur Isaias: Super solium Dauid, et super regnum eius sedebit Dominus . Unde: Regali ex progenie Maria exorta refulget. Propter hoc dicit Albommazar: »et eidem solio assidet uir eam non attingens,« id est Ioseph; qui eadem regali progenie genitus est. Quod Hermes dicit, eam sedisse supra stratam publicam, de loco pariendi nos certificauit, quia quando filium suum  peperit, non fuit ei locus in diuersorio; sed super stratam publicam paritura sedit. Sequitur: Duas manu tenens spicas. Due spice, duo sunt testamenta; quia sicut in spica uel in arista granum est cum palea ita sunt sacramenta latentia sub littera. Istas aristas fricabant apostoli; unde Iudei murmurabant, qui plus littere quam mysteriis solent adherere. uel certe per spicas sententie Scripturarum figurantur, et opera: sententie Scripturarum, sicut de hereticis ait Iob: Esurientibus auferunt spicas , quia esurientibus bonum, sententias Scripturarum, quibus pugnare uel expugnare debent eos, heretici tollunt; opera uero, unde legitur: quod principes latronum Rechab et Baana intrauerunt domum Isboseth, et tollentes  spicas percusserunt eum in inguine , quia maligni spiritus negligenti cuilibet bona opera que habet, auferunt, et eum carnis delectatione occidunt. Hinc est, quod filii Beniamin persecuti sunt Ephrateos nescientes pronuntiare Scibboleth, quia dicebant sibboleth, non ualentes explicare spicas . Filii Beniamin, id est, filii dextere, Ephratheos, id est hereticos, uidentes, sententiis Scripturarum percusserunt: istas enim spicas alii portant in ore predicando, alii in manu operando. Unde scriptum est: uerbum, quod factum est in manu Aggei prophete . Ista igitur uirgo binas manus tenuit spicas, que uita claruit et doctrina. Sequitur:

 »Et filium suum pauit iure.« Audi: Sedeozardima uirgo munda et honesta filium suum pascit, uirgo filium pascit, uirgo mater lactat patrem, pascit iure, id est crassitudine. Unde legimus quod Ierobaal carnes hedi ponens in canistro, et ius carnium in olla, quod utramque totum posuit supra petram; et tetigit angelus uirga et consumpsit ignis carnes, et ipsum ius . Et sciendum, quia crassitudo triplex est, exterior, que proprie dicitur pinguedo, et interior adeps; que uero est in ossibus, medulla. Est enim pinguedo exterior, motus caritatis in actu; interior uero, motus caritatis in effectu; medulla uero, affectus diligendi in utroque motu. Sicut enim peius est statuere, declinare animum in terra: ita melius est affectus diligendi,  quam diligere. Sicut enim tuba larga in ore, largior in manu, ultra manum largissima: ita Dei dilectio lata debet esse in ore per predicationem, latior per operationem, latissima per affectum et bonam uoluntatem. Quod si ius a iustitia nominetur, quia Seneca dicit: »Iustitia est uirtus, que unicuique reddit ius suum;« filium suum pascit iure, qui unicuique reddit ius suum, id est qui reddit latriam Creatori, duliam creature, reuerentiam maioribus, concordiam paribus, pacem cunctis. Sequitur: »In loco, ubi dictum est, Aue.« Ecce locus ubi conflatum est aurum sapientie uirginis, scilicet in terra Hebrea, ubi dicit ad eam angelus: Aue, gratia plena, Dominus tecum. Illa uero obstupescit dicens: Quomodo fiet istud? etc. Et angelus: Spiritus sanctus  inquit, superueniet in te, et uirtus Altissimi obumbrabit tibi, etc. Et uirgo: Ecce ancilla Domini. Et quasi aurora rutilans diem uenturum annuntiauit dicens: Magnificat anima mea Dominum . Et hec est consummatio beatitudinis eius, quia nomen filii sui uocatum est iehsu; et uocatum est ab angelo, priusquam in utero conciperetur. His igitur omnibus modis Ex regali progenie Maria exorta refulget. Maria id est illuminans uel illuminata, uel stella maris. Stella uero maris dicitur transmontana, qua naute statum maris uel cursum nauis considerant. Et uere stella a stando dicitur, quia quasi in centro Zodiaci stare dicitur: que non retrograde, sed regulariter et uniformiter firmatur,  et dicitur matutina, quia nocte precedente, per ipsam, solis iustitie aurora refulsit. In medio autem nebule luxit, scilicet inter ignorantiam et desperationem, quia primo nesciebant aduentum Christi gentes, antequam uenirent prophete. Post predicationem uero prophetarum, dum moram faceret, desperauerunt, et tunc subito stella matutina refulsit, quasi rutilans de radice Iesse. Et uere de radice Iesse, id est de radice incendii. Iesse enim incendium interpretatur. Mirabiliter enim incendimur huius noualis incendio, que uel ligni, uel feni, uel stipule expers fuit: et omnes accendit, qui in ea confidunt, et meritis eius adiuuari posse se credunt, per Dominum nostrum Iesum Christum. Amen.



SERMO XXXIII. IN CAPITULO GENERALI.


Si uideritis filias Silo ad deducendos choros ex more procedere, exite repente de uineis, et rapite eas singuli uxores singulas; et pergite in terram Beniamin . Teste Gregorio  , uera iustitia habet compassionem, falsa indignationem; unde et truculentia quandoque palliatur sub rigore, et inertia sub mansuetudine; ut et uigor sit rigidus, et mansuetudo dissoluta, cum uigor regere debeat mansuetudinem, et mansuetudo ornare uigorem. Hec igitur minus attendentes speculatores nostri, parietes nostros effodiunt, ubi patet foramen, uel ut erectos inclinent, uel ut inclinatos depellant; uel  certe liniant absque temperamento, luto uidelicet absque palea. In utroque redarguendi, quod uel fodere non ualent cum iniquo uillico; uel quod ligna secando ferrum effugit manubrium eorum cum propheta stulto. Sic enim debet constringi suauiter calamus quassatus, ut non conteratur: sic linum fumigans accendi fortiter, ut non exstinguatur. Hinc est enim quod filii Isrel filios Beniamin contumaces uiriliter affligunt: penitentes pie suscipiunt et non improperant: unde post uindictam peccantium penitentibus dictum est: Si uideritis filias Silo. Et quoniam nos omnes peccauimus, et indigemus penitentia, penitentie consilium audiamus diligenter. Et quoniam uiua ratio uita bonorum est, necesse est ut sicut per praua opera  deformati sumus a forma formantis, et comparati iumentis insipientibus et similes facti illis: sic per exempla bonorum in eamdem imaginem reformemur, comparati celestibus angelis, et similis facture cum illis. Dicit ergo: Si uideritis, non corporeis oculis, sed intellectu mentis; non effectu, sed magis affectu cognoscatis, et intelligatis, filias Silo, id est animas, quas Filius Dei per naturam formauit, et per sanguinis sui effusionem reformauit, que tanquam patrissantes, et informauerunt se moribus ex Patris monitis, et conformauerunt operibus eiusdem exemplis. Propter hoc dicte sunt filie Silo. Silo quippe interpretatur missus uel dimissus, uel petitus, uel semen. Semen autem est uerbum Dei;  uerbum uero Dei Filius Dei. Semen ergo est Filius Dei. Hinc est quod ait Isaias : Nisi Dominus reliquisset nobis semen, quasi Sodome fuissemus. Quia igitur hic Dei Filius et petitus fuit a patriarchis et prophetis, dimissus a Iudeis, missus uero fidelibus Christianis; bene anime et per Euangelium genite, et per baptismum regenerate, filie Silo nominantur. Dicit ergo: Si uideritis filias Silo ad deducendes choros ex more procedere, etc. . Quid in choro, nisi huius mundi uita uolubilis designatur? Hec est Ezechielis rota, circa quam animalia sancta uoluebantur, quam designanter describit, ubi ait: In uisione Dei uidi, et ecce uentus turbinis ueniebat ab aquilone, et nubes magna, et ignis inuoluens, et splendor in circuitu eius . Quatuor  in uisione Dei se uidisse proposuit, duo contra duo; uentum frigidum contra calorem ignis, contra splendorem densitatem nubis. uentum et nubem, ne prospera nimis eleuent; ignem et splendorem, ne aduersa premant. uentus enim ab aquilone ueniens, est turbo tentationis ex mentis frigiditate procedens: nubes autem, cecitas mentis ex tentatione proueniens. Sed ignis feruor utrumque inuoluit, quia et cor frigidum accendit, et cecitatem illuminat. Sed omnia splendor circuit, quia bone uoluntatis hilaritas, et in prosperis et in aduersis mentem ad deuotionem perducit. Splendorem tibi proponit Deus, ut speres: feruorem, ut gaudeas;  tentationis uentum, ut timeas; peccati nubem, ut deleas. Hunc igitur chorum deducis per uias rectas, si sic times de preteritis, ut gaudeas de misericordia Dei, et speres de promissis; si sic etiam de presentibus doleas, ut speres simul et gaudeas; si sic etiam de Dei misericordia gaudeas, ut de facto tuo turberis, et timeas comminationes futuras; sic etiam speres, ut timor pariter et dolor non recedant. Multoties enim post uentum aquilonis redimus ad ignem; de nube tendimus ad splendorem, quia ubi abundauit peccatum, abundare solet et gratia. Multoties et ignis a uento dissipatur, et splendor a nube, quia obscuratur aurum, et mutatur color optimus in uasa testea, et opus manuum figuli. Deducendi sunt ergo chori ex more filiarum Silo,  ut in huius mundi uolubilitate et uita instabili, nec timor in tentationibus reddat pusillanimem: nec peccati dolor ducat ad desperationem. Sic etiam de bonis gaudeas, ne eleueris in superbiam; sic etiam de Dei promissis speres, ne cadas in peccandi presumptionem. Ecce sic procedunt ad deducendos choros filie Silo. Quod si, ut dictum est, uideris, exi de uineis. Sunt uinee Sodomorum, quarum uinum fel draconum, et uenenum aspidum insanabile . Sunt et uinee, que pro uuis fecerunt labruscas: ex quibus exire bonum esse, nulli dubium est. Sed et uinea Domini Sabaoth, cuius botrus Cypri, cuius uitis uera, cuius palmites sunt fideles, inter quos plerumque latitant infideles, eo  timendi et odibiles; quo sagittant in obscuro rectos corde: de quibus sub specie uulpium sponsus ait: Capite nobis uulpes paruulas, que demoliuntur uineas . Istorum igitur est exire de uineis, si uiderint filias Silo ad deducendos choros ex more procedere: uel quia in Ecclesia sunt peccatores, qui peccata sua per confessionem propalare erubescunt; sed sicut Adam in paradiso, post peccatum inter ligna abscondit se, sic inter huius uinee palmites latitare uolunt, et aliter uideri, quam esse: necesse est ut tales de uineis exeant, ut seipsos detegant; et quamuis nudi sine uirtutibus, ei a cuius calore non est abscondere se, uideri non erubescant. Sequitur:

Et capite eas singuli, uxores singulas .  Ecce repente exeundum est; nec solum capiende, sed rapiende sunt filie Silo. Neque enim sine uiolentia fieri potest, ut tali matrimonio coniungaris, ut sanctorum societatibus copuleris; quia regnum celorum uim patitur, et uiolenti rapiunt illud. Sed sine mora et repente; non procrastinationes querens, uel inducias, sed occupationum tuarum disrumpe uincula; dicens cum Propheta: Dirupisti uincula mea, tibi sacrificabo hostiam laudis . Et ideo non uiolentam uoluntatem, sed uoluntariam infer tibi uiolentiam; rapiens tibi idoneam filiam Silo. Que autem singulis sint idonee, paucis aduertite. Sunt enim aliqui in seculo, tam simplices quam pauperes, qui tamen fortes sunt corpore, et de labore manuum uiuere didicerunt.  Alii autem non multum laboribus assueti, nec in sapientia multum eruditi, diuites tamen. Alii autem corpore debiles, censu pauperes, sensu tamen locupletes. Alii autem pauperes, debiles, simplices; sed tamen exemplo aliorum uiuunt innocentes. Unusquisque igitur offerat in tabernaculo, prout Deus disposuit in corde suo, quia sicut purpuram uel hyacinthum, sic pelles rubricatas, offerri sibi Deus uoluit, et pilos caprarum. Alii quidem per actiuam, alii uero Deo placent per uitam contemplatiuam. Imo alii Deo placent per inferiorem actiue, alii per inferiorem uim contemplantem; alii per superiorem actiue, alii per superiorem contemplatiue. Inferior uis actiue labor est corporis; superior, officium caritatis; inferior uis contemplatiue  simplicitas cordis; superior uero, deuotio contemplationis. Ecce quatuor modi uiuendi, quorum primus in Lia, secundus in Martha, tertius in Rachele, quartus in Maria. Et he sunt filie Silo deducentes choros, quando procedunt ex more. Ex more enim procedunt, si chorum non confundunt. Sunt enim aliqui, qui ad hoc laborant, ut auaritie sue consulant, non ut egenis subueniant. In his Lia chorum confundit, quia Martham non tenuit. Sunt alii, qui pauperibus subueniunt, non de laboribus suis, sed de rebus quas rapiunt: Martha chorum confundit, quia Liam non tenuit. Sunt et alii, qui de operibus manuum suarum eleemosynas largiuntur; sed ad hoc forsitan, ut occulta scelera minime cognoscantur,  uel ut aliquod temporale lucrum inde consequantur. Lia quidem in his Martham tenuit, sed utraque tamen chorum confundit, quia Rachelem dimisit. Sunt et alii, qui ab infantia sine magnis excessibus uiuere didicerunt: ideoque laboribus desudare nolunt, quia se penitentia indigere non credunt. Cumque alios peccatores uiderint, indignantur; et in aliis compati nesciunt, quia ipsi pati nescierunt.

In istis igitur Rachel chorum confundit, quia Martham et Liam tenere contempsit. Sunt forte alii, simplices, qui et laboribus intendunt, et compati sciunt, sanctis tamen cogitationibus, orationibus, psalmodiis, uacare negligunt: et tunc Rachel chorum confundit, quia Mariam non tenuit.  Sunt etiam alii sapientes, sacris eloquiis intendentes, non ut opere compleant, non ut simpliciter uiuant, sed ut habeant primas cathedras in foro, et ut uocentur ab hominibus Rabbi. In istis Maria chorum confundit, que Rachelem dimisit. Sunt et alii, qui ad hoc contemplationi uacant, ut simpliciter uiuant; sed dum per studium intus mens quiescit, caro foris nullo confracta labore pinguescit. Pinguis igitur eleuatur, et mentem a speculo contemplationis deiicit, ita ut seipsam non uideat, que usque ad Deum oculos eleuabat; et infra se depressa torpeat, que seipsam supra se in celestibus erigebat. Propterea Maria chorum confundit, si Liam tenere negligit. Sunt et alii, qui sic se temporalibus subsidiis immergunt, et curis secularibus  implicantur, ut uix aut nunquam orationibus aut meditationibus ad Deum intendant. In illis Lia chorum confundit, quia Mariam dimisit. uidesne quomodo deducant chorum filie Silo? Non omnia possumus omnes. Laborare potes, placet tibi Lia: eam, dum tenet Martham, accipe. Tua uis pauperibus erogare, Martham diligis, accipe eam, sed inter Liam et Rachelem. Simplicitas cordis tibi placet, uiuere uis simpliciter; fiat. Accipe Rachelem; sed inter Martham et Mariam. Psalmodiis et orationibus uacare desideras, rapere uis de choro Mariam, sed tunc egredere de uineis, cum hinc Martham, et inde tenet Liam. Deducant ergo chorum filie Silo: ad Canticum Cithariste nostri. Dicit enim: Labores manuum tuarum, quia manducabis, beatus es, et  bene tibi erit . Quid agis Lia? Frange contumaciam in labore corporis; frange corpus in deductione chori. Dicit etiam: Beatus qui intelligit super egenum et pauperem . Quid agis, Martha? Denuda teipsam, ut leuius ad deducendum chorum possis procedere. Dicit iterum: Domine, quis habitabit in tabernaculo tuo, aut quis requiescet in monte sancto tuo? Innocens manibus et mundo corde . Quid agis Rachel? Deduc chorum ex more, restringens manibus latera, cum tranquillitate. Dicit etiam: Iacta cogitatum tuum in Domino, et ipse te enutriet . Mentem quippe patientis bene pensare nouit. Quid agis, Maria, da saltus leues, et a terra suspende te, in tue deductionis processione. Sequitur: Et pergite in  terram Beniamin. Quid enim hec omnia prodest operari, nisi regni celestis intuitu? Aliter labor esset magnus, et fructus nullus. Ut igitur labor paruus sit, et fructus magnus, sicut scriptum est: Et uidebantur ei dies pauci pre amoris magnitudine : pergite in terram Beniamin, quia terra Beniamin dicitur, terra filiorum dextere. Filii autem dextere sunt, quos Dominus ad dexteram statuet, quorum terra est, terra uiuentium, et regnum quod eis ab origine mundi preparauit, et reddet, cum uenerit iudicare uiuos et mortuos, et seculum per ignem. Amen.



SERMO XXXIu. IN CAPITULO GENERALI.

 Diligite iustitiam, qui iudicatis terram . Timentes et uenerantes eum, cui omne iudicium dedit Pater, iuste iudicate, filii hominum. Timete, inquam, iudicem uestrum, uiri coniudices, quia iudicia eius abyssus multa. Quis enim cognouit sensum Domini, aut quis consiliarius eius fuit? Quis, inquam, occultum et immobile, uel manifestum et mobile, uel occultum et mobile, aut manifestum et immobile, comprehendit? Occultum et immobile est iudicium, quo iudicat predestinatos. Nam secundum huius predestinationis iudicium, et Petrum quando negabat, dignum dilectione iudicabat; Iudam uero proditorem et miracula facientem, dignum odio iudicabat. Manifestum uero et mobile est, quando iudicat per operationem; et tunc iudicat  per inferiores causas, id est secundum presentem statum operantis. Unde dicitur: Adhuc quadraginta dies, et Niniue subuertetur . Et item Ezechie: Dispone domui tue, quia morieris tu, et non uiues . Et nota quod quoties huiusmodi iudicia fiunt a Deo, conditionaliter intelligas esse prolata, ut cum dicitur: Adhuc quadraginta dies, etc., supple conditionem, si non conuertatur. Et item: Dispone domui tue, etc., supple, si te non correxeris. Unde Dominus per Ezechielem: Etiamsi dixero peccatori: Morte morieris; et ille conuersus egerit penitentiam, omnium peccatorum suorum non recordabor ; intellige conditionem, cum ait: Si dixero. Occultum et mutabile est, quando secundum causam iudicat:  quod ideo occultum est, quia nunc secundum inferiores, nunc secundum superiores causas iudicat. Secundum inferiores, ut simpliciter impossibilia: secundum superiores ut possibilia Deo. uel impossibilia, que preter naturam, etsi contra naturam non sint, ut primam gratiam infundere, hominem a peccatis liberare. uel illa impossibilia, que quidem sunt et preter naturam, et contra naturam; sed tamen impotentiam nature iuuat diuina potentia, scilicet quod uirgo peperit, quod uxor Lot mutata est in statuam salis. Nam illa impossibilia, quorum nature impotentiam non supplet diuina potentia, ut de trunco fieri uitulum, non iudicat, uel secundum inferiores, uel secundum superiores  causas. Simpliciter uero possibilia dicimus, que secundum cursum nature, et consuetudinem, fiunt, ut quod homo de homine, bos nascitur de boue. Possibilia autem Deo sunt, que quidem non secundum naturam, sed secundum consuetudinem, fiunt, ut quod anima corpori infunditur; hoc enim fieri iudicat secundum superiores causas. Manifestum uero et immutabile erit iudicium, secundum retributionem, quando reddet unicuique secundum opera sua; aliis dicens: uenite, benedicti , aliis: Ite maledicti. Propter tot diuersa et occulta iudicia dictum est: Iudicia tua abyssus multa . Inter tot tamen diuersitates, una omnium uobis data est sententia. In quo iudicio iudicabitis, iudicabimini . Unde necesse est  ut iustitia uestra plus abundet quam Scribarum, uel Phariseorum. Nam illorum iustitia erat informata rigore; uestra uero debet informari dilectione. Illa iudicium habebat punitiuum; uestra uero uel raro dispensatiuum, uel semper remissiuum, ut: Si percusserit te quis in maxilla, prebe ei et alteram . Unde dictum est: Diligite iustitiam . Et quam, nisi diligendam, id est dilectione informatam, non timendam, et rigore informatam?

Tamen ita iustitiam comitari debet rigor pariter et dilectio, ut nec rigor sine dilectione, nec dilectio sit absque rigore. Nam si rigorem habeatis sine dilectione, similes eritis illi, qui cum ligna cederet cum prophetis in silua, ferrum elapsum de manubrio  fratrem occidit . Ligna enim cedimus, cum aliorum facta discutimus. Sed ferrum manubrium fugit, cum opus rationem excedit. Fratrem uero occidit, quando eum inde deteriorem facit, unde debuit emendari. Si uero dilectionem absque rigore habueritis, similes eritis ei, qui cum ligna cederet, ferrum elapsum de manubrio in aquam cecidit. Cum enim aliorum facta sic discutimus, et sic opus rationem excedit, ut dilectio absque rigore iudicando seruetur; necesse est, ut dissolutio sequatur, et sic ferrum rationis in aqua perdatur. Est igitur rigor absque dilectione flagellum in manu furiosi, dilectio uero sine rigore in manu contracti. Ergo rigor cum dilectione iustitia est diligenda, quia dilectione informata. Est autem  iustitia caritate informata. Est autem iustitia caritate informata pactum illud, super quo nos reddit Deus sollicitos, ubi ait: Cum obduxero nubibus celum, apparebit arcus meus in nubibus; et recordabor pacti mei, quod pepigi tecum . Impassibilem siquidem et immutabilem Deum confitemur. Nec augeri potest, quia summus est; nec minui, quia unus est; nec loco mutari, quia ubique est; nec tempore, quia eternus est; nec cogitatione, quia sapientissimus est; nec affectu, quia optimus est. Unde Iacobus: Apud quem non est transmutatio, nec uicissitudinis obumbratio . Non igitur arbitremur, quod post recordationis uigilantiam, egrotare debeat obliuionis lethargo; uel post  obliuionis morbum, iterum conualescat recordationis antidoto. Tamen recordari dicitur pacti sui, ut naturam humanam pigritantem euigilet: que semper infirma est ad bonum, libera ad malum: cuius ingenium hebes, memoria madida in gratiarum actione, quam nulla ciconia pinsit in antipelargosi, id est in beneficiorum retributione. Nam si se sollicitum dicat circa pactum quo nobis tenetur sola liberalitate et nuda uoluntate, quanto magis nos sollicitos reddere debet id pactum, quo ei tenemur ex necessitate? Quod enim pacto nobis tenetur, inducit eum uoluntas. Quod autem nos ei pacto tenemur, compellit nos ipsa necessitas. Quod pacto nobis tenetur, iustitia patiens est; quod autem nos ei tenemur, iustitia cogens est. Iustitiam patientem  dicunt, qua fit aliquid iuste, quod tamen si aliter fieret, iniustum non esset. Iustitiam uero cogentem dicunt, qua fit aliquid iuste; quod si aliter fieret, iustum non esset. Saluat igitur hominem Deus, et iuste, quia iustitia potestatis, quem si damnare uellet, iuste damnaret, quia debito patientis. Quem igitur saluat, iuste saluat, quia debito facientis; quem damnat, iuste damnat, quia merito equitatis.

Iustitia igitur patiente, uel saluat uel damnat, quia uel debito facientis, uel merito patientis. Unde pactum quo saluamur, cum in federatione fuerit, primo iustitia patiens per ratihabitionem factum est iustitia cogens, ut non dico uiolari, sed nec licitum sit induciari. Nam quomodo uiolari potes  pactum, quod talibus arrhis et tanto pignore subarrhatur, quod naturali pariter et ciuili ratione nititur; quod stipulatione, iuramento, ultima uoluntate firmatur; quod prescriptione, bona fide, iustis titulis consummatur; quod etiam causa, uerbis, scriptis, forma, continentia, confirmatione, prout omne pactum ornari debet, uestitur: quod tandem mundiburdo, et pretoris defensione inuiolabiliter obseruatur? Curramus per singula, et pactum hoc inuiolabile perscrutemur. De arrhis et pignore nos erudit pactum Iude patriarche, qui tali pacto cum Thamar conuenit, ut ei hedum mittendum promitteret, promissum mitteret; et ne pactum solueret, annulum, armillam, et baculum arrhabonem dedit . Sic et ille uniuersalis Pater, cui in  Oratione dicimus, Pater noster, ille, inquam, patriarcha, in quo clamamus, Abba, Pater, tali pacto Synagogam, quam quidem plantauerat uineam electam, sed postea uersa est in amaritudinem uitis aliene, unde et Thamar amaritudo dicitur, sibi federauit, ut Messiam in similitudinem carnis peccati specialiter ei mitteret, tanquam hedum ad faciendum Phase. Unde ipse ait: Non sum missus, nisi ad oues, que perierunt domus Isrel . De quo Apostolus: Pascha nostrum immolatus est Christus . Interim autem, donec promissum exsecutioni mandaret, annulum fidei dedit, operis armillam, baculum legis. Pro pignore quidem legem, pro arrha uero fidem et operationem.  Inter pignus siquidem et arrham hec assignari differentia solet, quod pignus non recedit a iurisdictione dantis; arrha uero transit in ius accipientis. Ergo qui legem dedit, eius fuit legem adimplere, quia non fuit obnoxia legi Synagoga post aduentum Messie. Pignori quidem debuit abrenuntiare, soluta promissione: fidem uero et actionem pro arrha dedit, quia etiam post aduentum absoluta non fuit a fide et operatione. Sed misera baculum reportauit, pignus contra legem retinuit, quia semper obnoxia legi esse uoluit. Ipsa nos docet ratio de talibus. Quid enim baculus mulieri competit? Mulierem portare baculum, insania uidetur; sed armilla et annulo ipsam decebat ornari. Naturali uero et ciuili utitur ratione: naturali quidem, quia, sicut lex ait,  Nihil conuenientius quam pactum seruare. Clamat enim ius naturale: »Quod tibi non uis fieri, alii ne feceris,« uel, »Quod tibi uis fieri hoc fac alteri.« Ista duo, nisi pactum uioletur, semper inter paciscentes conueniunt: alioqui pactum, id est pacis actum, seruare non possunt. Timor igitur et amor ad huius obseruantiam pacti nos compellit. Nam quia ratione ciuili nititur, merito natura preuaricantis eliditur, et in naturalibus uulneratur, qui priuilegio indulte bonitatis abutitur. Scriptum quippe est: »Priuilegium meretur amittere, qui concessa sibi abutitur potestate.« Sed et amor ideo nos compellit, quia perpetua pace debet gaudere, qui contra pacis actum noscitur non uenisse. Sed in hoc ciuili nititur ratione, quia pretor clamat:  Pactum seruato. Quis igitur presumptor temerarius audeat uiolare, si pretor ipse pactum se promittit seruare? Firmatur autem stipulatione, quia cum in baptismo diceretur nobis a sacerdote: Credis in Deum? et responsum fuisset: Credo.---Abrenuntias Satane? abrenuntio.---uis baptizari? uolo: his omnibus stipulationibus a iurisdictione diaboli nos exfestucauimus; et diuino pacto nos subdidimus. Firmatum est etiam iuramento. Iurauit enim Dominus, et non penitebit eum , iusiurandum, quod iurauit ad Abraham, daturum se nobis , quod et factum est. Puer enim natus est nobis, et filius datus est nobis. Nos enim iurauimus et statuimus, custodire iudicia iustitie sue, quoties nos obligauimus ei per uerbum Psalmiste  dicentis: Iuraui et statui, custodire iudicia iustitie tue .

uideat ergo temerarius uiolator, ne periurio conuincatur. Sancitum est etiam ultima uoluntate, quia dicit lex: »Nihil est quod melius debeatur hominibus quam ut supreme uoluntatis, postquam aliud nichil uelle possunt, liber sit stylus; et licitum, quod iam non redit ad arbitrium.« Dicit autem Apostolus: Testamentum Christi in morte confirmatum est . Sic et nos, quotquot baptizati sumus, in morte eius baptizati sumus. Figura quidem est mortis triduane trina mersio aque. Est igitur quedam mors pretiosa baptismus, qua mortui sumus, sicut ait Apostolus: Mortui enim  estis, et uita uestra abscondita est cum Christo in Deo . Nec solum mortui, sed et consepulti sumus ei per baptismum in mortem. Cum igitur baptizaremur, id est cum sic mereremur; que fuit nostra ultima uoluntas, nisi ea qua confessi sumus, quando quesitum est: Abrenuntias Satane? et dictum est: Abrenuntio? Hec est nostra ultima uoluntas, quam confessi sumus; et statim baptizati sumus; imo statim mortui sumus. Si igitur in morte testamentum confirmatur, nulla ratione licet hoc pactum transgredi, nullo pacto licet hanc ultimam uoluntatem uiolari. Consummatur etiam prescriptione, quia dicit Petrus Rauennas, sicut scriptum est in Decretis: »Triginta annis humane leges omnes sopiunt questiones.«  Generatio uero Christi ineffabilis, post tot annorum curricula, questione adhuc temeraria uentilatur? A simili. Pactum quod quadragesies triginta sex annis amplius confirmatum est, et obseruatum, licet iterum uiolari? Absit! Bona etiam fide confirmantur. Nam quando cum aliquo homine pactum contrahimus, contractum pacti propter hoc timemus, quod utilitati sue plusquam nostre dare operam conspicimus. Sed quis hoc pactum uiolare presumat, cuius utilitas non ad illum, cum quo contrahimus, transfertur, sed in nos reciprocatur? Nam si tibi Deus aliquid impendit officii, nonne tua erit utilitas? Et si tu ei aliquod impendis officium, quid utilitatis ei impendis? Nonne ad te tota refertur utilitas?

 Hic est bone fidei contractus, ubi tuus in omnibus habetur profectus. Iustis etiam titulis pactum hoc confirmatur. Quod enim acquiritur, uel pro herede, uel pro emptore, uel donato, uel pro legato, uel pro in dotem dato, uel titulo, qui dicitur, pro suo, possidenti confirmatur. Ecce pro herede nos possidet, de quo dicunt uinitores: Hic est heres . Unde ait: Hereditas mea Isrel . Idem etiam pro emptore. Unde Apostolus: Empti enim estis pretio magno . Sed et pro redemptore, qui pretioso sanguine nos redemit. Unde clamamus: Redemisti me, Domine, Deus ueritatis . Sic etiam pro donato, quia nobis datus est, uel quia nos ei dati sumus. De primo siquidem dictum est: Puer natus est nobis,  et filius datus est nobis . De secundo dicit ipse Patri: Sanctifica eos in nomine tuo, quos dedisti mihi . Similiter et pro legato, de quo ait Sophonias: Auditum audiuimus a Domino; et legatum ad gentes misit . Et etiam pro in dotem dato. Nam fidelibus suis sponsam, id est Ecclesiam suam, dotauit pariter et ditauit. Titulo tandem suo nos possidet. De quo lex ait: Quod in nullius bonis est, naturali ratione occupanti conceditur. Et hunc titulum pro suo dicunt, quando res, que nullius utilitatis est, in ius occupantis per exercitium et laborem cum utilitate transfertur. Et quid erat inutilius homine? Non solum inutilis, sed et nociuus; non solum alii, sed et sibi. Sed iam  prorsus utilis factus est, cum Deo debitum impendit officium, timens Deum, et mandata eius obseruans, hoc est omnis homo. Quo igitur modo uiolandum est pactum, quod talibus titulorum columnis uidemus roboratum? Est etiam ornatum causa. Causa a casu uocatur. Et quo casu, nisi casu hominis, hec causa uocatur? In casu quippe hominis tres ueniunt in causam. Unus actor et solum actor, id est Deus; alius reus, et solum reus, id est diabolus; tertius actor et reus, id est homo, sed diuersis respectibus, quia reus, quantum ad Deum; actor, quantum ad diabolum. Actor uero et non reus est Deus in causa hac, quia non est qui de Deo debeat aut possit conqueri, cum tamen ipse tam de homine, quam de diabolo materiam habeat  conquerendi. In hoc quippe de diabolo poterat conqueri, quod agrum non suum ausus fuerit demetere, et messem Domini falce deceptionis secare, quando Dei creaturam non timuit suo dominio subiugare. Hominem uero tanquam seruum fugitiuum poterat conuenire de inobedientia, et de uitio ingratitudinis arguere, conuenire de crimine lese maiestatis: et his omnibus probatur homo reus. Nam actor per hoc comprobatur, quia diabolum de fraude, de mendacio, de calumnia, conuenire posset, si iudex aut patronus posset inueniri, qui cogeret eum iuri parere. Sed hoc facere nullus poterat, nisi Deus, Deus autem nolebat, quia homini iratus erat. Oportebat ergo ad hoc ut Deus uellet, quod homo et debitum solueret, et satisfaceret pro  contemptu. Sed hoc implere non poterat homo; si uel irrationalem, uel rationalem daret homo pro debito creaturam. Irrationalis enim multo est rationali indignior; rationalis etiam iniustus indignior rationali iusto. Ergo nec inter rationales, nec inter irrationales creaturas dignum tali recompensatione poterat quid inueniri.

Propter hoc miseratus Deus hominem, multo perdito digniorem dedit homini, ut daretur pro homine; et per hoc misericordia et ueritas obuiauerunt sibi: et misericordia quidem, quod dedit homini; iustitia et ueritas, quod datum est pro homine. Sic igitur satis datum est pro debito, sed satisfaciendum est pro contemptu: sed nec illud facere poterat, nisi qui nichil pene debebat. Ergo  penam sustinuit, qui penam sustinere non meruit, ut sic et debitum solueret, et satisfaceret pro contemptu. Hec est actio nostre pacis; et ideo pactum hoc pacis actum uocamus, quod nulla ratione licet uiolari, sicut nullus alius potest saluari.

uerbis etiam ornatum est pactum multifarie multisque modis, nunc patriarcharum, nunc prophetarum, nunc apostolorum, nunc euangelistarum: sed precipue per uerbum, in quo locutus est nobis Deus Pater; scimus, quia uerbum illud ueritas est, quod pactum confirmat, et ob hoc uiolari non potest. Ornatur etiam scriptis. Nam que theologia uel liberalis disciplina Noui et ueteris Testamenti, imo et ipsorum philosophorum hoc non  resonat, ut finem bonum rerum initia sortiantur? Sed in hoc decepti fuerunt philosophi, quod eorum alii uoluptatem, alii uirtutem, rerum finem esse dixerunt. Nec a ueritate isti longe fuissent, si uirtutem finem finalem dixissent. Nam finis finalis omnium uirtutum Deus. Unde Salomon: Finem loquendi pariter audiamus, Deum time, et mandata eius obserua; hoc est omnis homo . Ergo timoris et obseruantie mandatorum non uirtutes, sed Deus uirtutum causa finalis esse debet. Philosophi uero uirtutem Deum esse, non donum Dei, credebant, et propter hoc euanuerunt in cogitationibus suis. Hinc est quod Moyses, qui omni sapientia Aegyptiorum sapientissimus perhibetur, greges septem filiarum sacerdotis Madian ad puteum legitur adaquasse, ut  per hoc daretur intelligi quod iste qui precipuus theologie fuit predicator, profundis sanctarum Scripturarum mysteriis septem liberalium artium amatores imbueret; et ex ipsis philosophie artibus theologicam sapientiam comprobaret. Nam cum illarum septem liberalium artium alie de uocibus, alie de rebus nos edificent; que autem de uocibus, alia de pronuntiatione instruit, ut grammatica: alia de significatione, ut dialectica; alia de utraque ut rhetorica; que uero de rebus, alia circa naturam, ut physica; alia circa formam: et que circa formam, alia circa mensuram, ut geometria; alia circa numerum, ut arithmetica; alia circa pondus, ut musica; alia uersatur circa motus, ut astrologia; theologia in hoc omnes precellit, quod in his  omnibus ei omnes famulantur. Nam sub eo sensu, qui est in significatione uocum ad res, historia continetur, cui tres scientie famulantur, grammatica, dialectica, rhetorica. Sub eo uero sensu, qui est rerum ad facta mystica, continetur allegoria. Et sub eo sensu, qui est in rerum significatione ad facienda mystica, continetur tropologia. Et his duobus deseruiunt arithmetica, geometria, musica, astronomia et physica. Quidquid uero uel sub historia, uel allegoria, siue sub tropologia docetur, causa huius pacti, id est nostre restaurationis edocetur. Nam quamuis in initio sue narrationis Moyses tractet de operibus conditionis; principalis tamen eius intentio fuit, informare lapsos de operibus restaurationis. Non enim conuenienter ostendere  posset qualiter homo fuerit reparatus, nisi prius ostenderet qualiter fuerit lapsus. Lapsum uero eius conuenienter non ostenderet, nisi prius qualiter fuit conditus, explicaret. Ut autem ostenderet hominis institutionem, necesse fuit ostendere totius mundi conditionem, quia factus est propter hominem. Nam spiritus propter Deum, caro propter spiritum, mundus propter corpus humanum. Hoc igitur ordine de rebus tractat:

Primo qualiter mundus factus propter hominem; secundo qualiter homo factus naturalibus et gratuitis bonis fuerit preditus; tertio, qualiter lapsus, ad ultimum quomodo reparatus. Omni igitur doctrina pactum nostre restaurationis ornatur. Ornatur  etiam et forma, qua pacta antiquitus formari solebant. Olim quippe cum antiqui pactis aliquibus conueniebant, in loco quo pactum firmabant, effundebant sanguinem fede porce: unde pactum alio nomine a feda porca fedus appellatur. Sed quoniam in lege porcus est immundum animal, Moyses cum pacto populum alligaret Domino, non sanguine porce, sed sanguine duodecim taurorum, quos a duodecim principibus accepit, cuius medietate aspersit tabernaculum, et uasa, et populum; in signum, quod si Domino seruirent, Dominus eis ex pacto tenebatur. Medietatem uero fudit ad crepidinem altaris, in signum, quod ex pacto se Domino populus alligabat. Iosue uero per aque effusionem, eumdem populum Domino, et populo Dominum  obligauit. Saluator uero noster, non per taurorum, sed per proprii sanguinis effusionem et aque, tanto fortius nos sibi obligauit, quanto et Moysen imitatus est in effusione sanguinis, et Iosue in effusione aque. Nam quando de eius latere sanguis exiuit et aqua, nobis duo sacramenta, alterum nostre redemptionis, alterum regenerationis, ministrauit. Si igitur pacto tenebantur homines sanguinis fede porce, ut statuerunt antiqui; uel per effusionem sanguinis taurorum, ut uoluit Moyses; uel per effusionem aque, ut statuit Iosue; quanto magis ei debemus obligari, qui per proprium sanguinem, et aquam de proprio latere effusam, sibi nos federauit? Ornatur quoque continentia. Continue enim pactum nos precedit, cum ei per cibum corporis,  et potum sanguinis sui federamur. Sicut enim Ecclesia nunquam cessat a sacramento; sic etiam nunquam cessat a pacto. Continuatur enim pactum, dum continuatur sacramentum. Nam nichil aliud hoc pactum dicimus, quam communionem et unionem factam per corporis et sanguinis sui sacramentum. Ornatur tandem confirmatione, quoniam lex pactum confirmat, que dicit: Nisi manducaueritis carnem Filii hominis, et biberitis eius sanguinem, non habebitis uitam in uobis . Et iterum: Qui manducat carnem meam, et bibit sanguinem meum, in me manet, et ego in eo . Ecce obligatio pacti federe sacramenti. Ecce quare certo certius debet esse, pactum hoc uiolari non posse. Dicis tamen: Quod non potest uiolari potest  induciari. Ut autem inducietur, mouet etas, cogit necessitas. Aetas quidem, que mihi promittit spem penitentie, spem uenie, spem longioris uite. Necessitas uero, quia non solum mihi, sed amicis meis, parentibus, et cognatis, natus sum: quibus teneor prodesse et subuenire, quia ut ait Seneca, Ortus nostri partem uindicat patria, partem amici. Unde Ioannes: Qui habuerit substantiam huius mundi, et uiderit fratrem suum necesse habere, et clauserit uiscera misericordie; quomodo caritas Dei manet in eo?  Ergo ut amicis subueniamus, inducias habeamus. Bene. Actorem omnium foro ciuili coarctandum existimas. Forte quia dicis, actor debet sequi forum rei. Esto.

 Quero quas dari tibi uis inducias. Nam quinque sunt induciarum genera; scilicet inducie uocationis, deliberationis, appellationis, preparationis, restitutionis. Dicis ergo: Restitutionis inducias peto, quia spoliatus sum.

Hoc uere dixisti, quia similis factus es homini descendenti a Ierusalem in Iericho; et incidit in latrones, et exspoliauerunt eum, etc. . Spoliatus es ergo gratuitis, et uulneratus in naturalibus. Liberum siquidem arbitrium habes, sed depressum; ingenium, sed hebes; memoriam, sed madidam; rationem, sed quasi lippam; preterea gratuitis tuis spoliatus. Ergo quia spoliatus es, petis restitui, quia lex dicit, quod quantumuis criminosus, fur, hereticus, latro, schismaticus;  dummodo neget se talem, nec aduersus fuerit prolatum crimen impositum, debet rebus quibus est destitutus, restitui. uerum quidem est, sed excipitur uitium dilapidationis. Nam si aliquis uitio dilapidationis infamatur, et propter hoc fuerit exspoliatus, non debet restitui, sed in sequestrum debent ablata custodiri, donec rei sibi commendate fidelem se patronum probauerit. Tu autem de uitio dilapidationis iudicaris. Nunquid similes sumus illi filio iuniori, qui accepta portione, que eum contingebat, abiit in longinquam regionem, et uiuendo luxuriose cum meretricibus omnia dissipauit, ita ut ad patrem reuersus dicere cogeretur: Infixus sum in limo profundi, et non est substantia . Nam quasi accidentalia sunt temporalia,  que adesse possunt et abesse, preter subiecti corruptionem. Substantialia uero sunt naturalia uel gratuita; que abesse non possunt sine detrimento subiecti. Hec bona dissipamus uoluptuose uiuendo: unde nec restitutione gaudere debemus, donec in contrarium probetur. Tamen ut nulla uobis remaneat materia conquerendi, facta est nobis restitutio non solum iuris, sed etiam iuris et facti; et hoc ex abundanti, et preter meritum. Restitutio iuris est, cum sententia restitutionis profertur; iuris et facti est, cum et profertur sententia, et exsecutioni mandatur quod et factum est. Restituti quippe sumus, non solum ad possessionem, sed ad causam, sed ad famam. Ad appellationem enim ideo restitui nequiuimus, quia maior non est, ad quem appellare  debemus. Ergo ad possessionem restituti sumus. Possessio nostra paradisus est, ab hac possessione fuit expulsus, et ea fuit Adam exspoliatus. Sed flammeum gladium atque uersatilem amouit, et ianuas celi patefecit , sanguis Christi. Unde et in typum huius restitutionis et pacis reddite, Domino patiente scissum est uelum templi . Restituti etiam sumus ad famam, quia cum propter infamiam antiqui peccati amisissemus ius accusandi, testificandi, iudicandi: solo siquidem iure ciuili excipere posset diabolus oppositum criminale, quia nobis imponentibus ei mendacii crimen et malitie, posset et repellere nos a causa dicens: Non potestis contra me crimen intendere, quia serui mei estis: nunc  per gratiam Dei ad utramque famam, ecclesiasticam scilicet et ciuilem sumus ita restituti, ut non solum accusandi, imo et iudicandi data sit nobis in eum potestas, sicut ait Apostolus dicens: Nonne angelos iudicabimus?  Et sic etiam, ut nulla suspicio, nullum opprobrium fecis antique remoueat. Ad ecclesiasticam igitur famam restituti sumus, quia nobis data est accusandi seu iudicandi facultas: ad ciuilem uero, quia omnis antique infamie suspicio et opprobrii confusio deleta est: et hoc eodem modo ad causam sumus restituti: quia cum ante pactum istud nulla nobis expetendi contra diabolum esset facultas, non tantum allegandi contra eum, sed etiam, ut dictum est, data  sit nobis in eum sententiandi potestas.

Cum igitur friuola sit omnis restitutionis excusatio, forte preparationis inducias petis. Nam preparationis inducie dicuntur, quando quis negat se habere pre manibus instrumentum, uel testes, quibus causam suam debet roborare contra actorem, petit in hoc casu instrumenta uel testes. Sed cum fere semper incumbat actori probare affirmatiuam quam intendit, non reo negatiuam: nam si actor defecerit, reus etsi nichil prestiterit, obtinebit ; mirum uidetur, si contra tot actoris et rei instrumenta, et contra tot testes, priuilegiis infirmari uoluerit reus contra leges et indulte priuilegia libertatis. Tot  enim instrumenta nostre salutis sunt, quot theologice doctrine documenta; tot uero testes, quot martyres; quoniam et martyres Grece, Latine testes appellantur. Propterea petis appellationis inducias: sed frustra, quia petende sunt ante litis contestationem, nisi ab iniqua sententia. Sed postquam lis contestata, et adhuc uentilatur, nec promulgata est sententia diffinitiua, sed adhuc ille dies criticus exspectatur, in quo dicturus est Iudex uel bonis: uenite, uel malis: Ite, etc. , appellandum non est. Ab illa autem sententia tanquam iniqua, quis erit ausus appellare; uel quem, queso, appellaret? Nam fieri solet appellatio a minori ad maiorem. Quia igitur illo Iudice non est maior, tenebit absque dubio sententia, appellatione  remota. Deliberationis ergo dilationes expostulas, sed sero. Nam quando dictum est tibi: Abrenuntias Satane? Tu uero respondisti: Abrenuntio, quod postea ratum factum est confirmationis sacramentum: qua fronte quasi de nouo uis deliberare, quod sub morosa deliberatione licuit excusare? Quia tamen lex ait, quod actor debet sequi forum rei, Deus autem in hoc discrimine litis actor, tu uero reus, uidetur quod lege fori, non lege poli te debeat conuenire. Esto. Non ergo tibi licet deliberationis inducias obtinere. Lege quippe fori non dantur dilationes deliberationis, imo impetitus statim respondebit, uel capite plectetur; maxime si criminalis fuerit causa. Lege uero poli tam in criminali  quam in ciuili, habebit reus deliberationis inducias. Ergo quia lege fori uis conuenire actorem tuum, denegande tibi sunt deliberationis inducie; sed impetitus nisi sufficienter statim respondeas, dignus eris capite plecti. Sufficienter enim dixi, ne calumniando, preuaricando, tergiuersando, respondeas. Calumniari autem est falsum intendere, preuaricari autem ueritatem truncare; tergiuersari uero est a proposito lacessere; capite uero plecti, est Christo, qui nostrum caput est, priuari. Restant ergo tibi uocationis inducie, dilationes nimirum uocationis ter triginta dierum ternis edictis expressarum, uel uno edicto peremptorio pro omnibus ad arbitrium iudicis prorogato uel arctato. Sed cum Iudex per apparitores suos apostolos iam citatorium nobis  editum dederit, et monitorium; non restat, nisi peremptorium. Et quis illud expostulet, aut desideret: ue, inquit propheta, desiderantibus diem Domini. Dies enim illa dies ire, dies nubis et caliginis, dies tube et clangoris . Non ergo necessarie sunt dilationes uocationis.



SERMO XXXu. IN CAPITULO GENERALI.

Labia sacerdotis custodiunt scientiam et legem requirent ex ore eius: Angelus enim Domini exercituum est . O quanta est misericordia Conditoris. Serui digni non fuimus, et angeli nominamur. Magnum est, quod de nobis dicitur, et tamen uerum dicitur. Testimonium siquidem perhibet is, cuius testimonia credibilia facta sunt  nimis, Malachias uidelicet propheta, officio angelus et nomine. Hic est, de quo dictum est, quod prophetanti, uerbis suis testimonium perhibens Angelus apparebat. Ergo iuxta prophete testimonium statuit in terris dignitates hominum Dominus, secundum ordines angelorum, ut sicut in celis character est celestis theophanie uniformis beatorum spirituum multitudo; ita in terris eiusdem theophanie character esset multiformis spiritualium uirorum unio. Non ergo solum angelos suos facit spiritus, et ministros suos flammam ignis, sed qui spiritu Dei aguntur, hi sunt angeli eius: et qui fulgens splendore caritatis, facti sunt eius ministri. Nam sicut flamma ignis discernitur tribus modis, splendore, calore, scintillatione; . . . et per  hoc, ut dictum est, fiunt characteres celestis theophanie, quam Ioannes, cognomento Scotus, ita diffiniuit: »Theophania est, subsequentibus signis, non substantificis geniis, mentibus ab imaginibus defecatis, superessentialis et diffinitiue originis simpla et reciproca manifestatio.« Unde et theophania Dei manifestatio interpretatur, a Theos, quod est Deus, et phanes, quod est manifestatio. Et quoniam sicut angelorum, sic uestrum est, Dei gloriam simplicibus manifestare, de Dei manifestatione breuiter, uelut introductionis modo pro modulo nostro uobis aliqua disseramus. Sciendum igitur quod quinque modis Deus manifestatur, uidelicet uoce, re, imaginatione, ratione, et anagogica  contemplatione. uoce tribus modis, quia uel secundum uocis impositionem, uel secundum interpretationem, uel significationem. Secundum uocis impositionem, cum dicitur: Ecce uir, Oriens nomen eius . Per impositionem huius nominis uir, intelligo, quod ille uere uir est, cuius folium non marcescit; et per hoc Christum intelligo. quia uir dicitur uigens robore uel rigore; secundum interpretationem, sicut Dauid Christum significat, quia manu fortis, uel uultu desiderabilis, interpretatur; secundum significationem, sicut per manum Christus significatur, quia ipse manus est, per quam Pater operatur. Re duobus modis manifestatur, scilicet secundum naturam et formam. Secundum naturam, ut cum  lego: uicit Leo de tribu Iuda , Christum intelligo. Similiter cum lego: Ecce Agnus Dei, etc. , per naturam agni Christum intelligo. Leo dicitur Christus propter fortitudinem; agnus propter simplicitatem uel mansuetudinem. Secundum formam etiam quatuor modis manifestatur Deus. Forma enim constat numero, pondere, mensura, et motu. Per numerum Deus designatur, sicut per unitatem. Nam sicut unitas neque commistionem patitur neque diuisionem, ita in unione Dei et hominis nec commistionem passus est Christus, nec diuisionem. Per mensuram etiam figuratur, ut in Ezechiele per calamum mensure, quo templum spirituale metitur . Manifestatur etiam per pondus. Unde per stateram, quam Pater habet in manu,  id est in Filio, equitas diuini iudicii figuratur. Sicut per Ioannem dicitur: Hec dicit, qui habet stateram in manu . Secundum motum figuratur, unde per stellam matutinam significatur. Ecce quomodo re manifestatur Deus. Nunc de imaginatione uidendum est.

Fit autem Dei manifestatio secundum imaginationem tribus modis, uidelicet per similem similitudinem, per dissimilem similitudinem, per similem dissimilitudinem. Per similem similitudinem, ut si comparatione angeli Deum manifesto, quia angelus qui spiritus est, et inuisibilis, ualde similis est spiritui et inuisibili Deo; per similem dissimilitudinem, ut si que Dei sunt, per sui contrarium comprehendo, ut considerata miseria diaboli, que sit  beatitudo Dei, cognoscitur: cognito quippe uno contrariorum cognoscitur et reliquum, et huiusmodi similis dissimilitudo in Euangelio inuenitur, ubi legitur: Recordare, fili, quia recepisti bona in uita tua, et Lazarus similiter mala ; per dissimilem similitudinem manifestatur Deus, quando per aliquam rem uilem et abiectam figuratur. Unde in Psalmo: Ego autem sum uermis, et non homo . Quid enim uerme uilius, quid Christo dignius? Et tamen per uermem Christus figuratur. Ratione manifestatur Deus. Sed hic notandum quod res ratione manifestatur tribus modis, scilicet precedentibus, comitantibus et subsequentibus signis. Precedentibus, sicut medicus ex pulsu uel urina uicinum morti cognoscit egrotum. Comitantibus,  sicut per circulum uinum uenale ostenditur; subsequentibus, sicut per cinerem ignis in camino fuisse probatur. Sciendum ergo, quod Deus semper subsequentibus signis cognoscitur, quia Deum nichil precedit. Propter hoc dicit Ioannes: »Theophania est, subsequentibus signis, etc.« Sequitur:

»Non substantificis geniis.« Substantifica genia sunt subsistentes cause: et nulla causa subsistit, quare Deus sit. Quia si hoc esset, oporteret, quod causatum causam suam precederet: quod fieri non potest, maxime cum ipse Deus sit omnium causa, et causa causalissima. Quod autem sequitur, Mentibus ab imaginibus defecatis, dictum est, propter anagogicam contemplationem, qua Deus  proprie contemplatur, quia minus proprie per imagines manifestatur. Unde Rachel cum portaret secum idola patris sui Laban, comprehensa supposuit ea sibi. Requisita uero dixit: Non possum assurgere tibi, quia secundum morem mulierum accidit mihi . Rachel siquidem contemplatiuam designat animam, que tunc portat idola Laban, cum secundum imagines contemplatur. Sed ea postea sibi supponit, cum imaginata credit imaginibus esse maiora; non equalia, sed ualde dissimilia. Et secundum morem mulierum accidisse sibi confitetur, quia totum humane infirmitati deputat, quod ad illam simplicem et diuinam naturam per aliquas similitudines attingere se credebat. Hinc est etiam, quod Elias in ostio spelunce sue post spiritum  conterentem petras, et subuertentem montes, post commotionem et ignem, in sibilo aure tenuis Deum esse non negauit, quia uero tunc proficit anima, cum in contemplatione deficit; quia nichil imaginarium de Deo sentit. Unde Psalmista: Concupiscit et deficit anima mea in atria Domini. .

Tunc enim uere probatur diligere, cum in contemplatione probatur deficere. Propter hoc mentes Deum contemplantes ab omni imagine debent esse defecate, id est purgate. Talium est enim theophania, id est manifestatio Dei: quam superessentialem et diffinitiuam originem uocat Ioannes. Superessentialem quidem, quia omnem superat essentiam, diffinitiuam uero, non peremptoriam,  sed constitutiuam, sed diffinitiuam originem, quia per eam omnis res habet sue definitionis originem. Omnis enim res habet propriam diffinitionem, per quam specifice differt a ceteris. Debet igitur esse simpla manifestatio Dei, quia nec diuisiones membrorum, uel mutationes locorum, uel uarietates temporum, aut etiam spiritualium affectuum uarietates, cogitare debemus.

Huius autem supercelestis theophanie tres in celis describit characteres idem Ioannes; ad quorum similitudinem etiam in terris fecit sacerdotes angelos. Primam uocat epiphaniam, secundam hyperphaniam, tertiam hypophaniam. Et unamquamque trinis distinguit ordinibus angelorum. Dicitur autem epi supra, hyper medium,  hypo infra. Est enim superior, media, et inferior phania. Epiphaniam diffinit hoc modo: Epiphania est ministeriis incalescentis affectionis altioris intuitus iudiciique libra resultatio distributa. Distributa dicit, id est distincta. Distincte enim resultat Epiphania ministeriis incalescentis affectionis in seraphim. Affectuose siquidem amore diuino seraphim incalescunt: unde ardentes uel incalescentes interpretantur. Resultat etiam ministeriis altioris intuitus in cherubim quia altius et subtilius cunctis inferioribus diuinam maiestatem intuentur: unde cherubim plenitudo scientie interpretatur. Resultat etiam Epiphania iudicii libra in thronis quia in ipsis Deus, quasi rex in throno sedet  ad iudicandum, ut per ipsos iudicet orbem terre in equitate. Hyperphaniam ita diffinit: »Hyperphania est sui participem insigniens scalari reuerentia, usumque eius edocens, arcensque contrarium.« Insignit enim hyperphania sui participem ministerio dominationum scalari reuerentia. Officium enim dominationum est, docere subditos reuerentiam prelatorum secundum diuersos gradus dignitatum: unde et scalaris uocatur. Aliter enim priori, aliter abbati, aliter episcopo, aliter tandem domino pape obediendum est. Et quoniam quidam sunt, qui scientiam habent obediendi, sed non usum: quod enim habent scientia uel habitu, non habent actu; ideo principatuum est officium, usum et actum huius reuerentie nos docere. Et  dilectione, carnis infirmitate, diaboli suggestione: ideo officium potestatum est omne contrarium arcere. Hypophaniam uero sic diffinit: »Hypophania est nature legibus occurrens et arcana reserans pro sui capacitate.« Nature siquidem legibus occurrunt uirtutes quia preter usitatum cursum nature, secundum superiores causas, per eos Deus frequenter miracula operatur. Arcana etiam reserant, sed pro sua capacitate, quia aliter angeli, aliter archangeli celestia nobis secreta reuelant. Archangelorum enim est, summa et maxima, angelorum uero minima nuntiare. Talium estis, dilectissimi patres, in terra characteres, quos angelos uocat Malachias. Cum enim ardore diuini amoris incalescitis, cum altiori intuitu in libro uite per  contemplationem legitis et studetis, cum iudicii libra iustum iudicium subditis iudicatis, epiphanie characterem induitis. Cum in ipsa uero uestra prelatione subditorum uestrorum conseruos uos esse cognoscitis, cum usum obedientie prelatis uestris impenditis, sicut uobis impendi uultis; cumque his omnibus contraria uiriliter arcetis; hypophanie participio estis insigniti. Cum autem in carne preter carnem uiuitis, et in terris uitam celestem ducitis, illud quod de quodam sancto legitur  , imitantes, »Primum miraculum, quod fecit, ipse erat;« quando etiam arcana celestia reseratis unicuique pro sua capacitate, spiritualibus spiritualia comparantes; mel et lac habentes sub lingua, cibum  et potum celestium conuiuiis nuptiarum preparantes, in terris hypophanie officium exhibetis.

Necesse est ergo ut labia uestra scientiam custodiant. Labia quidem, quibus credita sunt eloquia Dei labia quibus datum est, illud eulogium proferre, quod panem et uinum transubstantiare potest in corpus et sanguinem Christi: labia, quibus commissa est sollicitudo orandi pro uestra et populi ignorantia; labia, quibus data est potestas ligandi et soluendi, utpote que facta sunt claues regni celorum. Nam quoniam quorumdam labia non custodierunt scientiam, perierunt propter suam insipientiam. Et qui stantium esse debuerunt, cadentium facti sunt characteres angelorum. Non enim ignorat prudentia uestra, fratres  karissimi, quod de quolibet ordine angelorum aliqui ceciderunt; et in hoc caliginoso ere retrusi peruertunt homines, et quasi quosdam sui characteres in operibus suis eos efficiunt. Cum enim uideo quosdam igne cupiditatis ardere, quosdam abuti dono scientie, quosdam subditos sine discretione iudicare: illos sine dubio intueor, qui de celesti Epiphania ceciderunt. Cumque alios uideo, qui nec scientiam habent reuerentie, nec usum eius prelatis exhibent, que sibi uolunt a subditis exhiberi, nec arcere uolunt contraria uirtutibus, sed sordescunt in fecibus suis: illorum, qui de celesti hyperphania lapsi sunt, characteres intueor  angelorum. Cum uero quidam nature legibus occurrunt, contra naturam carnis legibus seruientes, dolis intendentes et fraudibus, ludis et uaniloquiis, magis quam spiritualibus, illorum efficiuntur characteres, qui de celesti hypophania ceciderunt. Necesse est ergo, ut labia uestra custodiant scientiam, quia non sufficit una clauis ad ligandum uel soluendum, sed cum potentia soluendi seu ligandi necessaria est scientia discernendi. Ergo quia ad iudicandum congregati estis, trium legum iudicium ante mentis oculos habere debetis, legis uidelicet naturalis, cuius iudicium est: »Quod tibi non uis fieri, alii ne feceris; et quod tibi uis fieri, alii feceris.« Interdum tamen uti debetis iudicio scripte legis: raro tamen, et quando occurrit  causa ineuitabilis, cuius iudicium est, Dentem pro dente, oculum pro oculo . Sed raro, ut dictum est, sicut ait legislator noster beatus Benedictus, quando scilicet nichil proficiunt unguenta adhortationum, uindicta uerberum sua et fratrum suorum oratio, si prius hec fuerint adhibita, nichilque proficiant tunc utatur ferro abscissionis, sicut scriptum est: Infidelis si discedit, discedat ; ne una ouis morbida totum gregem contaminet. Sepius tamen, et fere semper nisi forte patientia uestra uir impudens et incorrigibilis abutatur, iudicio legis spiritualis uti debetis; illo uidelicet, quo dicitur: Si te percussit quis in maxillam, prebe ei et alteram , ut sic tanquam uiri sapientes et discreti, sciatis,  in quibus remissiuum, in quibus uero punitiuum debeatis iudicium exercere, scientes, quia in quo iudicio iudicaueritis, iudicabimini, ab illo iudice, qui reddet unicuique secundum opera sua, cum uenerit iudicare seculum per ignem.



SERMO XXXuI. IN FESTO OMNIUM SANCTORUM

Congregate illi sanctos eius, qui ordinant testamentum eius super sacrificia . Nemini nouum uideatur, quod beatus Bonifacius antiquum illud templum a Phoca Cesare impetratum, in honore sanctorum Omnium haberi uoluit consecratum. Preceptum enim in Isrel est, et iudicium  Deo Iacob. Preco siquidem ille antiquus, prefectus in cantoribus, Barachielis filius, piscatores illos, quorum retia rupta sunt a conclusione piscium suorum redarguens: piscatores alios, quorum retia rupta non fuerunt a conclusione piscium centum quinquaginta trium, exhortatur, cum ait: Congregate illi sanctos eius. Intitulatur enim Psalmus Asaph. Quis sit autem Asaph, ex genere, ex dignitate officii, ex nominis interpretatione, dignoscere non erit inutile. Asaph, sicut in Paralipomenon legitur, fuit filius Barachielis qui factus est inter cantores unus quatuor magistrorum. Interpretatur autem synagoga, siue quod  idem est, congregatio. Sed cum omnis congregatio siue hominum sit, siue pecudum, synagoga posset appellari, proprie tamen synagoga dicitur, congregatio populi Isrel. Sed cuius Isrel? Est enim Isrel secundum carnem, et est Isrel secundum spiritum. Non omnes, ait Apostolus, qui sunt ex Isrel, hi sunt Isrelite sed in Isaac, id est filio promissionis, uocabitur tibi semen ; semen inquam, de quo dictum est ad Abraham: In semine tuo benedicentur omnes gentes . Quod exponens Apostolus: Non ait in seminibus, inquit, quasi in multis; sed in semine tuo, qui est Christus . Illi ergo Isrelite sunt, qui in Christo benedicti sunt. Sed qui sunt hi benedicti? Omnes qui uiderint istos cognoscent eos, quia  isti sunt semen cui benedixit Dominus . Quis enim uidens obedientiam uestram, abstinentiam uestram, laborem uestrum et deuotionem, inuigiliis, in ieiuniis, in psalmodia, non cognoscat, quod uos estis semen Domini Sabaoth, semen de semine, quod Dominus reliquit nobis? Nisi enim, ait Scriptura, Dominus Sabaoth reliquisset nobis semen, quasi Sodoma fuissemus, et quasi Gomorrhe similes essemus . uerumtamen, karissimi, uestra congregatio Asaph Barachielis est: et uere Asaph dici potest: Asaph, quia multe filie congregant diuitias, uos supergredimini uniuersas. uos enim estis aceruus ille testimonii, congregatus in confederatione Iacob et Laban.  Nam quod ipse Dominus pacem habeat cum populo terre, quasi cum Laban, in patientia uestra et perseuerantia uestra testimonium perhibetis. Quoties enim in labore fortitudinem, in tentatione patientiam, in opere bono perseuerantiam, demonstratis, lapides in aceruo testimonii congregatis. Ex his siquidem tumultus testis efficitur, in quo primum lapidem Iacob posuit; et post ipsum fratres eius. Cum enim Dominus in lucta passionis tanquam luctator insuperabilis,  patientiam demonstraret, lapidem posuit in aceruo. Deinde quando filii eius, siue fratres, ad imitationem eius diuersas uirtutes accumulant, lapides in tumulo coaceruant. Filii enim sumus, in hoc quod est Deus; fratres, in eo quod  est homo. Filii sumus, in hoc quod fecit nos; fratres, in hoc quod humane nature defectui absque peccato nobiscum communicauit. Filii ergo sumus, per gratie donum; fratres, per nature consortium. Unde nec confunditur fratres nos appellare, dicens quodam loco sic: Narrabo nomen tuum fratribus meis . uos igitur quos ad glorificandum seipsum amor Christi ab aquilone et mari congregauit in unum, uos, qui cum uero Iacob in confederatione Dei et hominis, non dispergitis, sed colligitis cum eo, sicut ait: Qui non colligit mecum dispergit : uos, inquam, qui uirtutes congregando, in hac ualle lacrymarum ascensiones disponitis ut ascendatis in montem Domini, misericordiam et benedictionem a Deo accepturi,  dici potestis Asaph et filii Barachielis. Asaph, propter congregationem uirtutum; Barachielis, propter benedictionis donum. Barachiel enim benedictio Domini interpretatur. Asaph igitur estis, per meritum; Barachielis, per premium: Asaph per gratiam, filii Barachielis per retributionem. Asaph estis, qui magisterium tenet in cantoribus. Nam cum in citharis et tympanis et choris, et diuerso genere musicorum dulcis sonus suauisque fieri possit harmonia, super omnes coram Deo dulcis est ille meliodorus: in quo tangitur corda cordis, et uita respondet uerbis: ubi tangitur acuta per deuotionem; grauis uero corda per patientiam et tribulationem. Quomodo in cantoribus primatum tenere non debeat qui canere nouit per predicationem  tuba, in psalterio uero, qui a superiori sonat per contemplationem; in cithara que ab imo sonum reddit, per miserie sue discussionem; in tympano per carnis mortificationem; in choro per fraternam dilectionem; in chordis per cordis intentionem; in organo per deuotionem; in cymbalis iubilationis et bene sonantibus, per hilaritatem et exsultationem? Hilarem enim datorem diligit Deus . Tales cantores estis uos, fratres karissimi; et talibus instrumentis aures Dei mulcere didicistis. Clamet igitur Asaph: clametis et uos, clamet piscatoribus nostris, quorum retia rumpi non possunt. Clamet illis, insultando; clamet istis, exsultando. clamet illis, ad increpandum; clamet istis, ad exhortandum; clamet illis, ut foras mittant pisces,  qui rumpunt retia; clamet istis, ut congregent et gaudeant in captura. uultis audire karissimi que sunt antiqua retia, que rupta sunt, qui piscatores, et qui pisces fuerunt? Antiqua retia, antiquam illam arbitror Synagogam quam modo dilaceratam uidetis et dispersam. Et in compositione retium istorum, nodos possumus appellare signa illa quibus antiqui Deo adherebant; uel eorum operationes, qui inter eos sancti erant. Nam sicut ex duobus funiculis nodus efficitur, sic ex Dei miraculis, et patriarcharum operibus, fiebat in retibus nexus amoris. Ut enim antiquos Deus diligeret, quasi quidam nodus erat innocentia Abel, iustitia Ne, Abrahe fides, deuotio Isaac, afflictio Iacob, mansuetudo  Moysi, fortitudo Dauidis. Ex alia uero parte, ut ipsi Deum diligerent, suscepit sacrificium Abel; saluauit ab aquis diluuii Ne; ditauit Abraham in Chanaan; desiderium Isaac impleuit; Iacob de manibus Esau liberauit; Moysen et fratres suos filios Isrel, de sub iugo Pharaonis eduxit; Dauid de post fetantes assumens, in rege sublimauit.

In istis ergo et talibus antiqua retia contexuit. Sed pisces in retibus paulatim palpitare ceperunt, et ruperunt retia. Quid enim pusillanimitas ipsa, qua contra Deum murmurabant, inter Aegyptios et mare Rubrum? Quid illa superfluitas in Mara pro amaritudine aquarum? quid illa murmuratio in fastidio leuis cibi? quid illa uoluptas in desiderio carnium  Aegypti , nisi interruptionis foramina, que fecerunt pisces in retibus congregati? Hinc enim uinculum dilectionis incepit dissolui, quo cum Deo innodati erant, cum ipsi beneficiis eius ingrati, Aegyptum cupiebant; fecerunt uitulum conflatilem; murmurabant contra Moysen; ipsum quoque Deum blasphemabant . Sed tamen si inter eos aliqui tales inuenti sunt, qui Deum in huiusmodi blasphemiis offenderent, propter aliquos tamen, qui inter eos sancti erant, parcebat toti multitudini; nec retia funditus permittebat dissolui. Ipse enim est, sicut locutus est ad Abraham, qui propter decem iustos, Sodomitis omnibus pepercisset: si in Sodomis eos inuenisset . Sed quoniam paulatim caritate filiorum Isrel refrigescente,  tanta inter eos excreuit malitia, tanta superbia, tanta cupiditas, et infidelitas tanta, ut non tantum mali in seipsos, uel in sanctos Dei essent, sed in ipsum Dei Filium exardere, tenere, occidere non timuerunt: nullus utique inter eos bonus inuentus est, sed sicut Sodomitis pares inuenti sunt in preuaricatione; sic etiam eis pares facti sunt in reprobatione. Hinc igitur est quod Asaph Synagogam illam redarguens, ibi dicit: Peccatori autem dixit Deus: Quare tu enarras iustitias meas?  Sicut iam diximus, piscatores, quorum retia rupta non sunt, ad copiosam capturam inuitat, ubi ait: Congregate illi sanctos eius . Retia enim que rumpi non possunt, presens est Ecclesia, que  est congregatio sanctorum: quorum nodi sunt hinc religio, uita uel mores, inde uero nature, gratie, et glorie donum. Istorum igitur retium sunt pisces, subditi; piscatores, prelati. Ipsis ergo dicitur: Congregate illi, pisces bonos, non illos qui confundunt legem Dei, in sterilibus obseruantiis, et sacrificiis carnalibus, sed congregate sanctos illos, qui ordinant testamentum eius super sacrificia. uos igitur, fratres, congregate, uel predicando, uel opere sectando, uel honore prosequendo. Predicando sanctificandos; opere sectando, quos uidetis imitandos; honore prosequendo remuneratos, uel remunerandos. Secundum enim metonymiam, que figura est, per quam continens designatur in contento, sanctos congregat, qui sanctorum sanctitatem coaceruat.  Si enim imitamini in contemplatione Dei angelos, patriarchas in fide, prophetas in spe, euangelistas in predicatione, apostolos in religione, in continentia uirgines, in patientia martyres, in abstinentia confessores; bene congregatis sanctos omnes. Congregate illi. Cui illi? Illi qui locutus est: Deus Deorum locutus est, et uocauit terram, a solis ortu usque ad occasum . Eorum autem, qui congregant, alii sunt, qui Deo deorum congregant; alii uero diis, id est hominibus, siue demoniis. De hominibus dictum est: Ego dixi: Dii estis, et filii excelsi omnes . De demoniis autem: Omnes dii gentium demonia .

Hominibus ergo congregant qui propter gratiam potentium, siue propter honorem terrenum, uite  sanctimoniam custodiunt. Hinc est, quod potentibus clamat subditus: Ecce tot annis seruio uobis, nec unum de mandatis uestris preteriui; uos nec unam obedientiam mihi dedistis. Et tanquam filii illius euangelici ore loquens Patrem suum sollicitat dicens: Ecce iste, qui modo de seculo uenit, qui huc usque portionem suam, uiuendo luxuriose, dissipauit; postquam intus uenit, statim ad obedientiam uocatus est. Ego autem tot annis, strenue conuersatus sum; et abbas nec unam obedientiam dat mihi. Alii uero non hominibus, sed demonibus congregant, sicut ii, de quibus dictum est: Immolauerunt demoniis, et non Deo, diis, quos ignorabant . Gentes enim in honore deorum suorum, plerumque in abdicatione rei temporalis, plerumque  in abstinentiis, multoties uero in carnalibus sacrificiis, sollicite intendebant. ueteris uero Testamenti Patres, non hominibus, non demoniis, sed Deo, deuoti erant; cultum religionis illius persoluentes ei, quam illi demoniis exhibebant. Et hoc multo melius; illi enim nec fidem, nec uere religionis cultum habebant. Isti uero etsi nondum ueram religionem cognoscerent, fidem tamen iam habebant. Sed tandem crescente fide, creuit religio. Nam ordinare testamentum Dei inceperunt noui testamenti Patres, super precepto sacrificiorum: quod illi carnaliter intendentes, intentionem datoris confundebant. Non enim de re sacramenti, sed de sacramento rei; non de ueritatis signo, sed de ueritate signi; non de significante, sed significato, locutus  est Deus, cum de legalibus ceremoniis eis loqueretur. Unde in hoc eodem Psalmo ait: Non in sacrificiis tuis arguam te . Et: Nunquid manducabo carnes taurorum: aut sanguinem hircorum potabo?  Hinc etiam per Isaiam ait: Quo mihi multitudinem uictimarum uestrarum? Plenus sum . Et per Ieremiam: Comedite, ait, carnes, quia non sum locutus de holocaustomatis istis, die qua eduxi uos de terra Aegypti : significans, quod de spiritualibus sacrificiis, et non carnalibus intendebat. Unde ad illorum differentiam, qui sic in zelo Dei, quem utique habebant, sed non secundum scientiam, super sacrificium, Dei mandatum confundebant, dictum est: Congregate illi sanctos  eius: qui ordinant testamentum eius super sacrificia. Non qui confundunt, sed illos congregate, qui secundum mandatum in sacrificiis suis sal apponunt, pellem detrahunt, et ut fetus uarios pariant, in canalibus suis uirgas, partim cum cortice, partim decorticatas mittunt. Quid est sal apponere? Mandatum sacrificii secundum spiritualem sapientie sensum intelligere. Quid est pellem detrahere? Retinere sensum, et littere uelamen remouere; hoc etiam est uirgas decorticare. Cum enim prelati in libris, quasi in canalibus sensum spiritualem in littera ruminant, ut inde subditi uirtutes uarias acquirant, uirgas decorticant, ut uarios fetus oues parturiant. Isti ergo sunt, qui ordinant testamentum Dei super sacrificia. In illis siquidem sacrificiis  nichil aliud legislator intendere uoluit, nisi quod in ipsis intendebat ostendere, quomodo, uel in bonis que sponte fieri solent, uel in bonis que fieri solent per necessitatem, se deberet habere. Bonum enim, quod sponte fit, quia coram Deo dignius est, primi ordinis esse demonstrat, cum ipsum per species suas primo subdiuidit. Bonorum enim que sponte fiunt, quedam cum maiori, quedam cum minori deuotione perpetrantur. Igitur que cum maiori deuotione fiunt, sub holocaustis; illa uero que cum minori, sub hostiis pacificis memorantur.

Item, bona illa, que cum maiori deuotione fiunt, quedam ad actiuam, quedam uero ad contemplatiuam uitam pertinent, eo quod actiua uita prior sit, non dignitate, sed exercitio. Actiuam uitam diuidit  in holocausta bouis, ouis et capre. Sunt enim quidam, qui se totos Deo committunt, fortes robore, strenui labore, qui secundum Dei mandatum, relinquunt omnia; et se et fratres suos de labore manuum suarum pascunt. Isti bouem in holocaustum ponunt. Qui quando nichil terreni premii in labore querunt, sed in respectu summi pontificis, id est Dei, totum faciunt, quasi ad Aaron bouem adducunt. Et cum hilariter operantur, quia hilarem datorem diligit Deus, manus super caput hostie ponunt. Cum autem inter labores, quidquid uoluptatis est, quidquid carnalis affectus esse potuit, remouent, pinguedinem de sacrificio tollunt. Qui autem in ipso labore tempus et locum, quia quandoque  uacare debet propter orationem, discernere scit, artus hostie disponit. Cum uero propter laboris pondus, ut plerumque fieri solet, non amittit deuotionem, sed cogitat in labore retributionem mercedis: lignis cogitationum suppositis, ignem sancti Spiritus in altari cordis accendit. Alii autem robore debiles, etate senes, simplices sensu, censu diuites, quando sibi amicos faciunt de mammona iniquitatis, se et sua Deo in monasterio conferentes, quasi oues de lacte et uelleribus pascentes possessores suos; Deo seruientes de patrimonio et diuitiis suis sustentant. Sicut ergo illi laboriosi, ita isti simplices, solum pro Dei amore, cum hilaritate et deuotione sancti Spiritus innocenter uiuere debent. Alii uero nec corpore fortes, nec rebus locupletes, pro peccatis  suis tamen, eo quod de factis suis cauteriatam habent conscientiam, omni modis intendunt in penitentia, in mortificatione carnis, in ieiuniis, et in omni genere subiectionis. Isti igitur euangelicum publicanum uiuentes, nec oculos audent ad celum leuare , sed omni hora de peccatis suis se reo existimantes, ad omnia que eis iniunguntur, uelut operarios malos se iudicant, et indignos. Isti capram Deo offerunt in holocaustum, qui ritum bouis et ouis in sacrificio tenent, quando cum hilaritate et deuotione et spe salutis eterne, inceptam penitentiam perseuerentia felici consummant. Contemplatiuam autem uitam, sub holocaustorum specle distinguens, species eius lex subdiuidit, in typo turturis, uel columbe, uel in sacrificio simile. Qui  enim contemplatiuus esse desiderat, oportet, ut in castimonia uite intendat, ut illam que gemitum docet, doctrinam querat: gemitu et contemplatione alta petat. Hic offert turturem in holocaustum, cuius ascellas frangit, quando propter studium uacat a labore; uesiculam tollit, quando superbiam reiicit; plumas uero abiicit, cum pristinam uanitatem relinquit; sanguinem in basi altaris fundit, qui pro Deo totius carnalitatis affectum contemnit. Secundum eumdem ritum etiam columbam immolat, qui simpliciter in cogitatione cogitat, ut scriptum est: Meditabor ut columba . Similam autem, qui in obseruantia pure conscientie, et per contemptum secularis uite offert de clibano, et per mortificationem carnis de craticula; et de sartagine  per frixuram mentis: que quando cum deuotione patitur, oleo similam linit; et cum inter ista deuotionem orationis non amittit, etiam in sacrificio thus admittit. In isto tamen sacrificio nec fermentum, nec mel debet admisceri, quia nec malitia, nec carnalis delectationis dulcedo debet diligi. Mellis tamen primitias Deo offerat, quia necesse est ut religionis initium cum deuotione suscipiat.

De illis autem sacrificiis, que cum minori fiunt deuotione, sub hostiis pacificorum intendit, cum ea uel sub specie bouis, uel ouis, siue capre, sicut supradictum est, legislator subdiuidit. Sicut enim inter illos, qui se et sua committunt, alii laboriosi sunt, et omnia que laborant Deo conferunt, alii  corpore debiles, ea que possident, ut uiuere simpliciter possint, dimittunt; alii autem, qui pauperes sunt, et laborare non possunt: et tamen pro penitentia, ad arbitrium prelati sui se Deo in monasterio committunt: ita et in seculo degentium quidam laborare possunt, et de labore suo multa suis reseruant posteris; et multa pro Deo largiuntur egenis; et isti de boue hostiam pacificorum offerunt. Alii uero uiribus corporis destituti simpliciter in seculo uiuunt, nichil mali proximis suis inferunt, nec inferre moliuntur, et de iis que acquisierunt a iuuentute, pro facultatis quantitate largiuntur. Isti de oue pacificorum hostiam offerunt. Alii autem et debiles et egeni, de conscientia sua solliciti; et peccata commissa confitentes, et penitentiam iniunctam  deuote suscipiunt et exercent. Isti quando penitent, capram immolant in sacrificio pacificorum. In omnibus tamen caudam et adipem offerre Deo debent: caudam in perseuerantia, adipem in affectu. Omnis siquidem affectus, siue ille qui ad gule illecebras pertinet, tanquam adeps, qui uentrem operit; siue secularis amor, tanquam adeps qui operit uitalia, siue alicuius male uoluntatis affectus, tanquam adeps iecoris; siue uoluptatis amor, tanquam adeps, qui operit renunculos, cum ipsis renunculis, prorsus dimittere debent etiam illi, qui in seculo Deo uiuere satagunt, ut sic utantur hoc mundo, tanquam non utentes; tanquam nichil habeant, et omnia possidentes; et non tantum renunculi in uoluptatis opere relinquendi sunt, sed etiam adipem renunculorum,  id est ipsius uoluptatis affectum, Deo debent consecrare. Bonum autem quod fit ex necessitate, sub specie sacrificiorum, que pro peccatis fieri solent, per species etiam suas subdiuidit legislator. Qui enim peccat, necesse est ut per penitentie bonum se corrigat. Unde Dominus geniminibus uiperarum, tanquam peccatoribus, clamat: Facite fructus dignos penitentie . Digni enim sunt penitentie fructus, si personam agentis, et actum peccati consideres: si secundum utrumque, penitentie bonum uel aliis dones, uel tibi assumas. Unde etiam sacrificium pro peccatis bifariam diuiditur, scilicet secundum personam, et actum. Est enim peccatum aliud singulare. aliud uniuersale; aliud fit ex ignorantia, aliud ex temeritate; aliud  ex contemptu, aliud ex deliberatione.

Peccatum igitur, quod fieri solet per ignorantiam, primo tractat sub ignorantia sacerdotis, sub ignorantia principis, et anime. Omne enim peccatum, secundum diuersas personas, maius aut minus iudicari debet. Si enim sapiens est, qui peccat; si potens, ut cauere possit, uel sciat, multo grauius puniri debet quam ille qui peccatum cauere nescit, nec potest. Sacerdos, de cuius ignorantie peccato primo tractat, sapientem significat; princeps uero, de quo secundo agit, potentem demonstrat; anima uero, stultum uel imbecillem. Quia igitur maius est peccatum sapientis, uel potentis quam simplicis, ideo maiori indiget ultione peccati. Cum igitur de peccato sacerdotis per ignorantiam  facto tractat, penitentiam eius sub oblatione uituli disponit. Penitentiam uero principis, quia peccatum potentis maius est, quam peccatum pauperis, minus autem, quam peccatum sapientis, penitentiam eius diuidit sub specie hirci, qui capra dignior, indignior uitulo cognoscitur. Peccatum autem pauperis et idiote per capram expiari demonstrat. Quia igitur sapiens quando peccat, oportet ut delectationem peccati per laboris rigorem emendet, bene per uitulum, qui est animal labori dedicatum, monstratur expiari. Qui cum hilaritatem mentis in penitentia ostendit, manus super caput hostie ponit. Cum autem discordiam illam quam inter se et Deum peccatum fecit, per  plenam peccati confessionem interrumpit; digito in sanguine intincto uelum inter sanctum et sanctum sanctorum, septies aspergit. In uelo enim peccati discordia demonstratur. Nam sicut uelum illud sanctum diuidebat, et Sanctum sanctorum, ita peccati discordia hominem a Deo separat, et ab homine Deum. Intingimus igitur indicem in sanguine, cum peccatum indicamus in confessione. Septies uero contra uelum sanguinem proiicimus, cum per septenariam confessionem peccati, discordiam illam diuidi, demonstramus.

Omne enim peccatum ex septem circumstantiis cognoscitur: ex actu et agente, ex peccati complicibus, ex loco, ex tempore, ex causa et modo. Reliquum  autem sanguinem ad basim altaris fundimus, quando totam peccati crudelitatem coram Deo, qui est basis altaris, effundimus. Quatuor autem cornua altaris intingimus, quando ita dolemus de peccato, ut spem non amittamus; quando ita dolemus de dolore pene, ut non desinamus gaudere de fructu penitentie. In altari enim cor designatur; in quatuor cornibus, cordis affectiones. Totum uero adipem Deo consecramus, cum totius delectationis pinguedinem propter Deum dimittimus; pellem autem portamus, cum actum penitentie exterius sustinemus; carnem uero mortuam, cum patimur carnis mortificationem; caput portamus, cum principium penitentie Deo consecramus; pedes, quando penitentiam ad perseuerantiam  perducimus; intestina uero, cum in patientia possidentes animam, contritionem cordis patimur, et amaritudinem; fimum autem, quando humanitatis sustinemus ignominiam. Sed quoniam quidam sunt, qui hec omnia patiuntur, non propter Deum, sed ut uideantur ab hominibus, ideo dictum est ut deferant hec extra castra in locum mundum. Extra castra defert hostiam, qui extra hominum cognitionem coram Deo uitam sustinet religiosam. Ipse enim est locus mundus, ubi cineres effundi solent, quia omnis qui mundari appetit, oportet ut perseuerantiam penitentie in ipso consummet. Hoc idem de oblatione principis, que fieri solet pro peccato, sub specie hirci, uel ut spiritualius dicam, chymarri demonstrat. Chymarrus  enim, hircus est hiemalis: in hiemali hirco penitentie amaritudo designatur. Minor tamen penitentia priore, quia maior est uitulus, quam hircus; et princeps indignior quam sacerdos. Similiter et de capra dicimus, quia penitentiam simplicis demonstrat, eo quod capra minor sit hirco, similiter et uitulo. Multa his similia habeo uobis dicere, fratres mei; copiosam enim materiam uobis prelibaui, sed ne fastidium generent, sufficiant uobis ista. Nam ut occasionem darem uobis, ostendi quomodo sancti ordinant testamentum Dei super sacrificia. Illos ergo congregate in unum, ut cum eis una regnare possitis, cum Christo, qui unus est, cum Patre et Spiritu sancto. Amen.



SERMO XXXuII. IN DEDICATIONE ECCLESIAE.


Super muros tuos Ierusalem constitui custodes, etc. . Non minor est uirtus, quam querere, parta tueri. Nam sicut circa diuitias temporales concurrere solent tria, quorum primum precedit, hoc est labor in acquirendo; secundum comitatur, custodie sollicitudo; tertium uero sequitur, dolor uidelicet in perdendo; ita circa spirituales diuitias tanto labor acquirendi grauior esse debet, sollicitudo custodiendi diuturnior, quanto uel non habendi uel perdendi dolor est perniciosior; uel quanto acquisitio earum pretiosior est negotiatione argenti et auri. Propterea memores filiorum Berothite, qui Isboseth occiderunt in stratu  suo, eo quod ostiaria purgans triticum obdormiuit; non ostiarie, sed ostiario forti nos et nostra pariter committamus, quia non solum non letificat, sed mentem affligit res, que acquisita diligitur, et per negligentiam perit. Et quoniam dicit Apostolus, quia templum Dei sumus , a templo testimonii parabolam assumamus. uidete quanto labore templi lapides precisi fuerint a materia inutili et confusa; quanto postea labore politi, post hec in membra formati, ad ultimum in unum corpus Ecclesie compacti. uidendum etiam quanta industria, quibus aspersionibus, illuminationibus, unctionibus, thurificationibus, dedicatum fuerit templum Dei. Hec enim omnia in figura nobis contingunt, qui lapides uiui sumus in edificio Dei. Cum  igitur uel demonum uel hominum inutilium importuna suggestio nos premebat, et eorum colloquia seu consortia optimos mores corrumpebant, in modum lapidis fuimus obdurati, quia ad exercitium boni operis facti sumus immobiles quasi lapis. Sed iam ab illa confusa materia per Dei gratiam separati, et multis tentationum tunsionibus expoliti sumus in Ecclesie membra formati, et uno glutino caritatis in unum Ecclesie corpus uniti. Sed et ad meritum sanctitatis, lacrymarum aspersione, lectionis uel predicationis illuminatione, deuotionis uel exhortationis unctione, deuote etiam orationis frequenti thurificatione, soli Deo sumus dedicati, ita ut ad exterioris edificium et ad hominis  sanctuarium nichil desit. Et hec sunt instituta religionis: sed si custodita non fuerint, quid prodesse possunt? Propter hoc Salomon precepit fieri circa templum triginta domos paruulas, ut essent cubilia et cenacula hebdomadariorum, et eorum qui templum Domini custodirent, aut eidem templo deseruirent. Sed et super muros Ierusalem constituti sunt custodes, de quibus in Canticis ait sponsa: Inuenerunt me custodes murorum . Hinc est, quod in oratione clamamus: Tu, Domine uniuersorum, qui nullam habes indigentiam, uoluisti templum tuum fieri in nobis, conserua domum istam immaculatam in eternum . Hinc enim Moyses circa tabernaculum excubias ordinauit, non solum exterius, sed  interius, id est non solum circa atrium, sed circa sanctuarium. Hec autem dixerim, quia sicut unumquodque istorum uocabulorum equiuocum est ad multa, ita et ipsa simul uniuoca sunt ad unum. Nam sicut per tabernaculum et templum, sic et per domum et Ierusalem, Ecclesia figuratur, diuersis tamen respectibus. Est enim Ecclesia tabernaculum, in hoc quod requies est militantium et pugnatorum; domus uero in hoc, quod requies est laborantium et actiuorum; templum, quia requies est contemplatiuorum; uisio pacis, sic enim interpretatur Ierusalem, quia requies beatorum. Omnium est enim generalis Ecclesia, tamen per partes diuisa.

Est etiam, ut dixi, unumquodque eorum equiuocum  ad multa. Dicitur enim quandoque emphatice, quandoque antonomastice, quandoque specifice, quandoque allegorice, quandoque anagogice, quandoque tropologice. Emphatice, id est expressiue, dicitur Christus Deus et homo. Nam sicut in illo tabernaculo erat atrium, et sanctum, et Sanctum sanctorum, ita et in illo Deo et homine Christo, quasi atrium fuit corpus, quod foris patuit, sanctum anima, sanctum sanctorum diuinitas. Specifice uirgo Maria, que intra cortinas candide carnis sue Deum et hominem in tribus substantiis operuit. Allegorice generalem significat Ecclesiam, cuius quasi atrium est Ecclesia, que laborat in propatulo; sanctum, Ecclesia que exspectat in purgatorio; sanctum sanctorum, Ecclesia que regnat  in celo. Anagogice quoque illa celestis Ecclesia figuratur, de qua scriptum est: Domine, quis habitabit in tabernaculo tuo?  Cuius atrium administratorii spiritus sunt angelorum, missi in orbem propter eos qui capiunt hereditatem salutis. Sanctum uero, media hierarchia, que a superiori suscipit, que inferiori hierarchie iniungit. Sanctum sanctorum, superior hierarchia, que Deo assistit, ut scriptum est: Millia millium ministrabant ei; et decies centena millia assistebant ei . uel assignare possumus atrium hypophanie, sanctum hyperphanie, sanctum sanctorum theophanie. Arca intra sanctuarium, cuius uirga est potentia Patris, tabule sapientia Filii, man uero benignitas Spiritus sancti. Tropologice, id est  moraliter, totus homo Totus dixi, id est interior et exterior; exterior homo, patens atrium, sanctum uero, uel sanctum sanctorum, cor humanum. Et huic appellationi uniuoca sunt quatuor supradicta uocabula. Nam de tabernaculo humani corporis scriptum est: Habemus altare, de quo non habent edere, qui tabernaculo deseruiunt . Hoc idem domus significat, sicut ait Apostolus: Scimus quod si domus ista terrestris corrumpitur, domum habemus non manufactam eternam in celis . Et iterum Iob: Ecce qui in conspectu eius sunt, non sunt stabiles; et in angelis suis reperit prauitatem: quanto magis qui domos habitant luteas, et terrenum habent fundamentum, consumentur  uelut a tinea . De templo quoque dicit Apostolus: Templum Dei sanctum est, quod estis uos . Et in libro Machabeorum: Tu, Domine uniuersorum, qui nullam habes indigentiam, uoluisti templum tuum fieri in nobis . De Ierusalem uero in psalmo: Ierusalem, que edificatur ut ciuitas . In Euangelio: Intrauit iehsu in quoddam castellum . Tota enim illa Euangelii lectio allegorice de gloriosa intelligitur uirgine, et exponitur. Ipsa enim castellum fuit, omni uirtutum munitione uallatum.

In typum igitur huius tropologici tabernaculi illi emphatico Moyses excubias ordinauit; et alios qui atrium, alios qui sanctuarium custodirent; et sicut  exterius, sic et interius; alios ab oriente, alios a meridie, alios a septentrione, alios disposuit ab occidente custodes. Hoc autem factum in figura utriusque hominis, exterioris scilicet, cuius actiones scrutande sunt et examinande; et interioris, cuius cogitationibus omnis est adhibenda sollicitudo. Est enim homo exterior quasi in atrio, interior quasi in sanctuario. Quia ergo inter homines alii bonas actiones incipiunt, alii caritatis feruore proficiunt, alii post initium boni operis languescunt, alii autem penitus deficiunt; necessarium est custodie diligentiam incipientibus, qui adhuc ab oriente cubant, adhibere. Hoc idem dico de illis qui quasi a meridie proficiunt caritatis feruore. Similiter et de illis quorum, abundante iniquitate,  caritas refrigescit, et sic per defectum declinant ad aquilonem; et de illis, quibus iam non lucet sol iustitie, quia qui male agit, odit lucem; et sic per casum praui operis labitur ad occidentem. Dicit ergo Moyses: Ab oriente custodient tabernaculum, Iudas, Zabulon et Issachar. Et bene, quia ut homo bonum opus custodiat, quod incipit, necesse est, bonum agricolam imitari, qui in spe fructuose messis laborat: primo ab agro tribulos et spinas euellens, et incepto labori fortiter incumbens, seminare festinat, quod sibi uiderit expedire. Hec tria debet attendere, qui boni uult operis initium custodire. Debet enim mercedis eterne fructum attendere; que merces figuratur per Issachar, qui merces interpretatur. Debet etiam spinas  peccatorum et tribulos uitiorum confessione sarire. Propter hoc Iudas, qui confitens interpretatur, adiungitur. Debet quoque labori suo fortiter incumbere, ne deficiat: et sic Zabulon habitaculum fortitutidinis labores inceptos custodiat. Qui uero sunt in ascensu feruoris, reprimendi sunt, ne forte superbiant, eo quod sibi ceteris meliores appareant. Dicendum est quia laudanda est nauigantis felicitas; sed cum uenerit ad portum. Laudanda est pugnantis audacia, sed cum peruenerit ad triumphum. Non ergo glorietur accinctus eque ut discinctus: nec letetur dum nauigat, donec ad littus perueniat. Ideo obedire non desinat, nec suum superiorem contemnat.

 Sed sic de se mediocriter sentiat, ut nec per superbiam eleuetur in summis; nec per desperationem deprimatur in imis. Propter hoc Moyses precepit, ut meridianam plagam custodirent Ruben, Simeon, et Gad. Ruben uidens in medio, Simeon obediens, Gad accinctus interpretatur, ad hoc scilicet ut uideat et sciat se esse in mundo, ubi nichil est stabile; ut sciat, se nondum deposuisse cingulum militie Christiane, nec adhuc emancipatum esse obedientie seruitute. Quod si a bono opere quod incepit, et a feruore suo cogitauerit declinare; statim incipiat attendere, quam horrendum sit incidere in manus Dei uiuentis, Iudicis sapientis, regis potentis. Timenda est illa extremi iudicii diffinitiua sententia, qua dicet ministris: Ligatis manibus  et pedibus, mittite huiusmodi in tenebras exteriores . Ibi gemet a fletu et stridore dentium, incarceratus et reuinctus. Reuinctus, quia ligatus pedes et manus, eo quod affectu et opere fuit in uita dissolutus. Propter hoc Moyses ait: Ab aquilone erunt Dan, Nephtali et Aser . Dan iudicium, Nephtali reuinctus, Aser interpretatur incarceratus, ut ex ipsis nominibus attendat, quid mandatorum Dei contemptores exspectent. Si autem per lapsum peccati ceciderit, reprimenda est in eo desperatio. Nam sicut timendum est, ne illi qui sunt in feruore superbiant, ita timendum est, ne isti post lapsum desperent. Cogitet peccator, quante sit misericordie, qui de publicano fecit apostolum, de blasphemo principem apostolorum, de persecutore  uas electionis.

His igitur confortatus exemplis, circa suos actus ita se modificet, ut in illis que fecit, sit, ut ita dicam, Manasses, id est obliuiosus, sicut ait Apostolus: Ea que retro sunt oblitus, ad anteriora me extendo . Sit etiam circa ea que agit Ephraim, id est frugifer, uidelicet utilis, ut dimissa uanitate det rebus operam, que utilitati conueniant, et per istos labores de filio ire conuertatur in Beniamin, hoc est, in filium dextere, ut sic ab eo qui ouibus statutis a dextris dicturus est: uenite, benedicti Patris mei , a dextris statui mereatur. Propter hoc satis congrue Moyses ait. Ab occidente castra metabuntur Manasses, Ephraim, et Beniamin. Et hec quidem secundum custodiam  actionum, et exterioris hominis disciplinam dicta sunt . Nam ad custodiam scientiarum, id est cogitationum interioris hominis, alios custodes Moyses ordinauit, scilicet filios Leui, Caathitas uidelicet, Gersonitas et Meraritas. Et bene, quia tales ad custodiam sanctuarii debent ordinari, qui in patientia sua sciant animas suas possidere; qui hic manentem ciuitatem non habent; sed se scientes aduenas, futuram inquirunt. Qui etiam sibi ponunt amaritudines in ualle lacrymarum, eo quod differuntur a regno, et adhuc laborant in exsilio. Et hac significatione isti custodes sanctuarii. Caath quippe patientia, Gerson aduena, Merari amarus, uel amaritudines interpretatur. Disposuit autem eos  circa sanctuarium hoc modo. Caathitas diuisit, quia sibi et Aaron fratri suo ab oriente curam sanctuarii commisit. Ceteros uero Caathitas statuit a meridie sub manu Eleazar filii Aaron; Gersonitas a septentrione; Meraritas ab occidente, et utrisque prefecit Ithamar, filium Aaron. Unde sciendum est quod quatuor modis est in corde praua cogitatio, suggestione quasi conceptione, et quasi ab oriente; delectatione quasi iam a meridiano feruore; deliberatione, quasi ab aquilone, quia refrigescente caritate iam incipit iniquitas abundare: tandem contemptu, quasi ab occidente, quia cum uenerit in profundum malorum, contemnit. Propterea timenda est cogitatio in ipso suggestionis ortu, quia  arborum preputia circumcidenda sunt, id est primordia operum amputanda, quia scriptum est:

Principiis obsta . . . . . 
Et quoniam malarum primordia cogitationum prona parit otiositas, que inimica est anime, ager quippe quem non colit agricola, spinas et tribulos parit, teste Salomone, qui ait: Transiui per agrum hominis pigri, et per uineam hominis stulti; et totum repleuerant urtice . Ergo custodiant Moyses et Aaron sanctuarium ab oriente. Moyses diuine legis lator fuit, unde per Moysen lex diuina figuratur, teste Apostolo qui ait: Quandiu legitur Moyses, id est lex Moysi, uelamen est positum in cordibus eorum , id est Iudeorum.  Igitur sollicitudo Moysi studium diuine lectionis insinuat. Aaron uero, cui incumbebat offerre pro sua et populi ignorantia, exsecutionem mandatorum Dei insinuat. In his duobus, id est in assiduitate lectionis et exsecutione mandatorum praue primordia cogitationis amputantur. Unde scriptum est in Psalmo: Misericordia Domini ab eterno, et usque in eternum super timentes eum; et iustitia illius in filios filiorum his qui seruant testamentum eius: et memores sunt mandatorum ipsius ad faciendum ea . Si usque ad delectationem ascenderit cogitatio, in patientie fortitudine etsi non possideat animum, cohibeat saltem manum; quia melior est patiens uiro forti; nec potest, nisi per patientie fortitudinem delectatio  cogitationis euelli. Nam postquam ostium circumstantie male uoluntati aperuit, sola fortitudine, nec alia quam patientie potest euelli, quia soli Caathite sanctuarium custodiunt a meridie. Igitur sibi ipsi uim inferat, et inundanti mari dicat: Huc usque uenies, et hic confringes tumentes fluctus tuos, nec ultra procedes . Illam tamen qua innititur, fortitudinem patientie, non ad suum, sed illius totum referat adiutorium, qui ait: Sine me nichil potestis facere . Non enim humano, sed solum diuino potest humana patientia adiutorio, quidquid potest. Nam Caathite sunt sub manu Eleazari, id est sub potentia diuini adiutorii. Eleazar quippe Dei mei adiutorium interpretatur.  Quod si usque ad deliberationem declinauerit, hoc etiam deliberare non omittat, quem finem perpetrata culpa sortiatur. Transit actus, sed manet reatus. Preterit uoluptas operis, sed eterna est calamitas afflictionis. Cogitet ergo sue peregrinationis incolatum, quoniam omnes Gersonite, id est aduene sumus, nec diu prolongabitur noster incolatus. Sed nos miseri, quid faciemus, aut quid dicemus, cum nil boni ante summum Iudicem perferemus? Propterea custodiant ab aquilone sanctuarium Gersonite. Et si cogitationes licet paruas contemnit, in profundum malorum occidit, quia nullum peccatum adeo ueniale, quod per contemptum fieri non possit mortale: sicut econtrario nullum adeo mortale, quod per contritionem non possit  fieri ueniale. Contemptus quidem penam, sed contritio meretur ueniam. Quia ergo nec bene conueniunt, nec in uno corde morantur, contemptus et contritio: debent contraria curari contrariis, contritione contemptus. Hoc est quod ab occidente sanctuarium seruant, id est illi, qui de omni contemptu, non solum operis, sed cogitationis licet modice, mente conteruntur.

Pretereundum uero non arbitror quod, cum tabernaculum mouebatur, que, quibus, et qualiter, ad portandum fuerint onera distributa. Intrabant Moyses et Aaron sancta sanctorum, arcam Domini nudam tangebant; et eam inuolutam operimento hyacinthino et purpureo ad portandum ceteris Caathitis reddebant. Cetera uero, que mollia  erant, custodiendi curam habebant Gersonite; cortinas uidelicet, et operimenta et funiculos. Omnia uero dura seruabant Meratite, uidelicet fuscinulas, lebetes, mortariola, tabulas, et paxillos. Unde sciendum est quod animus humanus per diuersos affectus solet moueri. Unde motio tabernaculi motionem cordis significat. Mouetur autem nunc ad licitos, nunc ad affectus illicitos, sed ad hoc quod mouetur ad effectus illicitos, locum non habet in tabernaculo Dei. Cum uero mouetur ad licitos, uel ad amorem Dei, uel ad amorem proximi, et per hoc etiam ad amorem sui. Quia sicut qui diligit iniquitatem, odit animam suam, ita qui mouetur ad caritatem, diligit animam suam. Mouetur autem ad dilectionem Dei per studium contemplatiue, ad amorem proximi  per exercitium actiue. Sed qui per studium contemplatiue mouentur ad amorem Dei, duobus modis mouentur: affectu et cognitione, affectu et non cognitione. Nam qui cognitione mouentur, et non affectu, locum non habent in sanctuario Dei. Quibus dicturus est Iudex in futuro: Quare tu enarras iustitias meas, et assumis testamentum meum per os tuum? Tu uero odisti disciplinam . Et iterum per alium prophetam: Cum aquam limpidissimam biberetis, ceteram turbabatis pedibus uestris . Multo minus autem illi ad sanctuarium Dei pertinere noscuntur, qui nec cognitione mouentur, nec affectione. Cognitione autem mouentur et affectione, qui habent sapientie donum,  et meritum sanctitatis. Unde de Aaron dictum est: Et Aaron sanctum Domini . Isti merentur habere fidem anagogicam, fidem comprehensiuam, et enucleatam.

Unde talibus dictum est in Euangelio: uobis datum est, nosse mysterium regni Dei, ceteris autem in parabolis . Hinc est quod legitur quod Moyses et Aaron nudam tangebant arcam federis, quia opere complebant sacramenta, que nude et aperte intelligebant. Alii autem habent affectione fidem magnam, sed cognitione paruam: quorum fidem tamen approbabat ipse Filius Dei, qui de centurione dixit: Non inueni tantam fidem in Isrel . Et mulieri Chananee; que cupiebat saturari de micis, que cadebant de mensa dominorum  suorum: O mulier, magna est fides tua . Isti ergo sunt simplices in Ecclesia Dei, qui non habent quidem intelligentie donum; sed habent sanctitatis et uite meritum. Isti portant inuolutam arcam Domini; quia fide enigmatica et uelata, quod eis iniungitur operantur, etsi forte mysteria non intelligunt. Portant autem inuolutam hyacinthino et purpureo operimento. Hyacinthino, cum ea que diuinitatis sunt, etsi non intelligunt, deuote tamen amplectuntur. Purpureo uero, cum ad humanitatis mysterium, etsi scrutari nequeunt, deuote tamen afficiuntur. Sic enim boues arant, et asine pascuntur iuxta eos. Et isti figurantur in illis Caathitis, qui arcam Domini inuolutam portabant in humeris. Qui uero mouentur ad exercitium actiue,  duobus modis mouentur; uel ad officium caritatis, uel ad exercitium laboris. Isti sunt duo gradus actiue, in illis duabus mulieribus figurati, quarum altera Martha, altera Lia uocabatur. Nam in utraque actiua uita figuratur, secundum utrumque gradum. In Martha quidem illi, qui sunt in officio caritatis; in Lia uero illi, qui sunt in exercitio laboris. Illi ergo qui sunt in officio caritatis, mollia tabernaculi portant, quia quidquid caritate impenditur, dulce et quasi molle operanti uidetur. Hoc enim opus illorum est, qui nichil Deo carius existimant, qui iugum Domini suaue et molle portant: ibi thesaurizare festinant, ubi nec erugo nec tinea demolitur, nec fures effodiunt, nec furantur . Ideo  omnia que mundi sunt paruipendentes, distribuunt et dispergunt et dant pauperibus. Propterea Gersonitarum debet esse istud officium, id est eorum qui se peregrinos et aduenas in mundo cognoscunt, et ob hoc omne transitorium propter eterna despiciunt. Dura uero portant Merarite, quia dura sunt, que pertinent ad laboris exercitium, quia per laborem corpus affligitur, et propter hoc animus aggrauatur. Propterea Meraritarum sunt ista opera, quia sunt omni amaritudine plena. Tamen et ipsi tales in sanctuario Dei locum habent. Leuite quippe sunt, quia et beatitudine et assumptione digni. Unde in atriis Domini merentur habitare, ut uideant Sanctum sanctorum, Dominum Dominorum, Regem regum, Iesum Christum Dominum nostrum.



SERMO XXXuIII. IN DEDICATIONE ECCLESIAE.


Fluminis impetus letificat ciuitatem Dei; sanctificauit tabernaculum suum Altissimus . Non immerito gaudet, cuius gaudium plenum est, et gaudium suum nemo tollet ab eo. Et ideo gaudere debes, quia gloriosa dicta sunt de te, ciuitas Dei , que nemo tollet a te, quia in te sanctificauit tabernaculum suum Altissimus . Sanctificauit, non illa, que adhuc indiget, sanctitate, iuxta illud: Qui sanctus est, sanctificetur adhuc : hac enim sanctificatione, uiri sancti per meritum sancti sunt, qui quamuis renouati sunt in iustitia et sanctitate ueritatis, sentiunt tamen adhuc pulsum diabolice  suggestionis, infirmitatem carnis; et indigent premio diuine promissionis, iuxta illud: Miserere mei. quoniam sanctus sum . In te uero sanctificatum est tabernaculum Altissimi, sanctitate plena, et perfecta, celesti et perenni. Plenum est ergo huius sancte gaudium ciuitatis, ab impetu fluminum, iuxta quod dictum est: Fluminis impetus letificat ciuitatem Dei, a fortitudine murorum, a generibus armorum, a uigilantia custodum, a securitate habitantium, a communi lege, a ciuili iure, a potenti Rege. Ibi siquidem per aquam sudoris, que egrotantium morbos sanat; per aquam lacrymarum, que lugentium faciem lauat; per sanguinis effusionem, qui effusus est, tanquam aqua in circuitu eius, et martyrum stolas decandidat, flumen  Dei repletum est aquis. Ibi puteus humilitatis altus: per quem hydria Samaritane sterilis impregnatur .

Ibi per riuulos Elim cum impetu defluentes amaritudo Mara dulcoratur ; ibi aqua sapientie salutaris potantibus propinatur; ibi de puteo latitudinis, fons eminentior caritatis emanat. Similiter a murorum fortitudine debet nichilominus exsultare; quia fundamenta eius in montibus sanctis: et in fundamentis positus est lapis pretiosus angularis; lapis, inquam, qui cum bitumine caritatis sustentat lapides superedificatos. Lapides enim superedificari debent: non ligna, non fenum, non stipula, ne forte corruant a uento uanitatis, a turbine perturbationis,  ab ariete hypocrisis, ab aliquo trementi genere pene gehennalis. Unde de lapidibus uiuis muniri debet fortitudo murorum; ex sardio per humilitatem, ex smaragdo per fidei uirorem, ex topazio per sapientie claritatem. Clarus enim lapis est, et auro similis: in quo sapientie claritas annotatur.

His igitur edificata est ciuitas Dei: quia de irrefragabili lapide patientie, seu perseuerantie, prout sapientia dictat, operatur fortitudo, mensurat temperantia, iustitia consummat. Doctores Ecclesie in edificio illo latitudinem cordium in caritate edificant, altitudinem in spe, profundum in humilitate, tanquam sapientes architecti. Sequitur de generibus armorum. Ibi enim scutum bone uoluntatis, lorica fidei, salutis galea, gladius spiritus, quod est uerbum  Dei. Ibi sagitte potentis acute, in uerbo predicationis; carbones in exemplis, lapis in funda Pastoris; mandibula asini contra hostes Samsonis, confractio lagenarum, iuxta uictoriam Gedeonis. In his siquidem armis sancti pugnant et superant; per carnis scilicet mortificationem, que designatur in confractione lagene; per memoriam Dominice passionis, que figuratur in mandibula asini; per cogitationem fortitudinis diuine, que figurata est in funda et lapide. Sequitur de uigilantia custodum. Testimonium perhibet eis sponsa, quod nemini nocte gradienti parcunt Nam cum ipsa dilectum suum nocte quereret, et non inueniret, inuenerunt eam custodes murorum, percusserunt, uulnerauerunt, tuleruntque pallium eius. Custodes quidem sunt prelati, qui uerbo predicationis, animam  adhuc in uia morum errantem, et per deuia heretice prauitatis Deum tanquam in nocte querentem, percutiunt compunctione, uulnerant caritate denudant erroris uelamine. Unde habitatores considerantes aquarum abundantiam, murorum fortitutudinem, armorum genera, prelatorum sollicitudinem, securitate sua Ecclesie gaudium amplificant, et dicunt: Quis nos separabit a caritate Christi? . Similiter a lege communi gaudere debet Ecclesia Dei; quia quidquid in ea constitutum est dignum et iustum est, siue iustificatio sit, siue iudicium, siue prohibitio, siue preceptum, siue admonitio sit, siue consilium. Non est ibi pondus et pondus; sed totum equum est et perfectum totum. Communem enim legem uocamus, que communiter  omnibus imposita est; sicut illa qua dicitur: Non mechaberis: Non occides: Non furtum facies . Nam preter ista, secundum diuersas ordinum professiones diuerse, quasi iura ciuilia, sunt obseruationes. Nam alie sunt obseruationes Cisterciensis ordinis, alie Premonstrantensis, alie Cluniacensis: totum tamen iustum est, et quasi ius ciuile ciuitatis Dei. Sed cum in his omnibus letetur Ecclesia Dei; super omnia tamen, et ante omnia, a potenti rege gaudendum est. Magnus enim Dominus et laudabilis nimis, in ciuitate eius . Magnus per dignitatem, laudabilis per sapientiam: magnus per altitudinem potentie, laudabilis in dispositione domus sue. Quis enim non miretur pretiositatem uestium, uarietatem supellectilium, copiam  epularum? In domo siquidem rationali uestiuntur contemplatiui; superhumerali actiui, hyacinthino doctores, lino uirgines, purpura martyres, bysso retorta confessores. uarietas quoque supellectilium, craticula in mortificatione carnis; lebetes ad cineres suscipiendos, in memoria perpetrate iniquitatis; forcipes in uirtute discretionis, crater tornatilis in amore lectionis, fuscinule ad ignium receptacula, in illuminatione et ardore mentis.

Quanta autem sit copia epularum, testimonium perhibet homo, qui nuptias faciens filio suo, ad tauros, ad altilia, et omnia parata conuocat inuitatos . Que sunt omnia? Illa sine quibus dici cena non potuit; et in quibus omnia cibi spiritualis fercula concluduntur, medulla scilicet tritici,  et sanguis uue meracissimus. In spirituali siquidem cibo Dominus taurum parauit in passione; altilia resurgendo, uel in ascensione; medullam tritici, cum discipulis panem fregit dicens: Accipite, hoc est corpus meum . Simili modo sanguinem uue, quando preclarum calicem accipiens, benedixit, deditque discipulis suis dicens: Accipite et bibite, hic est calix sanguinis mei . Inuitatus ergo taurum comedit, cum ad imitationem Christi carnem affligit; altilia quando in peregrinatione solo corpore constitutus, cogitatione et auiditate in illa eterna patria conuersatur; medullam tritici et uue sanguinem, cum se sacrosancto uiatico munit. Tauros ergo comedit per exercitium  laboris; altilia uero per altitudinem deuotionis; medullam tritici et uue sanguinem, per sacramentum altaris. Ecce, fratres, in quantis, et in quibus, Ecclesie gaudium perseuerat. Ecce, que sunt ea que ciuitatem Dei letificant. Sequitur:

Sanctificauit tabernaculum suum Altissimus . Si per tabernaculum, uterum uirginis, uel corpus Christi, uel finaliter animam cuiuslibet uiri, uelis intelligere, satis aperte uidebitur, quomodo gaudium illud, quod plenum plane monstratum est, nemo tollet a ciuitate Dei. Quis enim tollere potest ab ea gaudium sanctificationis eius; quod cum tali preparatione, operatione, confirmatione, factum est? Quia arcanum est, quod dicitur: Sanctificauit tabernaculum suum Altissimus. Nam pro arcanis filiis Core, id est uobis, fratres, qui filii estis Caluarie,  id est illius qui crucifixus est in Golgotha, quod est Caluarie locus, Psalmus inscribitur in re sacramenti, hoc est in tabernaculo manu facto, et huius creationis sanctificatione. uideamus quantum gaudium in illorum sit tabernaculorum sanctitate, hoc est in sacramento rei. Sanctificatio quippe in dedicationis sacramento figuratur, et cum sanctificatio eius in quinque terminetur in aspersione, unctione, illuminatione, benedictione, inscriptione, scire debemus quod primum, id est aspersio, ad preparationem sanctitatis apponitur, tria, id est unctio, illuminatio, benedictio ad operationem: quintum autem, id est inscriptio ad confirmationem. In quibus satis datur intelligi, quia nemo fieri potest templum  Domini sanctum, et sanctificatum tabernaculum Altissimi, nisi prius aspergatur aqua, uino, sale, cinere et hyssopo.

In dedicatione namque ecclesie, primo pontifex aquam benedicit, sal admiscens, deinde ecclesiam ter gyrando extrinsecus aspergit, intrinsecus uero duodecim luminaria interim accenduntur. Circuiens autem episcopus ecclesiam, portas, quas propter sacramenti figuram, clausas oportet, uirga pastorali percutit in superliminari dicens: Tollite portas, etc. Cui ab intus respondet diaconus dicens: Quis est iste Rex glorie? Et pontifex: Dominus uirtutum ipse est Rex glorie . Tertio autem, ostio reserato, intrat episcopus dicens: Pax huic domui, et prosternitur ad orationem, a qua consurgens,  hortatur cunctos ad orandum, sine Dominus uobiscum. Postea uero Grecum alphabetum scribit in pauimento, a sinistra parte Ecclesie incipiens ab oriente, et procedens ad dexteram, que est in occidente; postea Latinum alphabetum, incipiens a dextera parte Ecclesie, que est ab oriente, et procedens usque ad sinistram que est ab occidente. Post hec in medio Ecclesie ueniens incipit, Deus in adiutorium, etc. Et hoc tertio, complens uersum cum Gloria sine Alleluia. Tunc aquam typicam benedicit, admiscens sal et cinerem. Que postquam mista fuerint, additur cum eis uinum. Post hec digitum tingit aqua, crucem faciens per altaris medium, et per quatuor cornua. Post hec altare ipsum circuit septies,  aquam spargens aspersorio facto de hyssopo, et postea ter ecclesiam, clericis cantantibus antiphonas ordinatas. Tunc pontifex, oratione premissa, altare linteo abstergit, post hec thurificat cum incenso, postea crucem facit in medio altaris: et per quatuor cornua de oleo sanctificato, et istud facit bis. Nam tertio facit hoc idem de chrismate. Deinde duodecim cruces chrismantur in parietibus, et tandem, igne accenso de thure, medium altaris, et quatuor cornua accenduntur: et sic altare albis uelaminibus operitur. Et quoniam hec omnia multa indigent expositione, aliqua tamen breuiter de iis omnibus exponamus.

Domus dedicanda est anima sanctificanda; aqua, penitentia purgans a sorde peccatorum; sal, ratio  mentem condiens insipidam; duodecim luminaria, doctrina apostolorum, mundum illuminans; pontifex, Christus; uirga, potestas; trina superliminaris percussio, celi, terre et inferni dominatio, interrogatio inclusi, ignorantia populi; apertio ostii, sublatio peccati, domum ingressus pontifex pacem precatur; et Christus salutem anime ad nos ueniens est operatus. Descriptio alphabeti, simplex doctrina fidei. Quod utrumque alphabetum in modum crucis inscribitur, illud est, quod uterque populus per Christi passionem munitur. Tunc ecclesia aspergitur. Aqua confessionem, sal mordacem penitentiam, cinis mortalitatis memoriam, uinum deuotionem, hyssopus, humilitatem significat. His omnibus aspergitur ecclesia et altrea, quia his mundatur  corpus et anima. Dehinc altare linteo extergitur. Altare Christus est, super quem munera deuotionis offerimus; linteum caro eius, que tunsionibus passionum ad candorem incorruptionis est perducta. Incensum orationem, oleum gratiam Spiritus sancti significat. Altare bis hoc oleo inungitur, quia plenus Spiritu sancto Deus et homo creditur. uel si altare designat animam, altare bis inungitur, quia ad remissionem tam peccati quam delicti, gratia Spiritus sancti infunditur. Tandem chrisma supponitur, quia post mundificationem, ad robur et perfectionem spiritus datur. Duodecim fiunt cruces de chrismate, quia per doctrinam Apostolicam gaudet Ecclesia hac perfectione. uelamen candidum, quo post consecrationem altare cooperitur, incorruptionis  gloriam designat; qua, mortalitate consumpta, humanitas post passionem est induta. Unde scriptum est: Conscidisti saccum meum, et circumdedisti me letitia . Non ergo potestis sanctificatum Dei tabernaculum fieri; nisi prius sapientie sale uos condiatis, aqua munditie lauetis, uinum compunctionis potetis; penitentie cinere caput aspergatis. Nisi etiam ueritatis cognitio mentem illuminet, ungat oleum caritatis, perseuerantia constans inscribat, ut tandem diuina renumeratio benedicat: per Dominum nostrum Iesum Christum.



SERMO XXXIX. IN FESTO S. BENEDICTI.

Terra super quam induxero gladium, si populus eius  unum de nouissimis elegerit; et ille uiderit gladium uenientem, et insonuerit buccina, et annuntiauerit; et aliquis audiens non se obseruauerit, sanguis eius super caput eius erit. Sonum buccine audiuit, et non se obseruauit . Iudicia Domini uera, iustificata in semetipsa; et testimonia eius credibilia facta nimis eo iure concutiunt aures audientium, quo nec falluntur, nec fallunt. Si enim cogitamus, terra es, et in terram ibis; si formidamus, in uiro secundum cor Dei, anima mea sicut terra sine aqua tibi ; nobis et de nobis designanter intelligimus dictum, Terra, super quam induxero gladium. Inductus est contra nos gladius, quia terra sumus. Unde interfecta est terra in sanguinibus, quibus usque hodie manet infecta. Propter quod Psalmista clamat.  Libera me de sanguinibus, Deus . Ergo non quia humus, non quia tellus, non quia solum; sed quia terra sumus, gladium inductum sustinemus. Quatuor dixi uocabula idem significantia: sed non eadem de causa, uel simili ratione. Nam humus ab humore dicitur; et tunc uere humus fuit, quando in primordiali materia permista pariter et confusa circumuoluebatur humentibus aquis. Terra uero tunc uere fuit, quando aquis diuisis ab aquis, arida apparuit, et teri potuit, et ceteris fuit deformior elementis. Unde propter eius deformitatem terra terribilis uocata est. Tellus autem fuit, cum labores hominum tolerare potuit, uel incepit, sicut scriptum est: Cum operatus fueris terram, non dabit fructus suos, sed spinas et tribulos germinabit tibi  . Solum autem dicitur, quia solidum stat. Ceteris enim tribus elementis mobilibus, istud solidum perseuerat et palpabile. Unde scriptum est: Qui fundasti terram super stabilitatem suam, non inclinabitur in seculum seculi .

Homo igitur qui de limo terre formatus est, quasi materiatum de materia, ex diuersis istis uocabulis diuersas significationes, secundum diuersos uite status sortitus est. Humus enim tunc uere fuit, unde et homo dici meruit, quando spirituali humore concretus, tanquam celestis sapientie lutum in prima sui conditione ad imaginem et similitudinem Dei factus est, et in animam uiuentem.

Nam sicut in prima rerum conditione humor sine calore dominabatur in humo, ut non tam uiuificata  quam uegetata, cum omnia a calore pariter et humore uiuificentur, ut aliquem defectum sustineret a defectu caloris, et aliquam perfectionem haberet ex abundantia humoris, ita in prima sui conditione homo et aliquem defectum habuit, quo poterat mori; et aliquam perfectionem, qua poterat non mori. Aliquam perfectionem habebat, qua stare poterat; sed et aliquem defectum, quia gratiam qua proficere posset, non habebat, sustinebat. Factus est enim mortalis et immortalis, sed mortalis, quia potuit mori; immortalis autem, quia potuit non mori. Potuit mori, quia potuit peccare; stimulus enim mortis peccatum est; potuit non mori, quia potuit non peccare: quod ei datum erat ex libero arbitrio  quod est ad malum et ad bonum libera uoluntas. Et quia potuit non peccare, et tamen peccauit, celestis humoris infusione priuatus, terra quasi teri digna dici potuit. Et arida apparuit, quia anima sicut terra sine aqua Deo fuit. Et quia a forma deformante deformata fuit, deformis et tetribilis ualde apparuit, quia cum in honore esset, non intellexit, comparata est iumentis insipientibus, et similis facta est illis . Unde non solum mortalis, sed et mortua dici meruit, iuxta quod Apostolus ait: Corpus quidem mortuum est propter peccatum . Et Psalmista: Interfecta est terra in sanguinibus . Habet enim necessitatem moriendi, quia habuit uoluntatem peccandi. Quia etiam  modo etsi non habet necessitatem peccandi, habet tamen necessitatem peccati. Peccato siquidem Ade tam necessario quam uoluntario pollutus, sed ipsi uoluntario, nobis autem necessario; nec ita necessario, quasi sit homini necessarium, id est utile peccare; sed necessarium, id est ineuitabile. Unde mori potest, et non mori non potest; quia post casum per gratiam adiuuantem in plenitudine temporis ad hoc reparata fuit, ut per passionum tolerantiam et laborum, posset ad humores radices ponere; et sub ligno uita fieret lignum uite; quia sublato gladio uersatili pena uidelicet temporali, comedere mereretur lignum uite. Sic igitur immortalitatis damnum resarciret per laborem, non solum ut posset non mori, sed ut non posset mori. Interim  autem mediante laboris tempore mori posset, quia peccare posset per infirmitatem et uite desidiam; et item non mori, quia posset non peccare, propter originalem concupiscentiam debilitatam in baptismo, et gratiam adiuuantem; qua ille solus Pontifex cum sanguine suo semel intrans in Sancta sanctorum, in se solo solum hominem saluum fecit. Solum dico, a soliditate, quia solidum, ut mortale indueret immortalitatem, et corruptibile nostrum indueret incorruptelam; ita ut datum sit nobis posse non mori, et non posse mori: non amoto tamen libero arbitrio, sed liberiore facto; quia de uoluntate et adiuuante gratia fiet, ut possimus non peccare, et non possimus peccare. Non igitur secundum primum statum hominis, uel secundum  tertium, uel secundum quartum, sed iuxta secundum, quo terra designatur, dici potuit, quod dictum est. Terra super quam induxero gladium, etc. Nam sicut dictum est, primus hominis status fuit ante lapsum, post conditionem; secundus autem post lapsum, ante reparationem; tertius post reparationem, sed ante confirmationem; quartus post confirmationem; quando terra nostra nec infecta erit, nec interfecta; sed solida potius et perfecta. Dixit ergo: Terra super quam induxero gladium . Induxero, dixit, non eduxero. Nunc enim tempus est uibrandi, tempus inducendi, sed nondum tempus educendi. uibrat enim ut terreat, sicut scriptum est: Gladium suum uibrauit . Inducit, ut intus cor pungat; educit, ut  aperte percutiat. Quod tunc fiet, quando framea eius suscitabitur aduersus eos qui oderunt eum. Inducit ergo, ut pungat cordis affectus, et afficiat ad ea que recta sunt Pungendo enim afficit, et afficiendo pungit.

Habet igitur gladium pungitiuum spei, de quo scriptum est: Et gladium spiritus, quod est uerbum Dei . Et alibi: uiuus est sermo Dei, et penetrabilior omni gladio ancipiti . Quod autem sit spei pungitiuus, ostenditur cum dicitur: Quecunque scripta sunt, ad nostram doctrinam scripta sunt; ut per patientiam et consolationem Scripturarum spem habeamus . Habet et gladium rationis humani gaudii pungitiuum; qui gladius dicitur Salomonis, quo puer, qui diuidendus  dicebatur, uiuus redditur matri sue. Habet et gladium pungitiuum doloris, quo pena temporalis et tolerantia passionum designantur; sine cuius punctione non possumus redire ad lignum uite. Habet et gladium pungitiuum timoris, quo Dominus interficiet omnes peccatores terre, sicut scriptum est: Et gladius meus deuorabit carnes , hoc est carnales. Si igitur, uel timore, uel amore, spe, uel desiderio, uel dolore compunctus homo gladio uerbi Dei, gladio rationis, gladio pene temporalis, uel extreme ultionis, elegerit uirum unum de nouissimis suis spectatorem, sicut factum est; quia uirum unum hodie elegistis, qui uere uir unus fuit, sed non uir unum. Ille enim uere uir unus est, et  uir unum, qui solus fuit et est id quod est. Ille autem solus est, id quod est, qui idipsum est, qui non ex patribus constat, quia corpus non est; neque ex compositis, quia simplex est; neque ex obscuris, quia lux est; neque ex disparibus, quia spiritus est. Homo tamen unus est, cuius uultus in diuersa non mutatur; sed ad aliud unum necessario properans, unam fidem, unum baptisma confitetur. Nam sicut multi homines unius faciei dicuntur secundum exteriorem hominem, ita et secundum interiorem aflectum, de quibus scriptum est: Erat eis cor unum et anima una in Domino ; ita etiam unus homo multarum facierum dici potest, cuius uultus in diuersa mutatur. Ille igitur uir unus erat, qui unus in Christo, et Christus in eo unus erat. Sed  quod dictum est: de nouissimis, non uilescat in animo, eo quod nomen opprobrii esse soleat, sicut scriptum est: Putauimus eum nouissimum uirorum . Sed ideo nouissimum quia ad agni nuptias inuitatus, locum decreuit tenere nouissimum, ut audire mereretur: Amice, ascende superius , timens et intelligens, quia erant nouissimi primi, et primi nouissimi, quia super humilem et quietum requiescit spiritus Domini. Hunc ergo nouissimum elegistis. Nam etsi aliquam necessitatem, uobis imposuistis, tamen uoluntate, non necessitate, regule necessitatibus estis addicti. Sponte siquidem in rete Petri, et in compede Benedicti pedem iniecistis. Et bene, quia ubi est necessitas non est libertas, et ubi non est libertas, non est uoluntas.  Ubi autem non est uoluntas, non est meritum. Sola enim uoluntas meretur, sicut dicit auctoritas: sed penam, si mala; premium, si bona. Ut igitur gaudeat homo necessaria libertate, necesse est ut utatur in facto libera necessitate, ut per ipsam liberetur a peccato, habendo necessitatem patiendi, ut sit uoluntas libera iustitie, et a peccato liberata. Hac igitur de causa elegistis speculatorem. Speculatorem dico a speculo, non a specula. Quid enim sanctus Benedictus, nisi quoddam speculum fuit? Quia ex eius obedientia conuincitur noster contemptus; ex eius humilitate nostra superbia, ex eius mundissima religione nostre religionis defectus. De talibus enim huius sancte siccate anime speculis factus est nobis luter munditie. De speculis  enim debet luter fieri, ut exemplis sanctorum primo peccata cognoscantur, post uero, cognita per contritionem cordis et oris confessionem, per condignam satisfactionem et emundationem lauentur. Et quid aliud dat intelligere, nisi hoc uite speculum et exemplar, quod nobis in monte religionis monstratum est ad exemplum? uel speculator a specula dici potest, qui pro nobis speculam contemplationis ascendit, de qua scriptum est: Statue tibi mensam, et contemplare in specula ; uel circumspectionis, de qua Ieremias: Statue tibi speculam, pone tibi amaritudines ; uel certe prelationis, de qua Ezechiel: Speculatorem dedi te domui Isrel . Hic est cuius memoria in benedictione est, speculator nobis  factus, ascendens speculam contemplationis in iis que ad sapientiam pertinent; circumspectionis, in iis que ad scientiam; prelationis, quoad domesticam eius Ecclesiam. uidit igitur, id est, intellexit per uiam ueritatis, uenientem gladium uerbi Dei: per uiam iustificationum gladium rationis; per uiam arduam gladium doloris; per uiam iustitie et rigoris gladium timoris; et insonuit buccina. Et utinam insonuerit, id est intus sonuerit, ut sic sonus corporis aures foris percutiat, ut interiores tangat. Insonuit enim buccina, et non tuba, quia sonum dedit existentibus in Gabaa, non in Rama. Buccina enim cecinit Benedictus , qui quasi buccinam Regulam uocat, ubi ait: »Regulam  hanc descripsimus .« In qua non omnem iustitiam scriptam esse asserit; sed ut aliquod initium conuersationis se habere demonstrent. Ceterum, sicut idem ipse ait: »Quicunque ad culmen perfectionis uult attingere, sunt doctrine sanctorum Patrum, necnon et Regula sancti Patris nostri Basilii .« Ecce buccina nobis adhuc existentibus in Gabaa quia Gabaa collis interpretatur. Quod a malitia mundi declinare nolumus, uirtutum tunc celsitudinem non attingimus. Basilius autem existentibus in Rama maioris tuba perfectionis insonuit. Rama quippe excelsa interpretatur. Et quoniam  perfectionis uite celsitudo descripta est in illa Regula; tuba sua insonuit in Rama. Quicunque ergo uocem buccine audiuit, Regule iuge collum subdidit, sed si secundum formam institutionis non se obseruauerit, sanguis preuaricationis super ipsum erit, ut sit ei Regula causa perditionis, que debuit causa esse salutis. Nam sicut obedientibus facta est Regula norma iustitie, ita inobedientibus fit laqueus et muscipula pene. Audiamus igitur sonum buccine, nec tanquam aspides surde obturemus aures nostras, sed omni custodia seruemus nosmetipsos; ne nobis sit ad mortem, quod datum est ad uitam; ne nobis sit uenenum, quod datum est antidotum; ne nobis sit ad laborem, quod datum est ad requiem. Sed secundum Regule formam mutemus nos  in uiros alteros, fugientes de culpa ad cordis contritionem, de cordis contritione ad confessionem, de confessione ad penitentiam, de penitentia ad ueniam, de uenia ad gratiam. Hec est uia per quam sanctus Benedictus et ascendit, et ascensionis exempla prebuit; ipso Domino nostro Iesu Christo ducente, qui uiuit et regnat cum Patre in unitate Spiritus sancti Deus, per omnia secula seculorum.



SERMO XL. DE ARCA SPIRITUALI  .

Facite plaustrum nouum et iungite duas uaccas fetas, quibus non est impositum iugum, et superponite arcam Dei , Fidelis sermo propositus, et omni esset acceptione dignus, si merita loquentis uerbis utilibus responderent. Sed eneruare solet non  modicum uim uerborum uita loquentis. Gregorius  enim dicit: »Cuius uita despicitur, restat, ut et predicatio contemnatur.« Hinc Apostolus ait; Castigo , etc. Unde Dominus tales in Euangelio redarguit dicens: Hypocrita, eiice primo trabem de oculo tuo , etc. Sed si ita est, quid est, quod alibi idem Apostolus ait. Siue per occasionem, siue per ueritatem Christus annuntietur, et gaudeo et gaudebo?  Cum enim in Ecclesia Dei alius sit pastor, alius mercenarius, alius fur, alius raptor, nunquid sicut ad predicationem pastoris gaudet Apostolus, ita etiam ad predicationem mercenarii, furis, raptorisque gaudebit? Pastor quippe est, qui ueritatem loquitur propter  ueritatem. Mercenarius est qui propter lucrum temporale, non propter ipsam. Fur autem propter occasionem falsitatis aquas furtiuas proponit, et panes absconditos. Non enim uenit fur, nisi ut furetur, et mactet et perdat. Labiis quippe dolosis seducere solent audientes. Raptor uero labiis iniquis manifeste seuit in oues. Domine, ait Propheta, libera animam meam a labiis iniquis et a lingua dolosa . Quid igitur ad talium predicationem gaudebit Apostolus? Notandum, quod reproborum alii sunt contemptibiles uita et non fama; alii fama et non uita; pessimi autem qui fama pariter  et uita; sicut optimi, qui nec fama, nec uita. Qui uero sunt infames fama, uel propter priuatum peccatum, uel propter publicum. Publicum tribus modis accipimus. Dicitur enim publicum, quasi populicum, quod a quouis de populo potest accusari, ut crimen lese maiestatis, uel hereseos, uel Simonie. uel dicitur publicum manifestum et notorium: non enim idem est manifestum et notorium. Omne quippe notorium manifestum; sed non conuertitur, quia potes esse manifestum iudici, et non aliis: uel alii et non iudici. Notorium est enim illud, quod iudici patet, et aliis. Difficile tamen est inuenire, quid sit notorium.

Nam Sodomorum peccata Sodomitis erant manifesta: tamen descendit Dominus, ut fierent notiora  . Propter peccatum uero publicum siue notorium, potest esse contemptibilis, non propter manifestum, quia peccatum etsi sit manifestum iudici, et non aliis, uel certe iudici et non iudici, non ideo meretur peccator damnari, donec uerum esse quod dicitur, per legitimos testes comprobetur. Priuatum uero peccatum est, quod priuate persone testificari possunt, uel accusare. uel dicitur priuatum, id est occultum, quod a nullo scitur, uel ab uno, quia quamuis ab uno sciatur, non ideo tamen minus occultum est, quia uox unius, uox nullius. Priuatum igitur peccatum neminem damnat; donec per hoc quo conuincitur, uel sponte confitetur, quasi ethnicus et publicanus efficiatur, sicut  Dominus in Euangelio ait: Si peccauerit in te frater tuus, id est si peccauerit, te sciente, corripe eum inter te, et ipsum solum . Quod si fuerit inficiatus, etiamsi tibi manifestum fuerit, desiste ab accusatione eius, quia liberasti animam tuam, uidens sagittam, que percussit eum, nec se obseruauit, cum annuntiasses ei. Quod si confessus fuerit, non tamen se obseruauerit, tunc adhibe duos testes, et si coram illis inficiatus fuerit, quod secreto coram te confessus fuerat, iterum desiste, quia liberasti animam tuam.

In hoc tamen tibi cauere debes, ne tota deprehendi possit in nutu, uel in uerbis tuis; quod secreto tibi confessus fuerit, sed quasi penitus ignorans, ita dices: Frater, hec et hec de te dicuntur;  uide ne feceris. Quod si coram duobus testibus confessus fuerit, nec tamen se correxerit, ora Dominum, ut infundat ei cor penitens, quo collum excutiat a iugo diabolice seruitutis. Quod si nec sic se correxerit, deuita illum, tanquam ethnicum et publicanum; quia iam te de ueritate arguere non poterit, quem per testes idoneos deuincere potuisses. Qui autem uita sunt contemptibiles, fide uel moribus sunt infames. Qui autem moribus; uel propter subitam tentationem et occultam, uel propter subitam et manifestam, uel propter diu deliberatam et occultam; uel propter diu deliberatam et manifestam, sicut corrupti moribus et diffamati.  Unde Psalmista: Non timebis a timore nocturno, ecce subita et occulta tentatio; a sagitta uolante per diem, ecce subita et manifesta; a negotio perambulante in tenebris, ecce diu deliberata et occulta; a demonio meridiano ; ecce diu deliberata et manifesta. Propter, diu deliberatam et manifestam tentationem, qui corrupti sunt moribus, contemptibiles sunt apud Deum. Qui uero laborant in fide; aut in Ecclesia sunt, aut extra Ecclesiam, quia quamuis membra putrida, non tamen a corpore Ecclesie sunt separata. Qui igitur in Ecclesia fide corrupti sunt, tribus de causis adulterant uerbum Dei: simplicitate, infirmitate, malitia. Simplicitas tamen alia nascitur ex ignorantia uincibili, alia ex inuincibili. Ignorantia uincibilis est,  quando aliquis potest scire, et non uult, de qua dicitur: Ignorans ignorabitur . De secunda dicit Apostolus: Misericordiam consecutus sum, quia ignorans feci . Prima penam, secunda ueniam promeretur. Infirmitas uero quandoque nascitur ex cupiditate, quandoque ex timore. Nam quia homines uultum timent potentium, uel ambiunt diuitias aut honores, parcere solent potentibus, et lingere eorum uulnera, que ferro deberent correctionis resecare. Inde fiunt calumniatores preuaricatores, tergiuersatores. Calumniator est, qui falsum intendit; preuaricator, qui uerum abscondit; tergiuersator, qui a ueritate incepta lassescit et desistit. Qui igitur ex simplicitate, que  nascitur ex ignorantia inuincibili, uel ex infirmitate, peccant; admonendi sunt et corripiendi, quia non debemus eos timere qui occidunt corpus, et postea nichil habent quod faciant; sed potius illum, qui cum corpus occiderit, potest animam perdere in gehennam. Qui uero ex simplicitate, que nascitur ex ignorantia uincibili, uel ex malitia, peccant, merito sunt apud Deum et homines contemnendi. Qui uero extra Ecclesiam sunt infideles, aut in Ecclesia nunquam fuerunt, aut ab Ecclesia precisi sunt. Precisi autem, uel seipsos preciderunt, uel per diffinitiuam sententiam a iudice sunt precisi. Qui autem a iudice precisi sunt, uel per excommunicationem, uel per depositionem, uel per degradationem, sunt precisi. Qui ergo seipsos preciderunt,  uel per depositionem, uel per degradationem, contemptibiles, et condemnandi sunt. Qui uero per excommunicationem, sustinendi et exspectandi sunt. Qui uero in Ecclesia nunquam fuerunt, si quid in Scripturis suis ueritatis miscuerunt, non omnino contemnendi sunt, quia per ignorantiam peccauerunt.

Canales enim sunt horti Dominici, scopa furni, mansio stercoraria arce, corui Elie, sacerdos alios ueritate mundans, et ipse in sordibus remanens usque ad uesperam. Plerumque siquidem, sicut turtur et hirundo, sic miluus et ciconia, cognouerunt aduentum, non dico sui, sed Christi. Turturem  dico Simeonem, illum scilicet gemebundum, qui dicebat  : »Putas durabo? Putas uidebo?« etc. Hic enim est, qui dixit: Nunc dimittis, Domine, seruum tuum in pace, quia uiderunt oculi mei salutare tuum . Hirundini uero Ioannem Baptistam non immerito comparamus, quia collum eius martyrium rubricauit, uentrem candidauit uirginitas, dorsum autem onus penitentie denigrauit, qui solo corpore in hac peregrinatione constitutus, de celesti patria spirituali cibo pascebatur. Hic igitur ad baptisma Christum uenientem uidens, dixit: Ecce agnus Dei, qui tollit peccata mundi . Miluus uero quia rapax est, rapacis Balaam non immerito typum tenet, qui promissionibus Balaac prouocatus, mutabat altaria, ut inde  prospiceret qua parte malediceret populo Dei. Huius tamen Dominus os aperuit, quando dixit: Orietur stella ex Iacob, etc.  Ciconiam uero, que de uenenosis animalibus uiuit, Sybillam ueneficam et incantatricem dicimus Erithream; cuius tamen tale testimonium de Christo ponit Augustinus  dicens: In manus infidelium ueniet; dabunt Deo alapas manibus incestis, et colaphos accipiens tacebit. Dabit ad uerbera dorsum suum; fel ad cibum, et acetum in sitim dederunt; hanc inhospitalitatis mensam ministrauerant, etc. Quia igitur Spiritus ubi uult spirat, non est attendendum, quis loquatur, sed quid, quia Amalecites in itinere fessus, sumpto cibo factus est dux exercitus  Dauid, quia multoties terram lingentes, id est terram amantes, et temporalibus satiati, quasi in itinere fessi, sumpto spirituali cibo fiunt ductores et doctores exercitus ueri Dauid. Tales sunt isti, de quibus sermonem proposuimus a principio, qui typum eorum gerunt in Ecclesia, qui bene predicant, male uiuunt. Unde bene Philisthei, id est potione cadentes, dicuntur. Et quid est uerbum Dei, nisi quedam potio contra uenenum diaboli? Hac tamen potione cadunt, qui bene predicant, male uiuunt. Audituri quippe sunt illud Psalmiste: Quare tu enarras iustitias meas? Tu uero odisti disciplinam, et proiecisti sermones meos post te . Et tandem in fine: Arguam te, et statuam contra faciem tuam. Quia ergo bonum quod fit, non est ei  bonum, a quo fit, sed ei cui fit; audiamus diligenter, quod dictum est: Facite plaustrum nouum, etc.  Nouum dicitur ad differentiam plaustri ueteris, id est antiqui, quod inter quatuor rotas ab initio mundi cepit uolui: quarum prima est uolubilitas temporis, secunda mutabilitas etatis, tertia uicissitudo affectuum, quarta instabilitas euentuum. Nihil enim in mundo stabile, quia Deus,

Manens stabilis, dat cuncta moueri. 
Oritur enim, sol et occidit, et gyrat per meridiem et flectitur ad aquilonem; et iterum ad locum suum reuertitur. Ecce rota temporis. Rota uero etatis, quod  homo a terra incipit, et ad terram redit: ab infantia incipit, et ad infantiam redit; a fletu inchoatur uita eius, et in fletu terminatur. Euentus autem mundi ita sunt instabiles, ut semper aduersa prosperis, et prospera succedant aduersis. Affectus quoque ita sunt instabiles, ut amor semper odio, et odium succedat amori. Inter istas quatuor rotas uita humana tanquam plaustrum oneratur, nunc feno, nunc ceno. Omnis enim caro fenum, cuius onus inter quatuor rotas uolui non cessat, dum uiuitur. Peccatum uero ceno comparamus, quia sicut cenum putredine sua parit uermes, et ex sua desiccatione fumeum calorem emittit, ita et peccatum. Isaias enim dicit: uermis eorum non morietur, et ignis non exstinguetur . Unde de talibus  in Euangelio: Ibi erit fletus, et stridor dentium . Ex fumo fletus, dentium stridor ex morsu uermium. O miseri, qui de tali ceno uite sue plaustrum statuunt onerare!

Ad differentiam igitur huius plaustri, dicitur nouum, illud uidelicet, quod inter quatuor rotas Ezechielis uoluitur: prima circa humanitatem Christi, secunda circa passionem, tertia circa resurrectionem, quarta circa ascensionem. Has rotas quatuor animalia uoluere non cessauerunt. Unde scriptum est. Quocunque ibant animalia, ibant pariter et rote iuxta ea . Unde ex officio nomina sortita sunt. Primum enim in signum humanitatis habebat faciem hominis; secundum in signum passionis  habebat faciem uituli; tertium in signum resurrectionis faciem leonis; quartum in signum ascensionis faciem aquile uolantis. Sequitur.

Et iungite duas uaccas. Sacramentum tante rei nobis aperiunt natura et utilitas. Natura, quia uacca ruminat, et findit ungulas. Utilitas, que quadruplex inuenitur. Pelle siquidem sua munit pedes hominum, carne pascit dominum, lacte nutrit puerum, fumo impinguat agrum. Audite hec, uacce pingues, que habitatis in monte Samarie , que abiicitis suaue iugum, que didicistis diligere trituram, non agriculturam: uacce lasciuientes, non mugientes; que nec affectu ruminatis, nec effectu utiles estis. Attendite, qualiter ornatur affectus, qualiter proficit effectus. Ruminate, cogitando  uerbum Dei; discernite quod ruminatum est, ne quid admisceatur falsitatis. Ornate animas uestras affectibus; sed et effectibus corpora uestra. Si enim pauperes Christi, quasi pedes, munitis exterioribus uestris, quasi pellibus; si per carnis macerationem uoluntatem Dei facitis, quod est pascere Christum; si lacte doctrine uestre reficitis subditum: si tandem fimo impinguatis agrum Dominicum; duas uaccas, id est animam et corpus, iungitis ad planstrum nouum. Sic enim caro spiritui, et spiritus iungitur carni. Iungite duas uaccas, quibus non est impositum iugum . Non dicit, omne iugum, indefinite enim loquitur, sed aliquod iugum  dicit, et bene. Est enim iugum nature, de quo legitur: Graue iugum super filios Adam . Et est iugum discipline: unde: Iugum meum suaue est . Et premisit dicens: Discite a me. Et est iugum culpe; unde: Computrescet iugum a facie olei , id est deficiet peccatum a facie presentie Spiritus sancti. Et est iugum pene. Unde Isaias: Iugum enim oneris eius, , etc. Iugum oneris, id est captiuitatem eterne pene, deuicisti. Quia ergo iugum nature deuitare non possumus, nec discipline debemus, si cauere uolumus iugum pene, caueamus, ne sit nobis impositum iugum culpe. Sequitur:

Et superponite arcam Dei. Nota, quod dicitur arca  Dei quadrupliciter. Est enim arca conseruationis, arca conuersationis, arca significationis, arca sanctificationis. De prima legitur: Fecit Ioiada magnus sacerdos gazophylacium in templo, et posuit in eo arcam, faciens in ea foramen desuper, ut in ea reseruaretur pecunia ad sarta tecta templi resarcienda . De secunda ad Ne: Fac tibi arcam , etc. De tertia dictum est ad Moysem: Fac tibi arcam de lignis setim . In his omnibus mens sancta figuratur, in qua reseruamus thesaurum, quem habemus in Christo, in quo sunt omnes thesauri sapientie et scientie absconditi, sapientie per diuinitatem, scientie per humanitatem. Ipsa ergo fieri debet de lignis leuigatis per peccati immunitatem, politis per uirtutum splendorem, bituminatis per gratie plenitudinem,  compaginatis per concordie unionem. In arca tali recondi debent aurea urna, per fidem humanitatis, manna, per fidem diuinitatis. In ipsa recondi debent tabule utriusque Testamenti, et Deuteronomium euangelice ueritatis. Hec est arca sanctificationis, requies Dei, habitaculum Spiritus sancti. Est tamen alia specialis et singularis arca, que multo dignius, et aliis sublimius, est plaustro nouo superponenda. Hec est enim illa, in cuius laudem canimus:

Beata mater munere,
Cuius supernus artifex,
Mundum pugillo continens,
uentris sub arca clausus est. 
Hec est illa conseruationis arca, in qua singulariter reconditus fuit celestis thesaurus, uidelicet sapientia  Dei Patris; que de lignis, non tam leuigatis, quam leuibus, fuit, quia in utero matris sanctificata, ab omni peccato nata fuit immunis: que singularis gratie plenitudine, quasi de lignis politis resplenduit. Hec est, que a diluuio aquarum illarum liberauit, de quibus dicitur: Saluum me fac, Deus, quoniam intrauerunt aque usque ad animam meam . Hec est, in qua singularis urna humanitatis Christi recondita fuit; diuinitatis manna, uerba discipline, abbreuiati uerbi Deuteronomium tabule Testamenti. Quippe que conferebat omnia uerba, que de Christo dicebantur, in corde suo. Superponite ergo eam amando, uenerando, laudando, orando, ut intercedat pro nobis ad Dominum.




CIRCA FINEM SAECULI XII.
GAUFRIDI APUD SANCTAM BARBARAM IN NEUSTRIA CANONICORUM REGULARIUM SUBPRIORIS





EPISTOLAE ET uARIORUM AD IPSUM.






EPISTOLA PRIMA. IOANNIS ABBATIS BAUGEZEI AD GAUFRIDUM ABBATEM. Deflet onus pastorale sibi impositum.


Domino reuerendo et totius exhibitione uenerationis excolendo G. quondam priori nunc autem coabbati de Baugezeio  frater I. seruorum Christi  qui in eodem degunt cenobio seruus immeritus quidquid tanto potest exorari tantillus.

Maximum his qui in dolore positi sunt solet esse remedium, si cum aliquo de cuius dilectione presumunt, mutuum possint habere colloquium. Quia uero tanta terrarum spatia nos arcent et impediunt  a locutione mutua, grandis mihi uisa est esse consolatio, si saltem per litteras anxietatem cordis mei uobis patefecero. Ego enim qui uix me ipsum regere, uix hedos meos pascere, uix carnis motus, uix mentis irrationabiles impetus poteram refrenare, nunc aliorum innocentiam iudicare, alienis moribus deseruire, meliorum uitam disponere, doctiores me compellor instruere. Et hoc contra sententiam Apostoli dicentis: Si quis domui sue preesse nescit, quomodo Ecclesie Dei diligentiam habebit?  Mihi ergo potest illa sententia coaptari. Posuerunt me custodem in uineis, uineam meam non custodiui . Qui ergo quondam nutriebar in croceis, nunc amplexor stercora, et que prius tangere nolebat anima mea, nunc cibi mei sunt pre  angustia. Qui enim prius spiritualibus studiis intentus fueram, nunc temporalibus commodis inhiare et terrenis curis cogor insistere. Hec sunt, Pater carissime, que mentem meam stimulant, que assiduis doloribus cruciant, que me quiescere non sinunt, que non dormientia me comedunt. Expandite ergo mihi uiscera uestre caritatis et socius estote tribulationis, ut particeps sitis consolationis. ualete et pro me qui uester sum, Deum exorate. Esse uero nostrum quod in facie est uobis patefacere poterit presentium baiulus, ne uos detineam prolixis sermonibus. Salutant uos uestri, ad quos uidendos quam citius poteritis fatigari non dedignemini.


Consolator abi, quia luctu uincor et ira,
    Iram qui didici uincere sepe lyra.

Timotheo:

uerbera patris habes, ubera matris habe.

Tito:

Ubera matris habes, uerbera patris habe.



EPISTOLA II. GAUFRIDI AD IOANNEM. Superiori epistole respondet.

uenerabili Patri et domino I. abbati suo suus omnino GAUFRIDUS, Spiritum consilii et consolationis.

Suscepimus et legimus litteras uestras, que pro uerbis lacrymas fluebant. uidimus namque in eis nubem more suo in altum uolantem, sed quamdam caliginem tristitie ferentem. Unde et duo quedam  diuersa pariter et aduersa in mente nostra subito pepererunt, compassionem uidelicet et gaudium; compassionem de afflictione uestra, gaudium de promotione uestra. Sed facile dolorem compassionis magnitudo letitie temperando deleniuit. Gaudeo igitur et congratulor uinee nostre, cui uos auctore Deo et preesse contigit et prodesse. Nam ibidem paternitate uestra in eminenti specula, constituta dabitur ei a Domino sub uestro regimine et ramos suos expandere, et florere et fructus facere. Ab ipso namque adolescentie uestre tempore consueuistis stare super uias uestras et interrogare de semitis antiquis. A primeuo, inquam, iuuentutis flore meruistis habitare in hortis, nutriri in croceis, conuersare in uincis, ubi et audistis et uidistis et experientie  magisterio didicistis quomodo uos oporteat operari. Nostis ergo sarmenta inutilia precidere, ut ea que preualent uberius fructus ferant. Nostis maceriam circumdare, in uineis torcular fodere, et in medio turrim edificare, nec deerit larga patrisfamilias manus, que sumptus tribuat ad perficiendum. Merito ergo posuerunt uos custodem in uineis qui optime nostis quid expediat uineis. Confortamini ergo in Domino et in potentia uirtutis eius. Sed ecce de labore conquerimini tanquam iam extediatus; tanquam iam fatigatus in tribulatione malorum et dolore sub onere regiminis anhelando ingemiscitis, difficultatis causas allegatis, de quibus dicitis: Hec sunt, carissime, que mentem meam stimulant, que assiduis doloribus me cruciant, que  me quiescere non sinunt, et que non dormientia me comedunt. Sed patienter ferre uos conuenit curas quas de uobis exigunt membra Christi, quibus uos et timor eius et caritas seruire compellet. Rogamus ergo uos in his aliquanto consolatius agere, uigilantius attendere; quoniam, ut Apostolus ait, in his positi sumus . Magnum ipse estimat gratie donatiuum Christi passionibus communicare, unde et Philippenses instruens: uobis, inquit, donatum est pro Christo non solum ut in eum credatis, sed etiam ut pro illo patiamini . Hec sunt et his similia que uos uolumus de thesauro Scripturarum ante mentis oculos reducere, quoties tribulationis meror aduenerit. Non uobis excidat apostolica consolatio, quoniam non sunt condigne passiones  huius temporis ad futuram gloriam que reuelabitur in uobis . In qua presumptiua iucunditate Propheta fideliter exsultans ait: Letati sumus pro diebus quibus nos humiliasti, annis quibus uidimus mala . Hoc itaque terrorem apostolicum ingerit, sed ignaros premunit, sed desidiam tollit, sed materiam uictorie proponit, cum dicit: Omnes qui pie uolunt uiuere in Christo, persecutionem patientur . Animequior igitur estote, faciatisque de necessitate uirtutem, de tribulationibus coronam, quas equanimiter tolerando leuigare poteritis, fugiendo effugere non poteritis. Ergo uiriliter agite, et confortetur cor uestrum, et sustinete Dominum. Quod si solatium queritis in expediendis  forinsecis quibus occupamini et grauamini exercitiis, habet usus et auctoritas, ut nostis in personas subordinatas priorem et subpriorem et alios officiales curam et onera regiminis dispertiri, ut et exteriora communis uite subsidiis ex ordine seruiant, et interiora spirituales fructus iuxta regulam obseruent. Ita plane frequentius poteritis secretum speculatiue reperire libertatis, in qua superne uobis claritas arrideat uisionis; ad illa reuolare quietis culmina, quibus secreta celestia cordis manu tangatis, quibus superna gaudia incorporaliter uideatis. Ego uero ex quo litteras uestras accepi, ex quo huic uos honori, imo oneri deputatum cognoui, cum accedo ad sacra missarum solemnia celebranda, memoriam uestri facio semper  in orationibus meis, obsecrans ut clareatis studiis Deo placite actionis. Paruitati mee paternitas uestra uicem dignabitur rependere, si et uos simili modo oretis pro me, et diligatis me diligentem uos sicut me. ualete


His famulatur honor qui non famulantur honori,
Iure tenet uirgam, cui non est uirga timori
Diligit ille Rachel; nec Liam ferre recusat
   Uxoremque nouus ducit utramque Iacob



EPISTOLA III. GAUFREDI AD MONACHOS BAUGEZIENSES. Congratulatur eis quod ad monasterium recenter fundatum tandem aduenerint, laudatque eorum solitudinem.

Dilectis in Christo fratribus Baugeziensis cenobii  G. uestre sanctitatis seruus cor unum et animam unam in Domino.

Impletum est gaudio os nostrum et lingua nostra exsultatione, audito aduentu uestri sancti conuentus in locum quem preparauit Deus uobis ad seruiendum sibi. Benedictus ipse qui uos in regione satis pacata habitare fecit. Decet enim filios pacis, pacis regionem inhabitare. Ecce a tumultu seculi segregati elongastis fugientes, et manetis in solitudine; fugistis enim, sicut in Isaia legitur, a facie gladii imminentis, a facie arcus extenti, a facie grauis prelii. Laudabilis fuga hec, sic fugit Elias a facie Iezabel. De fuga ita dicitur: Fugite de medio Babylonis, popule meus . Manetis itaque cum  eis qui secundum Iob edificant sibi solitudines. Desertum enim est cor uestrum, quia longe est a strepitu et tumultu uitiorum, et non conculcatur frequentia cogitationum, sed uirens permanet et floridum, et producet germina uirtutum, atque in eo canit turtur Spiritus sanctus. Ibi a uobis diligentibus legem Dei pax multa possidetur, multa in tranquillitate scilicet mentis et gaudio contemplationis; illam Deus in plebem suam, istam autem super sanctos suos loquitur. Illa enim in homine, ista supra hominem est. Electa igitur et dilecta est a uobis solitudo, ut soli Deo uacans anima purgatis affectibus ad celestia euolet, et dulcedinis superne suauitatem pregustet. Ibi ferueat iter sanctarum formicarum, fragret opera sanctarum  apum, feratur fructus in patientia, cum uirtute perseuerantie. Ibi illud manna celeste mentes uestras reficiat, quod in cruce factum est pretium, in peregrinatione uiaticum, in patria futurum est premium. Ibi Deus uerba legis in tabulis cordis uestri misericordie sue digito conscribat. Ibi tabernaculum federis, arca Testamenti construatur, ut quidquid illa uelamina tabernaculi materialis in splendore auri, in nitore gemmarum et multimodi operis uarietate signabant, in uestris moribus actibusque clarescat. Ibi iuguletur luxuria, omnisque feriatur libido. * Offeratur pro turturibus sacrificium castitatis, pro pullis columbarum innocentie puritas. Ibi odoramenta orationum in libatorio uasis aurei, angelico comitante iuuamine, ad Patris  thronum conferatis. Ibi et pro nobis oretis digni exaudiri. Cum magno namque sacrificio acceditis ad Deum sincere dilectionis, et laudes eius in operibus sanctis offertis. Obsecro autem, fratres, ut sufferatis uerbum solatii, ut enim uerbis B. Augustini utar, de nulla re sermo fructuosior uel impenditur, uel rependitur, uel accipitur, uel recipitur, quam unde boni beatique sumus. Ipse autem Deus sit uobis honor, sit gaudium, sit uoluptas, sit in merore solatium, in ambiguitate consilium, in iniuria defensio, in tribulatione patientia, in infirmitate medicina. In ipso habeatis omnia quem diligere appetitis supra omnia. Et quia in illo loco ad seruiendum ei deuotionis animis conuenistis, spiritualium gaudiorum et eternorum premiorum uobiscum  munera reportetis. ualete.


Felices in sorte sua quos terminus arcet
   Et quibus est contra maxima grata quies
* Pudore: Mens tua sit turtur, pro simplicitate columba.
Sic accepta Deo, sic fies hostia sancta.



EPISTOLA Iu. AD IOANNEM ABBATEM. Hortatur ut uitia in monasterio uiriliter resecet, et delicta puniat.

uenerabili abbati IOANNI, suus omnino G. nominis sui gratie consonare.

Legimus sanctum Moysem a uiro apostata, a sacerdote scilicet idolorum consilium accepisse de  potestatibus ordinandis; et inde, sicut ait Scriptura, loquebatur Deus Moysi facie ad faciem, sicut solet homo loqui ad amicum . Sed uir sapiens, uir discretus et prouidus, non spreuit uerbum bonum, consilium bonum uiri licet gentilis, sed fecit omnia que suggesserat ei: uir, inquam, infidelis fidelis fidele consilium fideliter accepit, sicque factum est ut infecundus fecundaret insterilem, et iniustus plus iustificaret iustum. Hec idcirco prefatus sum, ne sanctitas uestra ea que dicenda sunt propter persone proferentis indignitatem, seu minus laudabilem conuersationem respuenda censuerit. Non quis dicat, sed quid dicatur attendite. Super speculam Domini statis. Posuerunt enim uos custodem in uineis, ut contemplemini diligenter et  multo intuitu ne quid noceat, quid prodesse ualeat, et ut capiatis uulpes paruulas que demoliuntur eas. Scienti loquor. Officii uestri est sarmenta inutilia precidere, ut ea que pre alent, uberius fructus ferant. Denique tempus putationis aduenit, obseruare debetis ne singularis ferus depascatur uineam Domini Sabaoth, cui preestis, ne uindemient eam qui pretergrediuntur uiam. Sub te cultore sterilis ficus refloreat, et in gratiam cum suo redeat Domino, cuius minas et securim formidat. uestrum est circa illam fodere, stercus ponere, et ne resiluescat sollicite prouidere. Non gero personam docentis, sed monentis. Stultum est enim. ut Hieronymus ad Eustochium ait, docere quod nouerit ille quem doceas. Nouit prudentia uestra, quod Heli.  propter filiorum iniquitatem damnatur. Nouerat enim indigne agere filios suos, et non corripuit illos. Quod ne forte uobis  contingat, mentem uestram salubriter zelus domus Domini comedat, que cum Moyse comminetur, et dicat: Inebriabo sagittas meas sanguine, et gladius meus deuorabit carnes . De hoc gladio Propheta: Maledictus, inquit, qui prohibet gladium suum a sanguine, id est uerbum a peccati correctione. Sed, dicit aliquis: Si subditum delinquentem prelatus arguat, plerumque timet ne de correctione peior fiat, et ne illius odium incurrat. Hunc timorem Deus consolatur, ipse enim ait: Animam tuam liberasti, et bonum tuum ad te reuertetur . Inde quidam sapiens: Offendere, inquit,  hominem, propter Deum, lucrari est gratiam Dei. Apostolus ad Titum: Hec loquere, inquit, et exhortare, et argue cum omni imperio . Taliter a prelatis agendum est erga delinquentes subditos, ne dicatur de eis: Canes muti, non ualentes latrare . Quam multi faciunt fetere odorem suum, quibus a magistris exteriora negotia iniuncta sunt, et eis male agendi occasionem subtrahere nolunt, fiuntque participes malorum, quia ponunt eos ceteris in lapidem offensionis et petram scandali. Prouidemus, ait Apostolus, bona, non tantum coram Deo, sed etiam coram hominibus ; qui autem negligit famam suam, crudelis est. Sed o quam rarus hodie Phinees, qui perfodiat impudicos; rarus  Moyses, qui occidat sacrilegos; rarus Samuel, qui inobedientes lugeat; rarus Iob, qui pro filiorum negligentia sacrificium offerat; rarus Aaron, qui coram Pharaone diuinas comminationes edicat; rarus Ne, qui his quibus submersio imminet arcam bitumine litam prouideat. Det Deus ut congregatio fratrum uobis commissorum diuini spiret suauitatem odoris, et fiant fructus eius fructus honoris et honestatis. Quotidie fiat aquilo, non tantum floribus, sed et fructui suspectus et foliis. Igitur auster ueniat, qui perflet hortum uestrum, ut efficiatur odor eius sicut odor agri pleni, cui benedixit Deus. Amen. Non uos offendat arida pagine facies, et litterarum color exsanguis. Sensum, non uerba perpendite; nam sicut ait ille:

 Fructu, non foliis pomorum quisque cibatur,
   Et sensus uerbis anteferendus erit.
Sepius in uili uirtus latet obruta panno.
   Sepius in uili sunt bona multa domo.
Est pietas punire scelus, scelus est sceleratis
   Parcere, nil pietas hec pietatis habet.



EPISTOLA u. AD EUMDEM. Petit ut saltem per litteras eum uisitet.

uenerabili abbati suo I. frater G. oculos semper habere ad Dominum.

Illustri ac probate religionis uiro abbate  S. Andree referente cognouimus quia cum ex capitulo  Cisterciensi rediretis, ad nos uenire proposuistis; que plane relatio auditui meo dedit gaudium et letitiam; desiderio enim desideraui uidere faciem uestram, et ore ad os loqui; sed iter uestrum, ut arbitror, impediuit nebulosi temporis tam molesta turbatio. Effusa est enim contentio super principes, et errare facit multos in inuio, et non in uia. Obsecro autem ut si quem forte de partibus uestris ad nostras uenire cognoueritis, saltem per litteras uestram nobis exhibeatis presentiam. uerba sunt Hieronymi, uiri, ut nostis, probabilis, * uite merito, et singularis sapientie titulo celeberrimi. Turpilius comicus tractans de uicissitudine litterarum: Sola, inquit, res est que homines absentes presentes faciat. Nec falsam dedit quam in se nouerat sententiam.  Quid enim, ut ita dicam, tam presens, quam per epistolas alloqui, et audire quem diligas: unde et illi rudes Italie homines, quos Cassos Ennius appellat, et qui sibi, ut in Rhetoricis Cicero ait, uictum ferro requirebant, ante charte et membranarum usum in dedolatis ex ligno codicellis, aut in corticibus arborum, mutua epistolarum alloquia musitabant [f. missitabant]; unde et portitores earum tabellarios et scriptores a libris arborum librarios uocauere. Quanto ergo expolito iam artibus mundo, id non debemus omittere, quod sibi prestabant apud quos erat cruda rusticitas, et qui ipsam quodammodo humanitatem nesciebant. Innocentius papa in Epistola decretali ad Aurelium Carthaginensem: In familiaribus, inquit, scriptis,  dilectio uestra consistit, etenim ait, ius firmius caritatis officia melius seorsum mereantur. Item Hieronymus in Epistola ad Tranquillinum: uere, ait, et simpliciter * candidissimo pectori tuo loquor, ipsa schedula, et multi apices litterarum inspirant in nos tue mentis affectum. Unde et ipsius beati Hieronymi uerba ad quemdam specialem amicum directa assumo, et ea apud uos mea facio: Quomodo, inquit, ualeo pro me uobis litteras represento, et si corpore absens, amore et spiritu uenio. Impendio exposcens ne nascentes amicitias, que Christi glutino coheserunt, aut temporis aut locorum magnitudo diuellat, quin potius federemus eas reciprocis epistolis. Ille inter nos currant, ille sibi obuient,  ille nobiscum loquantur; non multum perditura erit caritas, si tali secum sermone fabuletur. Nouerat siquidem sepedictus doctor, et frequenter expertus fuerat quod soleat quiddam mouere iucunditatis pia inter amicos collocutio, dum intercurrens littera mirabile quoddam genus presentie facit. Ea enim dum scribentis animum induit, non modo ab amico transmissa, imo totum fetens amicum transcurrit. Hec idcirco, Pater carissime, loquor, quia super incolumitate uestra et super statu domus uestre, quam specialiter diligo, et licet corpore absens, anima et spiritu nocte dieque conuersor, erudiri uellem uestrarum recursu litterarum, nisi uobis ita  exosa est Normannia, ut litteras quoque uestras huc uenire formidetis. Ego quidem litterario sepe uos prouocaui officio, et uix unam a uobis promerui schedulam. Expergiscimini, euigilate de somno, prestate uestras schedulas caritati. Magnum hic desiderii mihi erit solatium, si litteras uestras uel semel in anno accipiam. Aperiens Deus thesaurum suum optimum, abundare uos omnibus faciat bonis, fratres qui nos cognoscere et amare dignantur, iuncto salutamus obsequio. ualete.


Felix qui donis tante uirtutis abundat,
Eius enim mentem uix ulla molestia turbat.
* uiue precor, sed uiue Deo; nam uiuere mundo
   Mortis opus, uiua est uiuere uita Deo.
 * Tam felix utinam quam pectore candidus essem,
   Exstat adhuc nemo saucius ore meo.





EPISTOLA uI. IOANNIS AD GAUFRIDUM. Superiori epistole respondet.

IOANNES Dei permissu abbas S. Marie de Baugezeo dilectissimo atque inter omnes quos maxime diligit precipuo G. uidelicet subpriori S. Barbare, quidquid est, et plus, si posset in Domino.

Quoties litterarum uestrarum pia exauditio nostri corporis percutit aures, toties dulcis uestri memoria cordis nostri internum pulsat amorem: in tantum ut, si fieri posset, non solum interna uestra caritas nobis per litteras loqueretur, sed etiam optamus ut ipsa uestra corporalis presentia continua  exhiberetur. Sed quia abundante discordia regum, et malitia hominum, nobis ad presens liber accessus non conceditur, quod presentia corporum non possumus, uinculis caritatis conceptum amorem mente integra seruare studeamus. De obitu uero domni N. quem a nobis notum fieri uobis postulastis, per presentes litteras mandamus ut Iu Idus Septembris eius anniuersarium cum debito officio caritatis annuatim facere studeatis. Bene ualeatis in Domino semper. Amen.


Si culpa est in eo quam sit purgare necesse,
Purget, et eternum purgato det Deus esse.



EPISTOLA uII. GAUFRIDI AD IOANNEM ABBATEM. Conqueritur de breuitate epistole; indicat bibliothecam Cadomi, si uelit, emendam, et significat obitum sui cellerarii.


uenerabili abbati suo I. G. uestre sanctitatis seruus, salutem eam que uera est.

Dilectionis uestre scripta suscepi, que cordi meo amoris melle condita sapuerunt. Legi auide, libenter relego, et placent sepius repetita. De hoc solum conqueror, quod ei qui uos multum diligit, quemque multum diligitis, tam pauca, tamque breuia direxistis. Raro ad nos loquimini, prolixiorem uellemus sermonem. Desideraremus a uobis audire quod mores nostros instrueret, quod tedium nostre peregrinationis releuaret, quod nos ad amorem patrie celestis accenderet. Notum autem uobis facio quod bibliothecam optimam, de qua iampridem  scripsi uobis, adhuc, si uolueritis, apud Cadomum inuenire poteritis: quam fortassis inarrassemus, sed in litteris uestris nichil inde nobis mandastis. Maior cellerarius noster, qui erexit muros nostros, et edificauit domos nostras: uir magni nominis et multe probitatis, hominem exuit. Eapropter supplicamus paternitati uestre, ut pro eo una cum fratribus, maxime intra sacrarum solemnia preces fundatis ad Dominum. Singulariter namque, ut beatus Gregorius ait, ad absolutionem nostram ablata cum lacrymis et benignitate mentis sacri altaris * hostia suffragatur. Commendate me orationibus sanctis conuentus Bageziensis. Salutate eum prius ex me seruo omnium, si dignum iudicatis. Propitius sit mihi Deus, ut non amoueat orationem  uestram et misericordiam suam a me; sed actus meos clementer corrigat, uitam emendet, mores componat, et me una uobiscum ad celestis paradisi hereditatem perducat. Amen. Gaudete in Domino semper.


Huic sine nocte diem, uitam sine morte, quietem
   Det sine fine, quies, uita, diesque Deus.
* Hostia pro iustis, laus est pro iustificandis,
   Cautio pro reliquis, causam agit alterius.



EPISTOLA uIII. AD RIC. PRESBYTERUM. uaria dat ei monita.

uenerabili amico suo et compresbytero Ric. frater G. salutem quam sibi.

Relatum est nobis quod contubernium, ut credimus,  habens Dei, ab episcopi contubernio recessistis. Graues uobis erant superbientium mores ministrorum, quo graui reprehensionis cauterio inurere solebatis. Legeratis enim: Qui arguunt, laudabuntur, et super ipsos ueniet benedictio . Et illud: Offendere hominem propter Deum, lucrari est gratiam Dei. Legimus beatum Hieronymum ex Romana urbe a quibusdam clericis et monachis, quorum uitia reprehenderat, fuisse depulsum. Huiusmodi causa, ut nostis, sacer Baptista capite plexus est, multique sancti multa grauia perpessi sunt. uerba quippe sapientium quasi stimuli et quasi claui in altum defixi. Nesciunt enim uitia palpare, sed pungere. Quibusdam autem uerba iustorum pungitiua tantum sunt, non sanatiua; aliis  uero pungitiua sunt simul et sanatiua; et sicut boni meliores, ita et mali ex correctione peiores fiunt. uerum hec hactenus. Ceterum quod mandastis nobis, ut uobis scriberemus quid agere deberetis. Laudamus ut si uobis cordi est, ut iterum cum episcopo sitis. Per decanum Lexouiensem, siue per alias personas quas ad hoc nostis idoneas, illum conueniatis, et gratiora et deuotiora illi uos exhibituros obsequia spondeatis. Quod si non de hoc, sed de salute anime uestre consilium queritis, Dominicis uerbis uobis breuiter respondebo: Precepta nostis, habetis doctrinam sanctorum Patrum, habetis Moysem et prophetas, audite illos. Nostis etiam consilium dicentis: Si uis perfectus  esse, uade, uende omnia que habes, et da pauperibus, et habetis thesaurum in celo . Sed si hec adhuc percipere non potestis, uestris licite utimini. Potestis in seculo esse, et non seculariter uiuere; habete libertatem, sed uidete utrum habere possitis felicitatis eternitatem. In hoc mari * magno et spatioso Spiritus sancti aura uos prouehat, et ad portum optati littoris prosequatur. Gaudete in Domino semper.


Sit leuis uentus, placidum mare, lucidus er,
   Solers nauta, tenax anchora, firma ratis.



EPISTOLA IX. AD G. EPISCOPI WIGORNIENSIS CAPELLANUM. Hortatur ad mundi contemptum.

uenerabili amico suo G. domini Wigorniensis capellano,  G. S. Barbare dictus subprior ualere in Domino semper.

Gratias ago benignitati uestre, quia, sicut scribitis, arctiori uinculo caritatis ad diligendum me plus solito mens uestra excitata est. Recaluit et meus animus erga uos, fotus uestre uisceribus caritatis, et nunc quod placuit scribere obuiis manibus suscepi, legi auide, libenter relego, et placet sepius repetitum. Gratanter etiam uestrum amplector promissum; posuistis enim in fine litterarum uestrarum, cum aliquis uestrorum ad nos iterum uenerit, si nobis tempus uacuum fuerit, benignitati uestre nobis in Domino dilecte prolixius scribere, in fine schedule religiosi cuiusdam uerbis utens.  Hortari uos in caritate presumo, ne casuri gloria mundi, quasi stantem aspiciatis, et uere stantem amittatis; ne uestra plus uobis diligatis, et sic uos et uestra perdatis; ne blandiens presens prosperitas sui uobis finem abscondat, et aduersitas sine fine succedat; ne letitia temporalis luctum uobis eternum, et operiat quem parit, et pariat quem operit; ne mors longe esse putetur, et  preoccupet improuidum, iuxta illud: Cum dixerint, pax et securitas, tunc repentinus superueniet interitus et non effugient . Det autem Deus uobis, ut post tempora feliciter dilatata, percipiatis gaudia sempiterna.



EPISTOLA X. AD GAUFRIDUM AMICUM SUUM. Significat pacem factam inter Anglie regem et eius filium.


Dilecto suo G. frater G. exitus delectabiles matutini et uespere.

Editis iam litteris quas dilectioni uestre destinare proposueram, quia nuntium uestrum festinantius transfretare credebam, ecce subito regionibus nostris lux noua oriri uisa est, diuinaque clementia pectoribus mestis clarissimum lumen infudit. Nam concordia facta inter regem et filios eius, pax peregrinata diu hilari uultu nostris se intulit sedibus. Ad natale solum uestri redeunt, illud nobile castrum natiuitatis uestre reedificatur, et in eo passim noua tecta consurgunt. Gratias iusto et misericordi Creatori, qui uulnerat et medetur; percutit,  et manus eius sanat. Huic uos summopere placere curetis, ut post grandia huius magni et spatiosi maris pericula, mereamini tutissimum celorum intrare portum.



EPISTOLA XI. AD FRATREM GENIBUS DEBILEM, ET IN QUIBUSDAM A SE DISSENTIENTEM. Solatur eum et exhortatur ad patientiam.

Si qua consolatio in Christi, si quod solatium caritatis, si qua societas spiritus, si qua uiscera miserationis, imple gaudium nostrum, ut idem sapias, eamdem caritatem habeas, unanimis idipsum sentias. Et quidem sagitte Domini in te sunt, et manus illius aggrauata est super te; sed si pacatum reddideris habitaculum tuum, et oleum in uase  tuo recondideris, et omne sacrificium tuum sale condieris, qui uulnerauit, ipse medebitur, qui percussit, ipse curabit te, aut certe ipsa detrimenta membrorum tibi fient augmenta uirtutum. Libenter cum Paulo gloriaberis in infirmitatibus tuis, ut inhabitet in te uirtus Christi. Dubitabis quid magis expediat, sanari, an infirmari. Infirmitas hec non est ad mortem, nisi  curuare uelis genua ante Baal. Reditum tuum speramus quam celerem. Reuertere ad nos indubitanter; reuertere similis factus capree hinnuloque ceruorum super montes aromatum. Genua debilia roborentur, salias in montibus, transilias colles. Sufficiat tibi quod tandiu in illa Babylone conuersatus es, et purpurate meretricis fuisti colonus. Nolumus ciuem nostrum  tandiu intra ipsius Babylonie fines concludi, sed cum Abraham de terra Chaldeorum, cum Lot de Sodomis, cum Isrel egredi de Aegypto, ut ad reedificandos noue Ierusalem muros, quos Nabuzardan atque uniuersus Chaldeorum exercitus crebris ictibus feriens ad solum usque destruere se posse sperabat. Esdram se nobis exhibeat, et Neemiam coadiutorem uidelicet et consolatorem. ualeas in Domino et conualescas.

    Est aliquando bono bene ne grauibus superetur.
    Est male quo maculas lauet, aduersisque pietur.
    Est aliquando malo bene quo grauius feriatur.
    Est male quo redeat uel ut hic utroque iam patiatur.





EPISTOLA XII. AD BARTHOLOMAEUM. Docet qua ratione ambulandam sit in uia Domini.


Domino BARTHOLOMAEO, frater G. sancte Barbare dictus subprior, salutem et boni propositi perseuerantiam.

Audiuimus, et gauisi sumus de conuersione et conuersatione uestra, et oramus ut gaudium nostrum sit plenum de prouectu et perseuerantia uestra. Recalescatis igitur igne Dei, et conualescatis de infirmitate. Refloreatis in nouitate sancta. Spiritus sanctus adsit cordi uestro subtiliter operans, salubriter mutans, qui sua gratia de malis bonos, de bonis efficit meliores. Fateor, bene fecistis nobis, nec ingrati sumus. Quandiu conuersati sumus in terra uestra, unde et ardentius habere conciuem uos  desideramus in patria nostra. Cepistis ingredi uiam que ducit ad uitam illam, uidete ne declinetis ad dextram, siue ad sinistram; arcta quidem et angusta, sed processu temporis dilatato corde, inenarrabili dilectionis dulcedine, curritur, sicque quodam modo lata uidetur: arcta in ingressu, lata in processu. Per ipsam autem non ambulant, nisi expediti. Tria uero, sicut ante nos dictum est, sunt impedimenta itineris huius: tumor scilicet superbie, pondus auaritie, mollities luxurie. Quibus econtra tres, humilitatis, patientie et paupertatis gradus opponuntur. Nos itaque paupertas expeditos, humilitas modicos, patientia reddat robustos; sicque cantabimus in uiis Domini: Quam magna est  gloria Domini!  Non appareat in nobis ultra uacua crux Christi, quemadmodum in multis filiis diffidentie, qui tardantes conuerti de die in diem, improuisa morte subtracti, in puncto descendunt ad inferos. uilescat gloria presens. Sapientia mundi, que in uobis, quantum ad seculum plurimum uiguit stultitia iudicetur. Charorum et parentum renuntietur affectibus, non acquiescatur carni et sanguini; fauores et honores, et dignitates reputentur ut stercora, ut Christus lucrifiat. Hec est uia, ambulate in ea. Que super terram sunt sapuistis, a modo que sursum sunt sapite. Olim nobis dicere solebatis: Deus det uobis meliorem sensum. Et ego uobis dico: Augeat Deus in uobis optimum sensum, uidelicet ut sentiatis de Domino  in bonitate, et in simplicitate cordis queratis illum. Istis paucissimis, que de Patrum fontibus hausi, in caritate exhortari presumpsi dilectionem uestram, quia pure et simpliciter uos diligo. Sed ecce inter dictandum, ad memoriam forte rediit quod intersero. Magister W. cognomento Tuobe , non longe a nostra domo mansit; ad quem cum aliquis uenisset, dicens se uelle seculo renuntiare, et iugum religionis subire: Bene, aiebat, docebo te breuibus uerbis omnem ordinem tuum: Non audias, non uideas, asini morem habeas, hez huc, hez illuc, comede prebendam tuam; ita cantare poteris: Ut iumentum factus  sum apud te . Intelligitis que dicuntur; dedit enim uobis Deus intellectum. Non refrigescat amor uester erga locum Baugezeii, sed diligite illum, sicut semper facere solebatis. Amodo affectum a uobis querimus, non censum. Cum illuc perrexeritis, queso ut fratres quos ibi reliqui, et exhortari et consolari curetis. uellem, si fieri posset, ut ueniretis ad nos, et aliquantulum temporis faceretis apud nos: multa audiretis, multa uideretis, quibus proficeretis. ualete, domnumque abbatem, et ceteros fratres nostros, si dignum ducitis, uice nostra salutate. Feruor * celestis desiderii, in uestra  mente quotidie ardentius excrescat, operaque uestra sale deuotionis et dulcedine spiritualis gratie condiantur. Amen. Iterum ualete.


Gaudebas dapibus, gaudebas diuite mensa;
   Nunc tenuem uictum sobria cena dabit.
Terram contemnas, qui celum queris habere,
   Si mansura uoles, hic fugitiua fuge.
** Non dabitur segni celestis gloria regni,
Non dabitur lento, sed forti, sed uiolento.



EPISTOLA XIII. AD PETRUM AMICUM SUUM. Hortatur ad assiduam Scripture sacre lectionem.

PETRO  suo G.

Opportunitate reperta meritis uestris reddens salutis obsequium, hortor ut diuine Scripture non  minorem quam soletis curam impendatis. Ut enim beati Augustini uerbis utar, sincera et solida res est, nec fucatis eloquiis ambit ad animum, nec ullo lingue tectorio aliquid inane et pendulum crepitat. Multum mouet non uerborum, sed rerum auidum, et multum factura securum. In ea et praua corriguntur, et parua nutriuntur, et magna exercentur ingenia. Si autem gratum fuerit, ut iterum uobis scribam, scribite ut rescribam. Sed fortasse dicitis: Nolo intuitum tuum defendat arida pagine facies et litterarum color exsanguis. Nolo, inquam, inter uictrices hederam tibi serpere lauros. Ad quod respondemus: »Non petimus nos aut lasciuire cum Sidonio, aut uenare cum Hortensio, aut inuoluere  cum Martiano. Sunt qui eloquentiam eloquenter dissimulant, tantumque orationi uenustatis accumulant, quanto se id agere negant. Nihil horum nobiscum ludere libeat, dum hoc deuotioni uestre sufficiat, ut simplici tantum littera festiuitate discurrat. ualete et uestris me precibus Domino commendate. He sunt enim salutares uictime, uota placabilia, holocausta medullata, pinguia sacrificia, aromata redolentia, que offeratis super altare aureum quod est ante oculos Domini.


uitis ut arboribus decor est, ut uitibus uue,
Ut gregibus taurus, segetes ut pinguibus aruis,
Tu decus omne tuis.



EPISTOLA XIu AD WIGORNIENSIS EPISCOPI CAPELLANUM. De familiari scriptione epistolarum et mundi contemptu.


Dilecto dilectori suo  G. domini Wigorniensis capellano frater G. cognomento de Britolio salutem eam que uera est.

Sicut Innocentius papa scribit, in familiaribus scriptis dilectio uera consistit. Bene igitur facitis dum familiaria nobis scripta dirigitis, dum apostolice confabulationis munus impenditis, dum absentiam corporum spiritu labiorum uestrorum consolari curatis. Est autem epistolare officium, ut beatus ait Hieronymus, de familiari, aut de quotidiana  conuersatione aliquid scribere, et quodammodo absentes inter se presentes fieri, dum mutuo quid aut uelint, aut gestum sit nuntiant, licet interdum confabulationis tale conuiuium doctrine quoque sale condiatur. Hoc litteras uestras sale condistis, dum temporalia omnia quam contemnenda sint descripsistis. More namque fluentis aque currunt mortalia queque, nec aliquid stabile potest esse sub sole. Eapropter felices qui despiciunt felicia mundi, et quibus est uoti summe placere Deo. uerba sunt beati Gregorii. Ecce mundus qui diligitur fugit; cur ergo amatur quod relinquitur, cur negligitur quo peruenitur. Fugientem sequimur, labenti inheremus, dumque labentem retinere non possumus, cum ipso labimur cui inheremus. Et ego  uobis dico, unum e duobus fiet aut ipsum relinquamus, et cum eo non cademus; aut illum tenebimus et cum illo cademus. ualete et ut semper ualeatis semperque maneatis, de ualle uitiorum ad montes uirtutum conscendite.


uite presentis sic comparo gaudia uentis:
Cum neutrum duret, nemo comprehendere duret.



EPISTOLA Xu. AD PETRUM DE BUXERIA.

Domino PETRO cognomine de Buxeria, suus G, salutem et dilectionis plenitudinem.

Desiderio desideraui uidere faciem uestram et ore ad os loqui, sed huic desiderio nostro inuident distincta tot spatiis in quibus habitamus loca. Licet  uero absentem, licet tam procul manentem, tamen quasi dulciter deosculor, et sincere dilectionis brachiis astringo. Iungitur * spiritus meus spiritui uestro; refecistis enim uiscera mea in Christo refundendo in me de bono thesauro cordis uestri, uerba salubria, uerba uiua et efficacia, que sensui meo amoris melle condita sapuerunt. Sicut enim fragile uasculum alieno nuper imbutum aceto, eumdem saporem infundit de se gustanti; sic nimirum uas Spiritus sancti, uas ad omne opus bonum paratum, uas uerbum uite continens ad gloriam, de se gustantibus dulcissimum atque gratissimum saporem refundit. Sed quid amplius dicam? Festinat nuntius pro cuius causa paternitati uestre obnixe supplico. Festinat, inquam, unde et  ei quem multum diligo parum loquor. uerbis igitur finem impono, dilectioni finem minime positurus. Rogo autem ut pro mei cordis infirmitate enixius oretis, quatenus omnipotens Deus mentem meam a malis omnibus pro uestra intercessione defendat, et me citius de presentis uite procellis ad eterne quietis littora perducat. Amen. Det et uobis ipse quod et hodie cedat ad gloriam, et cras respondeat ad coronam. ualete, dimidium anime mee.


* Quos ligat equus amor, quos mentis identidat ardor,
Non pro diuersa sunt regione duo.



EPISTOLA XuI. IOANNIS ABBATIS BUGEZEI AD GAUFRIDUM. Causatur quod diu non scripserit Gaufridus, petitque exhortatorias ab eo epistolas.


Dilecto in Christo G. uenerabili sancte Barbare subpriori, frater I. sue familie que in Christo seruit in Baugezeio inutilis seruus, in omne bonum.

Miramur utrum erga uos obliuione deperiuimus, an erga uos iterum uester obduruit affectus, ut ex multo iam tempore nullam nobis epistolam direxeritis, nullam uestri memoriam ad nos transmiseritis. Secularis quidem est sententia *, semper omnia complacent noua. uerum erga quem ad supernam sapientiam scimus euolasse, carnale etiam prouerbium credimus euanuisse. Sed forte causamini  quod, salua pace uestra, pro diuortio accipimus, ut quia uobis scribere distulimus, uos a scribendo nobis retardaretis, ut uidelicet quia cisterna nostra arescit, uos ** torrentem uestrum ab irrigatione hortulorum nostrorum retineatis, cum dictum sit a Sapiente: Deriuentur fontes tui foras et in plateis aquas diuide . Tunc enim eas habebitis solus, si ex eis uobiscum non communicauerit amicus. Unde et egregie de illis duobus amicis prolata est sententia, unam animam fuisse in duo corpora. Non enim diuidere possunt diuerse forme corporum, quos par unit consensus animorum. Ego uero quis sum qui uobis scribam, qui uos, ut scribitis, consoler et instruam? Quantalibet enim doctrina, ut ait Gregorius, mens fulgeat, quantalibet  eloquentia lingua polleat, summa tamen imperitia est uelle docere meliorem. uos enim, ut uerbis beati Pauli utar, scitis humiliari et exaltari, scitis et abundare et penuriam pati ubique et in omnibus, gratia docente, instructus estis. uerum erga me non sic agitur. Sed si mei curam non geritis, timendum mihi est a pusillanimitate spiritus et tempestate, et nisi orationum uestrarum manus imposueritis succumbendum mihi est sub onere sub quo positus in huius malitia temporis et regionis. ualete, et uestri memoris in Domino memor estote. Salutat uos domnus abbas de Oratorio  et ceteri fratres. Salutat domnus Petrus Mangot, quem uolumus ut per litteras confortetis in Domino, et inter cetera  de bibliotheca emenda submoneatis.


* Quamuis letari soleant nouitate moderni,
Nil tamen est nouitas utilitate carens.
** Ardenti studio sacra perlege dogmata, si uis
Dulcis aque saliente sitim restinguere riuo.





EPISTOLA XuII. GAUFRIDI AD IOANNEM. Superiori epistole respondet.

uenerabili abbati suo I., frater G., salutem et dilectionis plenitudinem.

Mature, sicut ante nos dictum est, labitur ab animo, qui diurno non subiacet oculo. At iuxta  illud tritum uulgi prouerbium, qui bene diligit tarde obliuiscitur. Ego autem qua ratione obliuisci possum quos semper interioris hominis intueri delector aspectu. Quomodo itaque erga me deperire potestis, quos unico sincere dilectionis amplector affectu? Que est enim fiducia nostra, aut que spes glorie? Nonne uos ante Deum? Meus ergo circa Baugezeii locum Christo propitio nunquam obdurescet affectus, pro cuius promotione, uidelicet ut in cenobium proueheretur sepius adii regem Anglorum; quodque, ut minus sapiens dico, crebris ac deuotis precibus a rege petii Anglorum. Et licet a quibusdam minus recte sapientibus, et in hoc negotio sua magis quam que Iesu Christi querentibus, hoc factum displicuerit, et quedam inde  grauia auribus meis intulerint, in hoc tamen gaudeo, sed et gaudebo, Confido enim quia id mihi proueniet ad salutem per uestram orationem et multorum ibidem commorantium gratam Deo conuersationem. Ceterum causam quare uobis rarius scripserim rescriptorum uestrorum et commeantium raritas fecit. uos plane cum hauriatis aquas de fontibus Saluatoris, cum de uentre uestro fluant aque uiue, cum sit in uobis fons aque salientis in uitam eternam; tamen conquerimini, quod, cisterna uestra arescente, non habeatis quod nobis propinare possitis; sed non dubito quin adsit posse, si non desit uelle. Utinam sic possemus sicut uos posse sentimus. Porro uerecundiam nobis ingeritis  dum dicitis: Quis ego sum qui uobis scribam, qui uos consoler et instruam? Et illud insuper Gregorianum inducitis, summam imperitiam esse docere uelle meliorem. Sed quod non est ita ut dicitur, uidelicet ut uobis sim melior, sit ita quod dicitur, ne is qui non solet mentiatur. Quanquam etsi uobis in aliquo melior essem, non ideo consolationis et admonitionis uestre expers esse deberem. Hoc enim infert beatus Gregorius, non quod aliquando monere debeant [leg. non debeant] meliores, sed ut proteruorum tumidam reprimat uoluntatem; sed audaciam, sed temeritatem, sed elati cordis presumptionem. Nam quod deterior quandoque monere debeat meliorem, ipse in Moralibus scribit: Cum quedam facta meliorum, ait, deterioribus displicent,  nequaquam quod mentem mouet reticendum est, sed cum magna humilitate proferendum, quatenus intentio pie proferentis, eo uere seruet formam rectitudinis, quo per uiam gradiatur humilitatis. Dat Iethro * consilium Moysi de potestatibus ordinandis, nec est presumptio elati, sed obsequium non ingrati. Domnus Petrus: Subiugale, inquit, mutum hominis uoce loquens prohibuit prophete insipientiam. Philosophus: Non qui dicat, inquit, sed quid dicatur attende. In prouerbio dicitur:

Quod tu non nosti, nouit fortassis asellus
Non igitur occasionem queratis ne nobis rescribatis, sed de copioso thesauro uestro interdum nobis aliquid  refundatis **. Quod si feceritis, et ego licet cisterna mea arescente, parum quid quod uobis propinem centonizare saltem et compilare conabor. Rex post aurea pocula de uase ligneo uel uel testeo bibit. uerum hec hactenus. Deprecor autem suppliciter dignationem uestram, quatenus fratres nostros filios uestros quos ego diligo in ueritate uice nostra salutetis. Nouo cenobio nostro noui martyris  nostri pignora misimus, hisque aliquid maius sicut uidere poteritis addidimus. uiuat in eternum et floreat ante Dominum sanctitas uestra.


* Felices unde quibus interiora lauantur,
   Et mentis facies clarior efficitur.
** In terris duo sunt que nil abscondita prosunt:
Fossus humo census, clausus sub pectore sensus.



EPISTOLA XuIII. AD PETRUM MANGOT. Gratulatur ei de concessa sibi facultate construendi cenobii agitque de necessitate comparande in eo bibliothece.


Charo suo et amico Petro  Mangot, frater G. salutem, et incepti operis perseuerantiam.

Impleuit Deus desiderium uestrum, habetis quod tam ardenter quesistis, a nobis plane, a rege per nos, a capitulo Cisterciensi per litteras regis, ceterosque coadiutores, quod uoluistis impetrastis. Difficillima quidem primo uidebantur hec, et propter obuios casus pene desperatione decidimus; sed ipse Deus clementi nos oculo respiciens, in manu forti ante faciem nostram omnia complanauit. Opus  igitur deuota prius mente conceptum, deuote inceptum, deuotius peragite, et que huic sunt necessaria sollicite prouidete. De uiuis et electis lapidibus templum Domino fabricate, qui recipiant uos in eterna tabernacula. Gratias ago ipsi gratie Dei, qui operatur in uobis, qui eidem gratie cooperamini; gratia quippe Dei, que bonam uoluntatem operata est in uobis sine uobis, modo operatur per uos. Gaudete igitur, quia uobis quasi instrumento utitur ad opus bonum, qui uobis non usus est ad eamdem in uobis bene operandi affectum. Proinde modis omnibus uobis agendum est, ne incuria uestra tanti opificis creatura in uobis decrescat, ne superne gratie incrementum felicis propositi damnosa penitudo prepediat, ne diffidentia per angelos  malos immissa quesitum tot laboribus finem consummationis eludat. Turris si propugnaculis careat, tam facile inuaditur, quam difficile defenditur, propter imperfectionem suam, nec defensioni idonea, nec inuasioni inuia iudicatur. Quod si etiam armamentarium, unde ad expugnationem hostium suo tempore arma proferuntur, non habeat, uiribus pariter et armis deficit in se ipsa. Opus igitur uestrum tantopere tantaque fidei * uiuacitate inceptum, quasi quedam munitio est contra diabolum. Ibi uestra deuotione congregata uestro sumptu subsistit Christi militia, die noctuque contra spirituales nequitias armis iustitie assueta.  uos uero cum sitis procurator et minister huius militie, oportet uos ministrare arma pugnantibus, gratum Deo et angelis eius spectaculum in uirtutis defensione prestantibus; ipsi quippe agunt causam uestram, quorum instruitis militiam. Claustrum sine armario  , quasi castrum sine armamentario. Ipsum armarium nostrum est armamentarium. Inde ad impugnandos hostes proferimus diuine legis sententias, quasi sagittas acutas. Inde assumimus loricam iustitie, salutis galeam, scutum fidei, gladium spiritus, quod est uerbum Dei. Agite ergo, ne in uestre munitionis armamentario desit ipsius munitionis summa munitio. Munitio ista est sacre bibliothece  eruditio, in qua est uite et morum laudabilis institutio. Ibi inuenit omnis sexus,  omnis etas, quod sue utilitati proficiat. Ibi spiritualis infantia inuenit unde nutriatur, iuuentus unde roboretur, senectus unde sustentetur. Beata manus que omnibus ministrat unde omnibus salus proueniat. Si ergo prefate militie arma ministraueritis, nichil restat, nisi ut ei dicatis: Apprehende arma et scutum, et exsurge in adiutorium mihi. uale; et ut ipsa, sine qua nullum decet esse cenobium, bibliotheca ** comparetur operam date.


* Petrus uocaris, firmus esto,
In Christo petra fidet fundamine iacto,
   Spe paries surgit, culmina complet amor.
uiuit agendo fides, ubi non est actus amoris,
   Gignit abortiuam spem moribunda fides.
** Quamuis multorum multi placeant tibi libri,
   Hanc habeas, sapias, sufficit ipsa tibi.



EPISTOLA XIX. AD MAGISTRUM R. Gratulatur ei de suo in Ordinem ingressu, docetque qualis in eo esse debeat.


uenerabili magistro domno R., G.  , prouidere Dominum in conspectu suo semper.

ueniens ad nos quidam frater de castellis, auditui meo dedit gaudium et letitiam; interrogatus enim a nobis utrum uos cognosceret, respondit se uos optime nosse, et apud uos aliquantis diebus commoratum fuisse. Intimauit etiam nobis ordinem uos cum uestris nuper accepisse. Et quidem ante ordinem susceptum, iuxta modulum uestrum ordinate uixistis, sed amodo multo ardentius, gratia  Dei largiente. Regulis Patrum, et precipue beati Augustini operam dabitis. Est autem ordo, ut ipse doctor definit, parium et disparium rerum sua cuique loca tribuens dispositio. Est plane ordo, ut

Singula queque locum teneant sortita decenter.
Maxime autem ad clericorum regularium ordinem spectat, ut studeant nichil proprium habere, inuiolati cordis et corporis integritatem sollicite seruare, maiorum preceptis humiliter obedire. Ad ipsum,  inquam, ordinem spectat, ut sit in oculis simplicitas, in auribus obedientia, in gustu et odoratu temperantia, in manibus munditia, in corde humilitas, in incessu grauitas. Ad ipsum autem ordinis * magistrum pertinet, ut cuiusdam sapientis uerbis utar:

Cum quem corripiet uerbis, uel uerbere uirge
   Non tamen excedat lingua manusue modum.
Oportet etiam ut,
Si quis eum ledit, ledentem ledere uolens,
   Compatiendo magis, quam patiendo ferat.
Sobrietas in eo uigeat, morumque uenustas,
   Cum lacrymis pietas, cum pietate uigor.
Consilii grauitas, custodia cordis et oris,
   Gratia doctrine, zelus, amorque gregis.
Sollicitudo domus, rerum prouisio certa,
   Maior honestatis cura minorque rei.

 Sic quippe debet ordinare domum suam, ut caritas semper appareat ante ianuam, circa altare munditia, in capitulo disciplina. Conuenistis, ut unanimes habitetis in domo, ut idem sit uictus, non impar cultus, idem locus epuli, idem somni, idem discipline, idem orationis; conuentus enim dicitur quasi a uia; conuenistis enim tanquam socii in uia, ut ex iucunditate societatis minor sit labor itineris. State ergo in uiis uestris, tenete sancti ordinis propositum, ut tandem mereamini ad sanctorum peruenire consortium. Donet Deus ut congregatio uestra sit malignis spiritibus terribilis, ut castrorum acies ordinata. Orate pro nobis; hec que uobis scripsimus, non presumptioni deputentur, sed caritati. ualete.


 * Non odio, non sit pretio, non sit prece cecus,
Iustitie rigor et fidei uigor omnibus equus.



EPISTOLA XX. AD W. QUONDAM PRIOREM SANCTI STEPHANI CADOMENSIS. De contemplatione.

Dilecto suo W. quondam priori S. Stephani de Cadomo  , oculos semper habere ad Dominum.

Ut nos beatus hortatur Gregorius, non terrena dona, non falsas diuitias, non fugitiuos honores a Domino, sed lucem queramus; nec lucem que loco clauditur, que tempore finitur, que noctium interruptione uariatur, que a nobis communiter cum pecoribus cernitur, si lucem queramus, quam uidere cum solis angelis possimus, quam non initium  inchoat, non finis angustat. Illius interne et eterne lucis, tam amabilis et tam admirabilis est pulchritudo, ut si quis eam serena cordis acie contempletur, eidem mox coherendo conformetur. Si uobis deest oculus carnis, non tamen deest oculus rationis, sed nec oculus contemplationis. Oculo carnis uidistis mundum, et ea que in mundo sunt; oculo rationis uidetis animum, et ea que in animo sunt; oculo contemplationis uidetis Deum,  et ea que in Deo sunt. Est autem contemplatio perspicax et liber animi contuitus, ad res perspiciendas usquequaque diffusus; uel contemplatio est uerus certusque intuitus animi de quacunque re; uel apprehensio ueri non dubia; uel certa ita: Contemplatio est erga inuisibilia salubriter afficiens animum mentis illuminatio. Duo autem sunt, ut nostis, bone contemplationis excessus; in intellectu unus, alter in affectu; unus in lumine, alter in feruore; unus in agnitione, alter in deuotione. His uigebat Didymus ille uidens, de quo Hieronymus sacris ab eo litteris eruditus: Dydimus, inquit, meus habens oculos sponse de Cantico canticorum, et illos oculos quos iehsu in albescentes segetes precepit leuari, sublimius quiddam intuetur. Hunc  beatus Antonius, cum Alexandriam uenisset, magnificis consolatus est uerbis. Nihil, inquit, te offendat, o Didyme, quod carnalibus oculis uideris orbatus; desunt enim tibi oculi quos habent mures, et rane, et lacerte; sed letare quod habes * oculos, quos angeli habent, cum quibus uidetur Deus, et per quos magnum tibi scientie lumen accenditur. Metuende sunt, inquit Augustinus, tenebre, non oculorum, sed morum; et si oculorum, non exteriorum, sed internorum, quibus discernitur non album et nigrum, sed iustum et iniustum. Et quidem super uos diem claritatis splendor effulsit; ad illas namque quas sol iustitie proximus respicit terras, maturis uirtutum fructibus redundantes, uelut turtur castissimus aduolastis. Non ergo ultra timemus  de uobis ne transeatis de luce ad tenebras, de lecto quietis ad uolutabrum luti, de paradiso uoluptatis ad agrum Damascenum, ubi periit Abel iustus. Paucis ad uos loquens, ut informis cornicula alienis me coloribus adornaui; non tamen timeo, ne eum forte suas repetitum uenerit olim grex auium plumas, moueam cornicula risum furtiuis nudata coloribus. Gratia et pax uobis multiplicetur. Amen.


* Implens officium, reprimensque prioris honorem,
   Sic uita sicut tempore primus eras.
* Mens, facies, oculus, pura, serena, pudicus,
   Dextera, lingua, pedes, larga, modesta graues.





EPISTOLA XXI. IOANNIS ABBATIS BAUGEZEIENSIS AD GAUFRIDUM. Rogat Gaufridum ut sibi retineat bibliothecam.


Dilecto in Christo G. uenerabili sancte Barbare subpriori, I. minister fratrum de Baugezeio, semper in Christo uiuere.

uisis optatis litteris dilectionis * uestre, quasi de graui somno euigilans in illa patriarche Iacob uerba prorupi: Sufficit mihi, ueniam, et uidebo eum antequam moriar . Credite enim mihi, in grauem cordis et spiritus anxietatem incideram, metuens ne quia post longum tempus, nec etiam post missas litteras aliquid de uobis audieram, mors que nemini parcit, dilectam a carne separasset animam; festinassemque uos uidere, nisi instantia temporis ad capitulum Cisterciense iter  cogeret accelerare. Illuc quoque eundo, per uos transitum haberem; sed timui, ne dum progredi ulterius festino, uos uidere, uos colloqui  sufficienter non potuissem. Nunc igitur rogamus uos, quatenus bibliothecam illam, si tam bona est, imo quia tam bona est, ut scribitis, retineatis, ne alteri uendetur, quia in reditu capituli per uos ueniemus, et eam cum consilio uestro, si Deo placet, comparabimus.


* Quis sit uerus amor, quid uerbis picta simultas,
   uerba notant, uultus indicat, acta probant.



EPISTOLA XXII. GAUFRIDI AD IOANNEM. Petit ut eius precibus felicem sibi a Deo obtineat mortem.

 uenerabili abbati suo I., suus omnino G., salutem, non tam in uia, quam in patria.

Sicut me adhuc in carne uiuere destinatis ad uos litteris nostris cognoscitis. Sic nimirum, Deo uolente, uelocem tabernaculi mei depositionem destinandis ad uos litteris cognoscetis. In fratrum namque caritate confido, quod post celebratas exsequias profecturus ad uos nuntius, non multas protrahet moras. Quantumcunque ergo uobis scribere differamus, hanc enim, ut nostris, dilationem commeantium raritas facit, de excessu nostro omnis tollatur suspicio. Illud precipue, ac tota mentis deuotione sanctitatis uestre pedibus prouolutus exposco, ut cum prescriptus ad uos uenerit nuntius, id agere satagatis pro me, quod studio pietatis  dictante fraterne flagitabunt littere. Orate Saluatorem, qui non uult mortem peccatoris, ut interim mihi uirtutem largiri dignetur, qua sic eum ualeam sequi, ut possim assequi; sic uidelicet sequar ad meritum, ut assequar ad premium. uiam plane qua illum sequi debeamus ostendit, uiuendo innocentie, moriendo patientie, prebens exemplum. Hanc si teneo, ipse mihi uiuere Christus est, et mori lucrum. Quantum lucrum, quamque pretiosum, pretiosa in conspectu Domini morte defungi, in diebus paucis tempora multa complere, plenumque dierum decedere! Plenus autem dierum, ut quidam sanctus ait *, moritur, qui in tempore transeunte, id quod non tangit operatur. Felix decessus,  qui est ingressus uite, premiumque laboris! Laboro ** itaque, laboro uenturus ad finem; scio enim quia si hic laborare noluero, ueniam ad finem uite, et non ueniam ad finem laboris. Noui quod in terra locus est meritorum, in celo premiorum, nec de imis ad summa conscenditur, nisi causa salutis in medio comparetur. Noui quod diuino iudicio semper suus nouissime rerum meritis respondet euentus. Quanta autem, ut beatus Cyprianus ait, est dignitas, quantaque sanctitas, exire hinc letum, exire inter angustias et pressuras gloriosum! claudere in momento oculos quibus homines uidebantur et mundus, et statim eosdem aperire, ut Deus uideatur et Christus! Tanta facilitate migrandi, quanta uelocitate repente terris subtraheris,  ut in regnis celestibus reponaris. Hec oportet, inquit, mente et cogitationibus complecti, hec nocte et die meditari. Sed hec nos dixisse sufficiat. uos uero gratam nobis consolationem impenditis, cum ad nos litteras uestras dirigitis, nec a nobis fit quod a quibusdam fieri solet, ut schedula cum perlecta fuerit, proiiciatur, imo et a nobis auide custoditur, et studiose transcribitur. Gratulor id siquidem titulis accedere uestris, ut et apud nos maneat memoria nominis uestri, ut in ore nostro, quasi mel indulcetur ipsa uestri memoria, et ut musica in conuiuio uini, Dominus sic cum spiritu uestro. Amen. Detque uobis quod et hodie cedat ad gloriam, et cras respondeat ad coronam.


* uiuitur obsequio mortis, mors ianua uite est,
    Sed quibus ad uitam uita paratur iter.
** Paruo perpetuam mereare labore quietem,
   Et fletu pensa gaudia longa breui.



EPISTOLA XXIII. IOANNIS AD GAUFRIDUM. Superiori epistole respondet.

Dilecto in Christo G, I. suus  uicarius, debitam salutem.

uere, ut scriptum est, fortis ut mors dilectio, dura uelut infernus emulatio . Ex quo enim mutue dilectionis colligatione conglutinata est anima mea anime uestre, tantam in me ignis inde succensus exercet uiolentiam, ut licet commotus, licet lesus,  a mente mea non possim excludere uestre memorie dulcedinem. Et qui ante promiseram, et pene sub iuramento firmaueram, litteras uestras ulterius non suscipere, donec exhibitionem uestre corporalis reciperem presentie, statim ut litterarum uestrarum baiulum uidi, bustulam arripiens, non solum auide legi et relegi, uerum etiam a scribendo manum retinere non potui. uerbis ergo uestris que in presenti schedula reperio concinens, reuerenter exhortor et exopto, quatenus uiam * mandatorum Dei indefesso pede curratis, donec eum quem ab ineunte etate sequi uiriliter cepistis, feliciter assequi ualeatis. Per amaritudines siquidem et labores presentis uite constat esse sequendum quem per easdem transiisse omnibus est manifestum. Sed  ollam propheticam indulcat commixta farinula, et austeritatem presentium laborum temperat superne dulcedinis memoria: Bonus es, Domine, ait propheta , anime querenti te, desideranti te. Si bonus querenti et desideranti, quanto magis inuenienti et perfruenti! Si tam dulcis est memoria, qualis erit presentia! Si mel et lac est sub lingua, quid erit super linguam! Nunc ergo, carissime, fruamur nobis inuicem in Domino, donec ueniat tempus, in quo fruemur in nobis ipso. Tripliciter enim, ut ait quidam sanctus, in eterna beatitudine  fruemur Deo; uidentes eum in creaturis, habentes eum in nobis ipsis: et quod his iucundius et beatius est, ipsam in semetipsa cognoscemus Trinitatem, et eius gloriam sine ullo enigmate mundo cordis oculo contemplantes. Hec enim erit uita eterna, ut cognoscamus Patrem et Filium, et in utroque Spiritum sanctum. Hec est multitudo dulcedinis diuine quam abscondit timentibus se; hec est mensura bona et conferta, et coagitata, et supereffluens, que dabitur in sinus nostros. Hic est cumulus felicitatis nostre, supereminens gloria, supereffluens beatitudo, ad quam nos perducet, qui, licet in diuerso habitu, in uno tamen spiritu nos uocauit.


Sed uia uirtutis dextrum petit ardua collem,
 Difficilemque aditum primo spectantibus offert.



EPISTOLA XXIu. GAUFRIDI AD IOANNEM ABBATEM. Dolet, quod uocatus ad concilium Parisiense, non fuerit presens, cum Ioannes abbas Baugezei accessit ad Sanctam Barbaram.

uenerabili abbati suo I, G. peccator.

* Doleo, et ualde dolui, quod in Normannia non fui, cum in Normanniam uenistis. Diu uos exspectaueram, diu presentiam uestram sitieram; sperabam etiam negotio propter quod uenistis, ultimam me posse imponere manum, sed ne uoti compos efficerer, peccata mea prepedierunt. Deceptus sum in hoc quod cum Normannie abbatibus de capitulo redeuntibus non uenistis. Dum ad uestros diuertistis,  putabam uos ibi aliquam facere moram, antequam ueniretis. Tali ergo estimatione deceptum traxit me interim ad concilium  quod Parisius celebrabatur, cuiusdam abbatis necessarii mei dura necessitas. Si futurorum prescius essem, non utique me mouissem, diu potius desideratum amici prestolarer aduentum. Sed, hei mihi! Iui quo utinam pedem non tulissem; reuersus autem ingemui dum audiui uos in Normannia fuisse, sed a Normannia recessisse. Tribulationem et dolorem inueni, cum uos in Normannia non inueni. ualete, sed de hoc mihi infortunio condolete. Fratres nostros salutamus, rogantes ut sint memores nostri orando, ut abundantia nostre iniquitatis frigescente, caritate  congelata, sancti Spiritus calore resoluatur.


* Nunc animi, rex, esto tui, moderare dolorem.
   Nemo doloris ope damna leuare potest.



EPISTOLA XXu. AD EUMDEM. Eiusdem, ut uidetur, argumenti.

uenerabili abbati suo I., G. supplex, exiguum munus se ipsum.

ueniale est apud bonas mentes quidquid conscientie sinceritas habet excusabile. Misi uobis  breuem apologiam, ipso latore a quo mihi presentata est uestrarum facies litterarum, in quibus uos offensum, uos lesum conquerimini. Sed si offensus fuistis, et ego; si lesus fuistis, et ego; si mea me non fallit conscientia, plus ego. Credite mihi, dolui satis, fraudatus a desiderio et exspectatione mea. Si deceptus offendi, ignoscite non malitia delinquenti. Danda est culpe uenia, quam non comitatur malitia. Mittimus quod mandastis ut mitteremus. Res itaque delegata delegantis uultum representet, et ingerat animo quod negat obliuio. Ad hoc autem precamur quatenus nostri memores sitis, ut pro nobis Dominum exoretis, ut pro miseriis nostris in conspectu eius interiores lacrymas effundatis; oratio namque flectit iudicem, lacryma cogit  misericordem. Modis uero omnibus nobis cedere noueritis ad incolumitatis statum quidquid uobis responderit ad successum. Nec enim inter nos uenalis habetur amicitia, sed que non pecunia paritur, sed gratia; non licitatione pretiorum, sed concertatione beneuolentie; presertim cum uirtus sit ipsa, non questus. O predicanda uirtus, que absentium animos uinculo dilectionis astringit, diuisa unit, inequalia sociat, imperfecta consummat! O uere laudanda uirtus, qua nichil in rebus humanis est pulchrius! De incolumitatis uestre statu pagina uestra cor meum letificet, et de profectu domus uestre, cuius decori et utilitati uigilanti oculo prouidetis, certitudinem representet. uigeat sanitas,  et floreat sanctitas uestra in eternum ante Deum. Res bene si detur, quamuis data, semper habetur:

Nulla reseruate gloria, multa date





EPISTOLA XXuI. ROGERII QUONDAM PRIORIS S. ABRAHAE AD GAUFRIDUM. Gratulatur de his que scripserat de uidendo Deo, hortaturque ad humilitatem.

Grata nostris auribus inseris, dum ea que de uidendo Deo diserte disseris, Augustinaliter asseris. Leta quidem et exacta, exquisita et excussa, polita et ornata, cum grandis trutina laudis uerba pronuntias. Enim uero defecatis ab omni fece carnalis sensualitatis animis, affectibusque cordialibus purgatis ab omni affectione terrenitatis, omnem  transuolare creaturam, Creatoremque attingendo mundo corde, et irreuerberato lumine perspicuo Deum contemplare debere, posseque indicis. Grandiuscule nobis ista placent, tum quia uera sunt, tum quia ueritatis huius assecutorem, cognitoremque te esse gratulamur. Magna profecto sunt ista, ad que pertingere sola potest humilitas; que, licet ab humano nomen trahere sciatur, in celestibus tamen cum Deo conuersatur; cuius epitheto inimica cohors angelica de celo profugatur. Recole Moysen consilio Iethronis acquieuisse per humilitatem, preque omnibus caput ipsum cum suis summopere considera membris. Humilitatem quippe semper dignatio comitatur; superbie uero indignatio sociatur. Igitur si nostras experiri et comperire  gliscis theorias, arripe humilitatem totius bonitatis conseruatricem, nec dedigneris nostris nos noscere scriptis. Nulla nobis incognita fore debent displicita. Prius sit intelligere, post laudare uel spernere. Pande mihi que scripseris, nec latere quesieris, mox me lectorem uidebis, spretorem argueris


Actorem laudabo Deum; quem ledit aperte
   Quisquis in hoc operis inuidiosus erit.



EPISTOLA XXuII. GAUFRIDI AD ROGERIUM. Superiori epistole respondet.

Excellenti laude dignum attollitis, dum simiam leonem, bubonem aquilam nuncupatis. uereor autem  ne si quis eorum quibus ineptie nostre note sunt, legerit illam epistolam uestram, per tergum meum manum curuet in ciconiam. Expolita quoque et suo pondere librata dicitis uerba, que nec exacuta sunt cote dialectice, nec rhetorice artis oleo leuigata, licet et hoc uitium sit, si oratio nimio uerborum flore luxuriet. Quamuis autem, ut Hieronymus ait, elegans sit exercitatumque ingenium, et longo usu trita currat oratio, tamen nisi auctoris manu curata fuerit et polita, redolet sordes negligentie, et uel hiulca uocalibus sit, aut aspera consonantibus: unde et de uirgilio, inquit, traditum est quod libros suos quasi ursorum fetus lingua composuerit, et lambendo fecerit esse meliores,  qui durarent in memoriam sempiternam, ut necessitatem metri libera oratione compleret. Sunt plane qui flumine eloquentie utuntur et uolubilitate uerborum et tumentes contorquendo gurgites, cum miraculo spectantium feruntur in pronum. In pronum siquidem feruntur, qui non celestis intentionis penna subleuantur, sed terrene laudis appetitu tremuntur . Quandiu uero sumus in ualle lacrymarum, in loco quem Deus posuit ad certamen ut uincentibus coronam daret, ut possim ascensiones in corde disponere et ire de uirtute in uirtutem, magnopere desidero in sacrarum Scripturarum lectione feruere, et uestras et aliorum doctorum et inuenire et experiri theorias; nec uos dedignor uestris cognoscere scriptis, presertim cum ea, utpote  Domini uerba, proposuerim uenerari, predicare, mirari. Imitari namque cupitis illum patremfamilias qui profert de thesauro suo noua et uetera; et sponsam de Cantico canticorum, que dicunt: Noua et uetera, dilecte mi, seruaui tibi . Itaque eruditionem uestram gratanter suscipimus, uosque in longo Scripturarum campo currere cohortamur. uictor licet si non incendia iactet, uos ceptum carpatis iter. Uniuscuiusque uitii malum in suum recurrit auctorem. Porro caritas benigna est, non emulatur, non querit que sua sunt , alterius bona diligit ut sua. Igitur deuotis studiis expositionis uestre Spiritui sancto uela pandatis. Ipsius sancti Spiritus aura uos prouehat, et ad portum optati littoris prosequatur.


 Hieronymi meritis applaudens gloria fame
   Laudibus attolit, perpetuatque uirum.



EPISTOLA XXuIII. AD FRATRES BAUGEZIENSES. Mittit eis uitam beati Hamonis.

Dilectis in Christo fratribus Baugeziensis cenobii, G. uestre sanctitatis seruus, perpetuam in Domino salutem.

Habetis, karissimi, memoriale beati Hamonis, stolam uidelicet quam nobis dilectionis gratia delegauerat: cuius uita quam pia, quam religiosa, quam grata Deo exstiterit, scripta subnexa declarant. Hec uos ad edificationem legite, et uirtutes eius in eius muneribus retractate. In uita beati Antonii S. Athanasius Alexandrinus sic de seipso quasi de alio  scribit: Legatarius, inquit, Antonii benedicti, qui tritum pallium cum melote imperio eius meruerat accipere, Antonium in Antonii muneribus amplectitur, et tanquam magna hereditate ditatus, latenter per uestimentum recordatur imaginem sanctitatis eius Similiter agentibus scilicet imaginem sanctitatis eius uiri Dei Hamonis per eius munera recordantibus gratia uobis et pax multiplicetur. Ipse ante decessum suum et aliud ex parte sua mihi mitti iussit orarium, quod tanto amplector et seruo gaudio, ut Cresi opes habere me credam. Hic beatus audiens fidelem nos et illustrem uirum reperisse, qui in paupere loco in quo morabamur domum Cisterciensis ordinis propriis se sumptibus edificaturum  promittebat, si id a rege et a nostris impetrare possemus, ad tam pium opus suis nos consiliis animauit, et regem ipsum cui merito sanctitatis sue charus et familiaris erat, secretissimis ad eum nobis intersignis traditis, ut hec concederet benigne rogauit. Plurimorum etiam sanctorum pignora que in loco sepedicto reposuimus ab eo accepimus. Crescat igitur erga eum uestre deuotionis affectus. Mementote mei serui uestri, orantes Dominum Iesum, ut conterat Satanam sub pedibus nostris uelociter, illiusque beati uiri consortio in celesti patria, uobis interuenientibus, merear perfrui, cuius familiaritate et gratia, largiente Domino, in hac peregrinatione merui releuari. Opto uos supernis ciuibus angelorumque choris per eterna commercia  copulari. Iterum diuini roris aspersione fecunda, amplificetur in dies uirens et florens ante Dominum sanctitas uestra.


Pauperiem modico contentus semper amauit,
   Et dominus rerum nil cupiendo fuit.
Candidus insuetum miratur lumen Olympi,
Sub pedibusque uidet nubes et sidera celi.



EPISTOLA XXIX. AD IOANNEM ABBATEM Future beatitudinis imaginem in monasterio Ioannis Baugezeiensis abbatis sibi representat.

uenerabili abbati suo IOANNI, frater G., imitari uirtutem cuius sortitus est nomen.

Amicitie iura tenentes solideque seruantes in unum colligit latitudo caritatis, licet locorum absentia  separet. Ipsa mihi cuius blando connexi sumus uinculo, cum opportunum datur reperire nuntium, ut uobis scribam imperat, quamuis ad scribendum animus meus tam non sit cupidus quam nec idoneus; quippe cui ingenium tenue est et exile. Cogitaueram quidem et in uotis habueram, si rerum ratio permitteret ac temporis conditio, ut ipse ad uos uenirem, sed quia rebus urgentibus detenti sumus, has interim pro me ad uos uicarias litteras misi. Spero autem, si uita comes fuerit et Deus permiserit, cito me esse uenturum ad uos, nec deerit gratia et misericordia Redemptoris fructus multiplex aduenienti. Pulchrum namque prebebit spectaculum decor domus Dei, castrorum acies ordinata, religiosa uita fratrum, locus amplificatus,  decursus aquarum, deserta in ubertatem conuersa, et singula diuino cultui mancipata. Auditui meo dabit gaudium et letitiam  sermo uiuus et efficax, sermo bonus super datum optimum, sermo fidelis et omni acceptione dignus. uerbum bonum, ignitum eloquium, gratiarum actio et uox laudis, qua quotidie resonat locus ipse. Afflabit nares Christi bonus odor, odor uite ad uitam, cum ingressus fuero loca uestra, loca fragrantia unguentis optimis: cum ingrediar ad areolas aromatum consitas a pigmentariis; cum ingrediar hortum florenti cespite uernantem, hortum deliciarum, hortum conclusum, hortum producentem flores rosarum et lilia conuallium. Ibi pascar in filiis, cibabor pane uite et intellectus, et aqua  sapientie salutaris potabor. Exsultabo et letabor satius ab uberibus consolationis uestre. Introducar a uobis in cellam uinariam, et mihi propinabitur exinde, ut pascar in pascuis uberrimis. Salutabimus nos inuicem in osculo sancto, osculo columbino, non subdolo, non coruino, non quod pacem mentiatur cordium, sed quod ueram innuat unionem animarum. Hec itaque que prediximus uobis ueluti quamdam mihi future beatitudinis imaginem representabunt; in qua sane quidquid oculorum demulcet aspectum, sub eodem tempore simul collectum uidebimus. Tanta autem ac talis, ut beatus ait Augustinus, erit glorificati corporis pulchritudo, ut et oblectet intuitum et cor nullatenus flectat ad  uitium. Et talis, inquit, erit illius pulchritudinis delectatio, ut tibi semper presens sit, et nunquam satieris, imo et semper satieris. Si enim dixero quod non satiaberis, fames erit. Si dixero quod satiaberis, fastidium timeo: ubi nec fastidium erit nec fames. Quid dicam nescio, sed Deus habet quod exhibeat non inuenientibus quomodo dicant et credentibus quod accipiant. Ibi nimirum omnem melodiam, omnem omnino harmoniam, quidquid concinnum et suaue est auribus sub eodem momento perenuiter percipiemus. Ibi omne pigmentorum genus, et omnium suaue redolentium rerum simul experiemur odores. Gustare poterimus omne quod dulcorem affert gustatum, tangere quidquid conuenienter delectare poterit attactum. Ad sanctorum osculum  complexum et conspectum uenire ineffabilis letitia est. Quam perfectissima pulchritudo! Quam beatissima delectatio! in qua ut sepedicti doctoris uerbis utar, fulget anime sancte quod non capit locus, ubi sonat quod non rapit tempus, ubi olet quod non spargit flatus, ubi sapit quod non minuit edacitas, et ubi heret a quo non diuellit satietas. Ad percipiendam sane tante beatitudinis gloriam * nos uestris precibus ac meritis confidimus adiuuari. ualete et pro nobis Dominum frequenter supplicate. Ad releuandum animum tuum tres tibi, carissime, spirituales ludos destinare curaui, de pastoribus, de digitis, de picturis. Hos itaque intuens et mente retractans, discas delectabiliter in Scripturarum campo ludere; de exiguis eximia cogitare. Etiam  ipsa coram Deo sapientia ludit, unde et ille:

Ludit in humanis diuina potentia rebus,
ludit Isaac cum Rebecca, Dauid saltat totis uiribus coram Domino, cytharam tangit, Christum lyra personat, et in decachordo psalterio a mortuis excitat resurgentem. Sed non exspectes, ut hec tibi ore edisseram, ut expolito disertoque sermone profundam. Est alibi tibi querenda styli uenustas.


Ante leues ergo pascentur in ethere cerui
Quam uester nostro labatur pectore uultus.
Sermo breuis, si uiuere uis, clam iudice teste,
Clam pudeat quod non deceat fieri manifeste.
Corpore deposito cum libet ad ethera perges,
Euades hominem factus Deus etheris almi.



EPISTOLA XXX. AD R. TROARNENSIS ECCLESIAE PRAECENTOREM. Ut se per litteras saltem uisitet.


Dilecto in Christo fratri et precordiali amico suo R.  Troarnensi ecclesie precentori, G. indignus Sancte Barbare subminister, psallere sapienter.

Amicorum, ut ille ait, orata curare bone frugis officium est, precipue si non refragetur equitas postulantis. Dilectionem autem uestram rogaueram quatenus directis litteris paruitatem meam cantando mihi aliquid fauorabile de canticis Sion, exhortari, uisitare et consolari dignaretur. Raro quippe nos corporeis oculis intuemur, raro mutuis alloquiis fruimur, et uereor ne amicitie memoria temporali silentio consenescat. Eapropter uolebam ut uos in litteris uestris tanquam in speculo possem  inspicere, et magno estu desiderii sitiebam, ut ex corde lingua tingeret quod mens auribus in charte saltem pagina resonaret. Nolo enim litteras de summo ore stillantes; illas peto que, ut quidam sapiens ait, arescere nesciunt, que ex intimo pectoris fonte promuntur. Nec dico sit in eis illita Tulliano melle festiuitas, uel ut Atticis salibus sint asperse, uel thymo odorate, siue Nestorea, ut ita dicam, manu; sed ut solius sint caritatis calamo scripte. Hec, ut nostis, inuenitur in corde puro, et conscientia bona, et fide non ficta. In huiusmodi ergo litteris desiderabam amicum quodammodo  habere presentem, sed propter occupationes uestras habeo uos excusatum. Neque enim causam silentii uoluntati aut desidie uestre, sed ipsis occupationibus applico. Apud uos itaque meus sermo primam ianuam reserauit, dum primus in uos oris mei munera iaculor, uos cum tempus habetis presentiam uestram nobis saltem in schedula exhibere curabitis. Turpilius comicus tractans de uicissitudine litterarum: Sola, inquit, res est, que homines absentes presentes faciat. Litteras primum, ut scribit Cassiodorus, et ut frequentior tradit opinio, Mercurius multarum repertor artium uolatu strimoniarum auium collegisse memoratur. Nam et hodie grues, inquit, que classe consociant alphabeti formas, natura imbuente describunt, quem in  ordinem decorum redigens uocalibus consonantibus congruenter admistis uiam sensualem repperit, per quam alta petens ad penetralia prudentie mens possit uelocissima peruenire. Per hanc sensualem uiam cooperante Dei gratia ad ipsius sapientie secreta, ex parte uos iam peruenistis. Hinc est quod diuinas leges legitis et intelligitis, hinc est quod secundum illam pulcherrimam et saluberrimam Apostoli exhortationem: In psalmis et hymnis et canticis spiritualibus cantatis et psallitis in corde uestro Domino . Hec cogitatis, hec sapitis, hec retexitis: inde est etiam quod Patrum scripta et carmina multimoda internas aures uestras nocte dieque demulcent; sed parumper in auribus uestris liceat inter olores anserem strepere. Audite  et intelligite cum precipue perstrepat anser, ex usu uenit ut opem desiderantes ad suffragia probata confugiant. Ut igitur nobis arrideat effectus optati, ferte in curam spem petitionis: hec est autem petitio nostra, ut enixius oretis quatenus nobis detur a Domino uenia peccatorum, gratia meritorum, gloria premiorum. Attentius pro nobis orantes uos Domini Saluatoris gratia tueatur et foueat. uoti nostri est ut sancta congregatio uestra bene ualeat, et perpetua meritorum dote ditescat. Spiritus sanctus adiuuans infirmitatem nostram, et intellectui rationem, et uoluntati deuotionem inspirans, non errori locum relinquat, non tepori. ualete et organa uestra que suspendistis, amicum qui interrogat  uos uerba cautionum cum opportunum fuerit audire facite.


Fit uox grata chori quoties cor concinit ori,
Multaque dulcedo dulci uenit ex citharedo.
Illa dies mihi cum liceat tua dicere facta
En erit ut liceat mihi totum ferre per orbem.





EPISTOLA XXXI. N . . . AD GAUFRIDUM. uidetur esse responsio ad precedentem.

Charissimo in Christo Patri et amico G. canonicorum Sancte Barbare, Dei gratia preeunte, ductori, ille suus quondam non ultimus inter amicos  ut credo, spero, gaudeo, prospere procedere in mandatis et iustificationibus Domini sine querela.

Nudiustertius cum sibi familiarem uestri memoriam cor meum recoleret, quam fateor aliquotiens nec dormienti deesse repente cogitare cepi, ac pro eo quod uobis non rescripseram meipsum reprehendere, maxime cum reprehensionis notam incurrisse metuerem pro ingratitudine uel contemptu. Sed absit hoc a me, absit et ab omnis uere diligentis affectu, quod sane haud aliud fuisset, quam retribuisse mala pro bonis. uerumtamen de negligentia qualicunque et segnitie mea excusare me usquequaque non possum, sed uel sero reddita mutuatio caritatis habeat me excusatum. Nec exquirendus mihi magnopere sermonis ornatus, hoc  magis optanti ut respersum aliquod uestre exactioni de pectoris mei paupertate depromens, largiente Christo, uestre satisfaciam uoluntati. Unde igitur loquendi initium sumam? Si loqui cepero, os meum condemnabit me, et merito; quid enim in me reprehensione non dignum? Sed et qui laudabant me, aduersum me iurabant  . . . . uocatur eorum mendacium, et qui beatificant seducentes, et qui beatificant precipitati. Mendaces enim filii hominum in stateris, decipiunt de uanitate semetipsos confitentes se nosse Deum, seipsos non cognoscentes, bona sua, si qua sunt, pre oculis habentes, mala uero dissimulantes, aut quod peius est defendentes. Et hec est statera dolosa,  et detestanda mensura, uitam suam inequali iudicio trutinare. Ob hoc itaque uersiculorum uestrorum sententia me promouet, qui dum taciturnitatis mee inertiam tacite increparent, confusionem meam pariter detexerunt, hoc ut recordor modo subscripti:

Illa dies mihi cum liceat tua dicere facta,
En erit ut liceat mihi totum ferre per orbem.

Que facta, dilectissime? uanam uitam, conuersationem tepidam, frigidam dilectionem. Hanc operationem meam ego cognosco. Miserum me, qui feriri debeo, laudes recipiam? Heccine sunt facta illa insignia que toto referantur in orbe? Absit, absit! Tolerabilius est ut suos lateant inter parietes, aut, quod optabile magis est mihi, deleantur de libro  qui aperietur in die iudicii, hoc est de conscientia mea, quam prauo sequaces corrumpunt exemplo. Sed causari forsan non sine causa potestis, cur pro canticis Sion que poposcitis de fluminibus Babylonis loquar, cum tantum distare uideantur auster ab aquilone, Sion a Babylone, carmen a lamentatione. uerum quid mihi et cantico? Utinam super hec flumina mea sedenti mihi solitario et tacenti flere magis libeat, quam aliquid dicere, si forte uel modicum leuari super me tanquam a Domini spiritu merear in desiderio anime proclamans ex recordatione Sion: Anima desiderabit te in nocte . Que est ista nox, nisi uita mea misera, et obscura nebulis tentationum, uitiorum tenebris, et caligine peccatorum? Sed  cur uobis adhuc onerosus existo, qui factus sum mihimetipsi grauis, luctum pro cantico prosequens, nec inducens animum cantare rogatus? Attamen non omnis fletus cantum excludit, quia est quedam flere uoluptas, dum suo anima luctu pascitur, lamentis gaudet, suspiriis uegetatur, ut subito in uocem exsultationis et confessionis sonus epulantis erumpens, dicat cum Propheta: In te cantatio mea semper ; et: Cantabo Domino, qui bona tribuit mihi ; et: Cantabiles mihi erant iustificationes tue in loco peregrinationis mee . Quam leto sinu taliter de prelio reuertentes, mater illa nostra excipit, et consolatur filios suos qui renuunt consolari in hoc seculo, exsilii sui erumnam quotidie merore portantes, qui  bona sua non receperunt in uita sua, consolationem que lugentibus repromittitur a Domino prestolantes. Sed et ipse Pater misericordiarum, et Deus totius consolationis occurrens, amplexatur eos dextera sua, qui Filii eius unigeniti amore languentes, et desiderio fatigati, leuam eius sub capite habuerunt, pretiose illius margarite claritate radiati, et radicati caritate, fontem perennis uite anhelo spiritu sitientes. Ideoque benignus iehsu iam sub umbra illius quam desiderauerant residentes refrigerat, et torrente uoluptatis sue potandos deducit ad uite fontes aquarum, abstergens omnem lacrymam ab oculis eorum, et demulcens eos in gaudio genitali, collocans in paradisi amenitate,  in solio Patrum preelectorum, in splendoribus sanctorum, in angelica patria, in ciuitate Dei, in regione uiuorum. Ad hanc, dilectissime, felicissimam regionem mortis ac malorum ignaram; ad hoc eterne iucunditatis regnum, quo aufugit dolor, et tristitia, atque suspirium, inspirante Deo, uita nostra suspiret, donec aspiret nobis dies illa eternitatis, et inclinentur nostre mortalitatis umbre, si forte inter pios suspiriorum singultus intercepti, et si non sicut adolescentulus ille de tribu Beniamin mente excedens Deo usque ad tertium celum, uel quasi hora dimidia anima nostra conuersa in erumna sua incipiamus flere pre amore, et respirando in gratia cantare, in cordibus nostris Domino dicentes: Trahe me post te, curremus in  odore unguentorum tuorum, quia odor tuus concupiscentias in me excitauit eternas . Ambulemus ergo et cantemus, sed expediti, sed exonerati, ut uelocius et securius percurramus iter nostrum, quod latrunculi obsident. Beata et secura paupertas spiritus, animus autem auari non beatus, sed semper est pauidus, et ue illi, quia tacebit, Dauid uel Moysi non habens clamorem. At contra

Cantabit uacuus coram latrone uiator.
Utinam uacui simus, non ueritate, sed uanitate; non oleo, sed uento; non oris, sed cordis appetentes testimonium; non uerbis, sed uirtutibus proficientes, imo et in uirtute uerborum, quia in huiusmodi cibi fortitudine usque ad montem Dei peruenitur. Et lucerna  pedibus meis uerbum tuum, ait sanctus, et lumen semitis meis . Dulcia sunt super mel ori eloquia diuina, dulcius tamen cordi sapientia sapit. Dulcissimam uero diuinis auribus uirtutum consonantia reddit harmoniam, quam dilectum nostrum gaudeo assecutum, qui collatam a Deo simplicitatem summe prudentie maritauit discretionem temperantie, humilitatem fortitudini, iustitie misericordiam, ut per diem quadrige saluationem quinta illa rota que spirituali plaustro solet impedimento esse, contrita sub pedibus uelociter currentis, in directum eat per uiam regiam que ducit Bethsamis, non declinans ad dexteram prosperitatis, uel ad sinistram aduersitatis, portans arcam sanctificationis, bonam scilicet conscientiam,  habentem manna, id est fidem non fictam, per quam Christus habitat in cordibus nostris, sicut ait Apostolus. Gaudeo igitur in uobis, sed uolo uos memoris immemorem nequaquam existere. Factus sum enim insipiens, uos me cegistis proferre carmen in nocte, musicam in luctu, in dilecti miseria iubilum sanctitatis. Obsecro uos tanquam aduenam et peregrinum, lubricantem et fatuum manu uestre orationis tenete me et ducite caute, ut uobiscum perueniam quo tenditis, ad domum uidelicet ueri Solis iustitie, domum non manufactam eternam in celis, mundatus a peccato, et lotus ab iniquitate mea in labro eneo facto de speculis mulierum que excubant ad ostium tabernaculi  admirabilis usque ad domum Dei in Sancta sanctorum, in candidissimam lucem, in admirabile lumen, ubi fiores rosarum et lilia conuallium non marcescunt, ubi cantatur ineffabile et inimitabile uirginitatis canticum, ubi deliciis affluere et exsultare Domino facit populum humilem et beatum qui solus scit eam iubilatio . . . caritatis. Ibi decor et gloria Libani, Iudee notitia, uisio Isrel, caminus Ierusalem, Sabbati requies, remissio iubilei. Ibi gratia pro gratia, Sabbatum ex Sabbato, mensis ex mense. Ecce iterum qui de terra est, de celo loquitur, et nox diei eructat uerbum, et cantare nititur imperitus, cuius uitam uox remordet, uerba uerberant conscientiam, et dictis opera non respondent. Sed quid mirum, si de bono loquar,  non bonus? sed infelix ego homo, de quo Balaam non potuit silere iumentum. Terrenis inhians cupidus et auarus, merito iumentis insipientibus comparatur, et a dignitate recedens conditionis, seu rationis humane, bestialem migrat in sensum, imo et a Deo recedens in terra scribitur, qui neglecto superiorum appetitu, talentum intellectus quod acceperat abiens et fodiens abscondit in terra, non abscondendus in fossa humo a facie timoris Domini, et a gloria maiestatis eius, cum surrexerit percutere terram, nisi penitendo resipiscens excusso puluere pedum, abiecta luti et lateris seruitute, relicto adultere pallio, contactus mundi contagia beata melius paupertate uestitus euadat, et elongans fugiensque in desertum quod deseruit, de  terra aliena in qua inueterauit inter omnes inimicos suos in terra promissionis intrare, et in gentis sancte, in populi peculiaris et acquisitionis numerum, in adoptionis gratiam, et in glorie filiorum Dei mereatur recipi libertatem. Proinde, carissime, edomito et subiecto spiritui carnis iumento, suspicientes in celum, cum gemitu et suspirio pietatis per sancta desideria transeamus ex hoc mundo ad Patrem, que sursum sunt postulantes, non que super terram. Terra enim hec quam calcamus, et quam calcare debemus, quam dedit nobis in maledictione spinarum et tribulorum, sitiens, et sicut dicitur sic est arida. Terra uero illa promissionis in qua uere uiuitur, sicut in diebus uernis floret in decore, frondet in gratia, fructifera est in benedictionibus,  fluminis impetu, fontibus Saluatoris, et in uitam eternam salientibus aquis irrigua. Ut iumentum igitur facti, sed non sicut Balaam, qui diuinis recalcitrans stimulis dorsum mentis transeuntibus incuruauit, imo mansuetudine et humilitate cordis Dominum Deum portantes, ipso presidente, et gressus nostros in semitis suis perficiente, tendamus in Ierusalem celestem, ut mereamur uidere bona Domini in terra uiuentium, bona eterna et ineffabilia, que nec estimare, nec desiderare, nec promereri digne possumus, sicut scriptum est, quod oculus non uidit, et auris non audiuit, et in cor hominis non ascendit , et promissiones tuas que omne desiderium superant, etc. Et non sunt  condigne passiones huius temporis ad futuram gloriam, que reuelabitur in nobis, ad quam nos perducat iehsu Christus. Amen. De recordatione tremendi iudicii, et pauore gehenne aliquantulum forsan turbatus sum, sed non sum locutus; scio enim cui locutus sum, et de quo credidi, et certus sum quia non sicut seruus, aut mercenarius, sed sicut filius in domo patris abundans panibus, et per ignem, et per aquam, id est per caritatem et sapientiam iam eductus in refrigerium, meliorem transiuit in effectum cordis; unde presumptionis uane argui me posse non abnego, qui talis talem, licet non solum, sed mecum, ausus sum admonere. Sed quem accusat temeritas, caritas excuset; magis tamen intellexi super me egenum et pauperem,  quam super illum qui sermonum meorum non eget. Sed iam finem postulans sermo claudendus est. Desiderio autem desidero, non tam chartis, quam caritatis uestre in colloquio et uisione frui solatio, ut refrigerer uobiscum, ut uitta illa coccinea et eloquium dulce cordis mei euagationes restringant. Iungantur saltem uotis qui locis separantur ab inuicem, et absentia sint presentes, qui presentia sunt absentes. uereor tamen ne amicitia uestra, tanta absentia, tantoque sepulta silentio, tanquam moram faciente sponso, dormitet et dormiat. Illud nobis potius contingat. uinum nouum amicus nouus ueterascet, et cum suauitate bibes illud. Dicere solebat sancte recordationis Haimo, totum se reformatum esse, cum post multum temporis ipse  amicum, uel aliquis eum uiseret ex omnibus caris eius. Recessit pastor bonus, fons aque uiue, domnus Willelmus uetus prior Cadomi, sed iam nouus incola paradisi, cuius, obsecro, non obliuiscamini; dulcis est enim et pia eius memoria, ut et ipse non obliuiscatur misereri nostri. Sancta et salubris est cogitatio pro defunctis exorare, tum ut debitum illis caritatis soluamus, et illi a peccatis-saluentur, tum ut reminiscantur et conuertantur ad Dominum, dum bene illis fuerit, suggerentes pro nobis, ut educat nos de isto carcere, et celestium bonorum faciat esse consortes. Salutat uos per me domnus Simon monachus Sancti Saluatoris, et uere, ut credo, monachus Iesu. Salutat uos ad extremum omnium extremus, presentium scriptor,  cuius nomen taceo, ne proditum displiceat, non confusione uocabili, sed uilitate persone. Hunc familiaribus uestris, quos celestem in terris agere uitam noueritis, commendate, ut ei sit premium, ipsis intercedentibus, supplicium euasisse. ualete in Domino semper; iterum dico, ualete, et id potius agite ut aliquando obliuiscamini mei, quam ut aliquando recordemini mei. Deus pacis sit semper uobiscum. Amen.



EPISTOLA XXXII. GAUFRIDI AD QUEMDAM IUuENEM EREMITAM. Salutaria ei dat monita.

Petiit a me obnixe atque suppliciter pater tuus, ut tibi scriberem et in iuuenilis etatis flore constitutum maturioris consilii pondere redderem grauiorem.  Patris namque est timere de filio grauiora pericula ueris. Ferreas mentes, teste Hieronymo, libido domat, que transacta semper sui relinquit penitudinem, nunquamque satiatur, et exstincta reaccenditur. Hic est carbo sulphureus ardens et fetens. Hic est ignis usque ad perditionem deuorans et omnia eradicans uirtutum genimina. Hec est inimica Deo, inimica uirtutibus; hec est mus in pera, ignis in sinu, serpens in gremio, maleque suos remunerat hospites. A facie huius suauissime pestis fugias, et ab omni leuitatis specie oculum, ora, manum, omnesque corporis gestus refrenare studeas. Est uersiculus ille uulgatus:

Risit et arguto quiddam promisit ocello.

 Impudicus oculus impudici cordis est nuntius. Dulcius cordi tuo insedeat amor pudicitie, induens ipsum castitatis affectum, quem induerat qui dicebat: Pepigi fedus cum oculis meis, ut ne cogitarem quidem de uirgine . Si tentatio te perculerit, ad te post tentationem reuersus, et de temetipso erubescens apud temetipsum, in teipsum ultor seuerissimus exardescas. Attende gaudia fugitiua, uite miserias, celerem mortem, uitam post mortem seu in bono seu in malo perpetuam. Purum cor habeas, oculum columbinum. Accingere quasi nouus tiro ad spirituale certamen, induere arma potentia Deo, sancte paupertatis humilitatem, rigorem discipline, orandi assiduitatem; prolixitatem orationis comitetur feruor deuotionis.  Recordare quanta tibi fecerit Deus, nec donis eius ingratus sis, sed satagas mente semper ire ad meliora. Omnis hypocrisis omnisque simulatio longe sit a te, ut omne bonum quod a te agitur, per intentionem semper ad celestia leuetur. In actu, in locutione, in cogitatione tua circumspectus sis, ut ea que Deo displicent perfecte deseras, et quod ostendis humanis oculis habitu, hec ante Dei oculos moribus pretendas. Quod uis ut faciant tibi fratres tui, et tu secundum Domini preceptum facito illis, in quo breui accinctoque precepto multa simul monita continentur. Non sis quasi arundo uento agitata, sed inflexibilem mentis uerticem inter laudes hominum et derogationes teneas. uilis suppellex, humilisque cellula sufficiat tibi, ne  illud quod de Megarensibus dicitur tibi quoque coaptari possit: Aedificant quasi semper uicturi, uiuunt quasi altera die morituri. Ne obliuiscaris quia cuius uita moritur in culpa, illius mors uiuit in pena. Etsi amara est potio, ait Augustinus, tamen bibenda est, quia in periculo sunt uiscera: multoque melior modica amaritudo in faucibus, quam eternum tormentum in uisceribus. Infinita uero de Scripturis exempla suppeditant que auaritiam te doceant esse fugiendam. Hieronymus ad Eustochium: Quid ante non plures annos, inquit, in Nitria gestum sit referam. Quidam e fratribus parcior magis quam auarior et nesciens Dominum XXX argenteis uenditum, centum solidos quos lina texendo acquisierat, moriens dereliquit. Initum est inter monachos  consilium  quid huic facto opus esset. Alii pauperibus distribuendos esse dicebant, alii dandos Ecclesie, nonnulli parentibus remittendos; Macarius uero, et Pambo, et Isidorus, et ceteri quos Patres uocant, sancto in eis loquente Spiritu, decreuerunt infodiendos esse cum domino suo, dicendo: »Pecunia tua tecum sit in perditione.«  Ne hoc quisque creduliter factum putet. Tantus per totam Aegyptum cunctos terror inuasit, ut unum solidum dimisisse sit criminis. Huic itaque uitio abrenuntians, in uia Dei quotidie sancti desiderii gressus ponas. Humilitati precipue stude, nec te per elationem subleues ut celestis  regni purpuram in mente serues. uadas ad utilitatem proximi, stes ad custodiam tui, eleueris ad contemplationem Dei, quod ut possis, te ad celeste desiderium penne uirtutum leuent. De nulla tamen uirtute confidas; sed sub magno timore trepides, donec mens tua igne sancti Spiritus calefacta et uehementer inflammata, timorem in amorem uertat. Non appetas illis placere quos scis Deo displicere. Stultum ualde, ait Gregorius, si illis placere querimus, quos non placere Deo scimus. Deo enim se amicum denegat, qui eius placet inimico; et inimicis ueritatis aduersabitur, qui eidem ueritati in corde subiugatur. Aurem sane doctrine libenter accommodes. uerbum Dei, ait Sanctus, semen in corde audientis est, et auditor bonus inde profert  magnum messem scientie, unde paruum prius acceperat semen lingue. Ut autem in cuiusdam sancti actibus legimus, interioris hominis nostri pulchritudinem, fortitudinem, puritatem, indicare debent mores nostri et uita, ipsum exteriorem, ita uno semper modo ipsoque modestissimo et decentissimo gerere, ut nichil prorsus appareat in eo quod possit intentos offendere, uerbum otiosum non solum non proferre, sed nec nutum, nec manum pedemue mouere frustra. Nihil sit non edificans in uestro incessu, aspectu, habitu, uultu. Denique uultus hilaritatem non fuscet meror, nec leuiget risus Totum in uobis disciplinatum, totum insigne uirtutis, perfectionis forma. Remissi interdum, dissoluti nunquam; negligentes nichil, etsi pro  tempore multa dissimulantes; quieti sepe, sed minime aliquando otiosi. Hortor itaque ut ista obseruans uestigiis inhereas beati Eligii, in cuius loco nocte dieque uersaris, uerbis sanctorum utens quasi in breui tabella latissimos ostendere uolui. uidetur hic deesse aliquid.



EPISTOLA XXXIII. AD HUGONEM PRIOREM S. MARTINI SAGIENSIS. Hugonis prioris Sancti Martini Sagiensis laudes predicat, docetque quomodo ad Resurrectionis Dominice festum preparare se debeant.

HUGONI uenerabili priori sancti Martini Sagiensis, suus G., quod sibi.

Potuit sine litteris lator presentium, si quid de  me quereretis, exponere; sed quia, ut ille ait, fastidiosa salutatio est, que nudo sermone profertur, iunxi scripta mandatis, et eo maxime, ut sermonum uices nobis esse possint solatio. Congruum est enim, ut huiusmodi remedio tedium nostre peregrinationis releuemus, et mutuam diligentiam religiosis salutationibus excolamus. Crescere quotidie inter nos amicitie debitum uolo. Scribo itaque uobis non in doctis humane sapientie uerbis, quam Deus destruet, sed in simplicitate cordis et caritatis sinceritate, que nunquam excidet. Nulla erit hic rhetorici pompa sermonis, nec enim in talibus magnopere eruditus sum, sed nec decet religiosas aures fulgore secularis eloquentie delectari. Habent qui eas spiritualiter delectent, sanctos  scilicet doctores diuine lacteo eloquentie fonte manantes. Confido autem in Domino quod, meritis uestris adiuuantibus, steriles in me et emortuas aquas uiuificet, et celestis sapientie sale condiat, et gratie sue infusione fecundet. Ipse arua arentia irrigat, et torrentem spinarum ac mare mortuum condulcorat. Inde est quod diuino rore irrigatus, et in caritate radicatus et fundatus, summo nitimini studio cum Elia stare in foramine petre, per angustias acus transire, et posteriora Domini contemplari. Inde est nimirum quod pedibus uestris mundum subiicitis, quod hic contenditis ut alibi coronemini. Et uos plane ad  exemplum Elie habetis currum igneum, qui uos in astra sustollat, quem qui ascenderit mortem non gustabit in eternum. Hec est quaternarum quadriga uirtutum, prudentie, temperantie, fortitudinis et iustitie. Prudentie, ut fertur, est mundum istum et omnia que in mundo sunt diuinorum contemplatione despicere, et omnem anime cogitationem in sola diuina dirigere; temperantie, nichil appetere penitendum, in nullo moderationis legem excedere, sub iugo rationis cupiditatem domare; fortitudinis, animum supra periculi metum agere, nichilque nisi turpia timere, tolerare fortiter uel aduersa uel prospera; iustitie seruare unicuique quod suum est. His religiosi ac Deo dilecti quadam humanorum fuga solis se gaudent inserere  diuinis. He sunt uirtutes, ut ait Sapiens, purgati iam defecatique animi, et ab omni huius mundi aspergine presse pleneque detersi. His uirtutum ornamentis ad digne celebrandam proximam Dominice resurrectionis diem, uobis orantibus, preparemur, cuius suauissimus odor mundum aspersit, ut nulla pars orbis, ut Alexander papa scribit, alienam se ab odore isto sentiat, uel expertem, sed omnes gaudeant se odore hoc suauissimo spirituales nequitias in celestibus iam uicisse. Porro, ut ille ait, ad ipsius Christi resurrectionem spiritualiter denotandam, sancte mulieres ad sepulcrum aromata detulerunt, suauitate redolentium unguentorum ipsius gloriam prefigurantes, que  utique terrorem inferis, celis gaudium, terris intulit sanctitatem. Ista uobis, ut amico loquens, scribere presumpsi: licet autem unctionem habeatis a sancto, que docet uos de omnibus sanctum tamen datum canibus et margaritas conculcatas a porcis auferte. Nostis enim quia per canales lapideos aque fluunt ad areolas, et Moyses cui Deus loquebatur facie ad faciem sicut solet homo loqui ad amicum suum, acquieuit consilio Iethro uiri gentilis; et Elias ignipotens et nubium clauis, escam patienter exspectauit a coruo. Faciem uestram det nobis in breui Pater misericordiarum uidere cum gaudio.



EPISTOLA XXXIu. AD R. PRESBYTERUM. Quid significet in Missa statio sacerdotis ad dexteram, et de quibusdam aliis ritibus.


uenerabili amico et compresbytero suo  R., G. omnium peripsema sacerdotum, sapere et intelligere, ac nouissima prouidere.

In me mihi bene complacui, si quid possim agere, quod tue possit uoluntati complacere. Postulas autem ut stylo digeram quid significet in missa statio sacerdotis ad dexteram, et cur Euangelium legitur in sinistra, et ni fallor, cetera huiusmodi tibi cupis explanari. Laudanda uoluntas in sacerdote, qui timet illam Domini sententiam: Quia tu scientiam repulisti, repellam et te, ne sacerdotio  fungaris mihi . Sed non tibi propria me tradidisse putes, nec tanquam nostra suscipias, sed ex multis sermonibus Patrum, quorum digna satis laus est in Ecclesia, que huic apte uidebantur negotio noueris decerpsisse sententias. Intellige itaque que dico. Dabit enim tibi Deus in omnibus intellectum. Igitur introitus sacerdotis ad altare notat Filii Dei in hunc ingressum mundum. Adsunt flammantes cereoli, uidelicet insignia gaudii quod in ortu Saluatoris omni mundo effulsit, de quo angelus ad pastores: Annuntio, inquit, uobis gaudium magnum , etc. Sacris indutus ingreditur: unde egregius uersificator:

uestibus ille sacris tegitur, texit caro uerbum,
   Tota carens macula, tota sacrata Deo  .

 Significatur autem, ut breuiter dicam, per albam munditia, per zonam continentia, per superhumerale iustitia, per manipulum discretio, que est omnium mater uirtutum; per stolam iugum Domini suaue et onus leue; per casulam uero, qua super omnia ornamenta induitur, sanctitas et iustitia, quibus sacerdotalis gloria fulgere debet, designatur. Pergit uero ad dextrum cornu altaris, quia dextram Christus semper egit uitam: dextra enim uita acquiritur celestis gloria. Iam dictus uersificator:

Ille, inquit, slat a dextris quia quesiit auctor inanes
   Exsecrata deos gens quasi dextra fuit.
Inde, ait, sinistrorsum Domini sacra uerba leguntur.
   Reiiciente fidem Iudea gratia Christi
      Transiit ad gentes, Isrel errat adhuc.
   Transitus hic quoties Euangelium recitatur,
       Mentibus occurrit, exprimiturque loco.
   Ad leuam legitur, quia quo transiuit aberrans,
      Et uelut a leua gens idolatra fuit.
   [Ad  Christi reditura fidem Iudea notatur,
      Cum Pater ad dextram sedit et explet opus.]

Sed non omnia tibi proposui scribere, que tu in Patrum scriptis poteris inuenire. Sane de his quidam non parum mirantur, quod iam confectis sacramentis signum crucis apponitur. Ubi enim dicitur: Hostiam puram, hostiam sanctam, hostiam immaculatam, panem sanctum uite eterne, et calicem salutis perpetue, quinarium crucis signaculum panis et uini imprimens substantie, Christo sedenti ad dextram Patris ueraciter concorporate eruditum contemplatorem rerum ad illam beatam  passionem mittit. Hec ergo sunt illa uiuentis petre foramina, in quibus formosa est et immaculata columba, scilicet Ecclesia, in quibus tunc certius nidificat, cum inter uerba predicta, per quinque crucis signacula quinque dilecti plagas, uidelicet duas manuum, totidemque pedum, et unam lateris fida contemplatur memoria. Sicut autem recordatio passionis ipsius Ecclesie uulnerat caritatem, sic et memoria resurrectionis confortat fidem, et contemplatio ascensionis letificat spem. Itaque assistentes ad offerendum recte diuidamus, id est prius nosmetipsos offerentes,  arietinam spiritus proteruiam et taurinam feritatem hircinamque libidinem iugulantes mortificemus, iuxta illud quod in Psalmo canimus: Holocausta medullata offeram tibi cum incenso arietum: offeram tibi boues cum hircis . Tunc Deus nostra accepta sacrificia habere dignabitur. Cur uero tres portiones de hostia fiant, satis eleganter ille uersibus canit:

Pars, inquit, intincta mero pro uiuis orat, opusque
   Sanguinis et carnis expiat ipsa caro.
Pro bene defunctis, quorum purgatior unus
   Hoc interuentu non eget, alter eget,
 Offerimus tibi, Christe, duas, sed propter eosdem
   Oblate pariter non operantur idem.
Nam pars pro iustis, pars est pro iustificandis
   Illa refert gentes, supplicat ista Deo.

Hoc autem sacro sanctum altaris mysterium idcirco  missa dicitur, quia ad placationem et solutionem inimicitiarum que erant inter Deum et homines sola ualens et idonea missio est. Sed hec nos de missa dixisse sufficiat. Si autem queris quid ara, quid calix, quid patena, quidue corporalia designent, audi:

Ara crucis, tumulique calix, lapidisque patena,
   Syndonis officium candida byssus habet.
Porro in thuribulo,

Sunt tria que signes, uas, thus, signabis et ignes.
uas cor, thus psalmus, calor intus Spiritus almus.

Sed uide ne in thuribulo tuo offeras ignem alienum coram Domino; hoc enim fecerunt Nadab et Abiud filii Aaron, et mortui sunt. Ignis sacer ignis domesticus est caritatis; unde Propheta:  In meditatione mea exardescet ignis . Ignis cupiditatis, ignis luxurie est ignis alienus; unde Iob: Ignis est, inquit, usque ad perditionem deuorans, et omnia eradicans genimina . uides quod ignis iste, in multis hodie multipliciter exarsit, qui puritatis Auctori in puro corde et corpore ministrantes, non uerentur stare angelum [f. ante angelum] Domini, qui secet medios et disperdat; sed omnino audent Agni immaculati sacras contingere carnes, intingere in sanguine Saluatoris manus nefarias, quibus paulo ante, proh dolor! carnes meretricias attrectarunt, sic circuire altaria, frequentare psalmos, cum et huiusmodi laus sit exsecrabilis, et oratio sit in peccatum.  uendunt sacramenta, iustitiam produnt, quorum guttura necdum traxit ad laqueum, necdum prefocauit fauces uerbum blasphemie, uox sacrilega, sermo nequam: Quid uultis mihi dare, et ego uobis eum tradam?  Ex istorum thuribulis procedit coram Domino pro suaui odore fetor, non ueniat in iudicium istorum anima mea, nec sit in cetu illorum gloria mea: quoniam ignis succensus est in furore Domini contra illos, et ardebit usque ad inferni nouissima . Sed iam ueniendum est ad id quod tandem exarari tibi postulas, uidelicet quid sacerdos plebi, quid plebs  debeat sacerdoti. Quod ut succincte dicamus, sacerdotis est erudire, et interuenire; erudire quidem uerbo et exemplo, Deum placare prece et sacrificio. Hec sunt ergo que populo debet: uerbum doctrine et exemplum uite, hostias et preces pro eis offerre. Unde Petro dictum est: Simon Ioannis, amas me? pasce oues meas . Ideoque tertio repetitum, tertio dictum Pasce, nec mulge, seu tonde, uel semel additum est. Sacerdos igitur Dominicum pascere gregem magis satagat quam tondere, et pascere tripliciter: exemplo conuersationis, uerbo predicationis, oblationum fructu et orationis. Est itaque sacerdotalis professionis celestem sacrificiis placare indignationem. Non omnes tamen apud Deum impetrant, qui pro aliis interpellant; neque  omnes Deum placant, qui Deo immolant. Immolat facinorosus, sed per Isaiam dicit Deus: Facinorosus qui mihi immolat, quasi qui canem occidat . Et Propheta: Iniquitatem si aspexi in corde meo, non exaudiet Deus . Non placatur talibus uotis Deus, imo exacerbatur hostiis impiorum Deus. Cum is, ait Gregorius, qui displicet ad intercedendum mittitur, iudicis animus ad iracundiam prouocatur. Exacerbant itaque Deum sacrificia tua, si ei displicet uita tua; placabitur autem tibi, et aliis per te, si puro corde et corpore sacrificatur ei a te. Sed ne longius protrahamus, dicamus, quod proposuimus, uidelicet quid et plebs debeat sacerdoti. Exhibere debet iustitia plebis sacerdotibus, propter honorem Dei, cuius  ministri sunt, subiectionem humilitatis et deuotionem caritatis, ut omnis eorum obedientia et humilis sit et deuota. Porro uidisti pallorem in foliis, scias esse uitium in radice; uidisti scelus in plebe, culpam esse noueris in sacerdote. Sed iam loquendi finem faciamus, opto autem ut in tui receptaculo cordis, demptis uitiorum spinulis, supernas uirtutes inseras, quorum copia et subditorum corda erudias, et erudiens in bono opere nunquam deficias.


Aut metues dulces, aut experieris amaros [amores],
Sensibus humanis, res est non parua, reponas.
Nec succus pecori, nec lac subducitur agnis,
Nec mala uicini pecoris contagia ledunt.



EPISTOLA XXXu. AD IOANNEM ABBATEM. Compatitur pro infortunio quod ipsi acciderat.


uenerabili abbati suo I., frater G., uiriliter agere et confortari in Domino.

Desideraui litteras uestras, aduentantibus aliquibus quos mihi sermonem uestrum presumpseram tradituros; sed ubi exspectationem meam spes ista frustrata est, ultro uos alloqui studui, ut uos exemplo beneficii ad curam similem prouocarem. Queso igitur ne amicitie munia frigere patiamini, que impatienter requiro, licet nouerim diligentiam circa me uestram, et cum scripto abstinens sitis, fido  animo contineri. Hec fidenter loquor. Scimus autem, ut ille ait, fiduciam ex simplici affectione surgentem genus esse uirtutis. Et ego diu me siluisse fateor, exspectans ut mihi congruentem rescribendi materiam uester sermo prestaret; sed cum perspicerem necdum me aliquo incitamento prouocari, prior in uerba salutationis erupi. Natura siquidem rerum est, ut qui balbutiunt plus loquantur, affectant enim copiam pudore defectus. Hoc exemplum me expetit, cui magna scribendi impatientia est, cum desit oratio; sed ad hoc uestra me compellit dilectio, que et cor meum acumine compassionis penetrauit, cum ex prescriptorum relatione commeantium innotuit quantum in uos fortuna seuierit, que uos amantissimo atque optimo patrono  priuauit. Hei mihi, quia timor quem timebam euenit mihi, et quod uerebar accidit . Est igitur quedam

   . . . flere uoluptas.
Expletur lacrymis, egeriturque dolor.

Sed lugubri stylo, et calamo tragico parcendum est, ne uestre mentis uulnus exasperem, ne sera retractatio scindat preteriti cicatricem doloris. uerum contra hec uirtute et ratione animus armandus est. Spes quoque assumenda est melior. Sepe, ut quidam sapiens ait, titubantia in solidum conuersa sunt. Nihil hominibus eternum est, uoluunt mortalia uices crebre.

Singula de nobis anni perduntur euntes
Et uere labilis etas repletur multis miseriis.

 Tempora labuntur, tacitisque senescimus annis,
Et fugiunt freno non remorante dies. 


Sed superanda omni fortuna ferendo est.

Auro, inquit Iob, locus est in quo conflatur ; auri plane puritas in fornace, equi cursus in stadio, militis uirtus in campo approbatur. Scimus tres pueros de camino puriores exiisse, quamintrauerant. In hac igitur figurate Babylonis fornace decocti, fortes simus in bello, sicque per sexte curramus stadium, ut instantia nostra, largiente Domino, per communem septimam octaue brauium apprehendat. Exsurgite itaque, sicut ille senex Matathias; habetis enim in filiis et fratribus uestris uirtutem  Iude, strenuitatem Ionathe, prudentiam Simonis. Hi plane uobiscum preliantur bella Domini. Ipsos ut uice nostra salutetis rogamus. Illam etiam dominam quam omnis nociue dulcedinis expertem esse desideramus, sororem uidelicet dulcem salutamus in Domino, ad cuius dulcia gaudia nonnisi per amaras lacrymas peruenitur. Refloreat, obsecro, oratio uestra ad Deum pro me. uigeat et semper ferueat in uobis caritas Dei.



EPISTOLA XXXuI. AD SIMONEM AMICUM. De laude cuiusdam uirginis.

uenerabili et carissimo domino et amico suo   Simoni, deuotissimus suus G. salutem et se totum.

Grates uestre benignitati refero, que sicut audiui, et certus sum, amicum longe positum non obliuiscitur, et dum pia affectione mei reminiscitur, orationibus sanctis infirmitatem meam releuans salutare mihi remedium impartitur. Huiusmodi remedium sepius mihi impartiendo miseremini mei, non quia dignus sum, sed quia inops et pauper sum ego . Miseremini, inquam, non quia merui, sed quia egeo. Miseremini mei, tanquam misericordiam consecutus a Domino, ut seruiatis ei in sanctitate et iustitia. Obsecro autem ut quesita opportunitate, si fieri potest, nos uestre uisitationis consolatione letificetis, quod et saluti nostre proderit, et proposito uestre sanctitatis non oberit.

 Ego plane, si possem, ad uos libenter uenissem, non solum propter uos, sed et propter uirginem uestram, in qua Deus tam mirabiliter operatur, ut contra naturam, imo supra naturam pene sine cibo subsistere possit humano. Mirum dictu! in his duobus more uiuit angelico, non comedendo, uirginitatem seruando. Datum est ei a Domino seruare uirginitatis titulum, apprehendere fructum. Hec reliquit Chaldeos, qui quasi demones interpretantur, ut oblita seculari pompa, et carne contempta, sponsi iungatur amplexibus, et obliuiscens populum suum, et domum patris sui , habitet in regione uiuorum. Hec non in Segor ciuitate parua, sed uirtutis culmine ascenso, in monte  saluam se facit, nec post Christi tunicam ad tollendum aliud uestimentum in tecta descendit. Ipsa plane pudicitie uirtus in terra que spinas et tribulos germinat, et quam serpens comedit, inuenitur tanquam aurum in luto, gemma in sterquilinio, lilium inter spinas. Ipsa sane uirginitas superne ciuitatis est uirtus, supernorum ciuium decus, ubi non habet quis de integritate quod perdat, de corruptione quod doleat. Huius laus et exsultatio uirtutis canticum est quod ignorant uidue, nesciunt coniugate. Condelectamur itaque glorie uirtutis eius, que fallacem mundi gloriam respuisse iactatur, que Deo nubere maluit, carne uirgo et spiritu. O quam decenti rubore, ut uerbis illius utar, genas  suffundit uirgineas ingeniti gemma pudoris! Compositum reddit omnem puellaris corporis statum et mentis habitum disciplina, ceruicem submittit, ponit supercilia, componit uultum, ligat oculos, cachinnos cohibet, moderatur linguam, gulam frenat, iram sedat, moderatur incessum. Talibus decet pudicitie uestem distingui margaritis. Istiusmodi circumdatur uarietate uirginitas. Porro de sepedicta admirabili uirgine uestra multa mihi narrastis, ad que non incredulus, rogo quatenus pro nobis Dominum roget. Ex parte nostra ei preces porrigatis.

Bene ualeatis, et serui uestri iugem memoriam habeatis.



EPISTOLA XXXuII AD R. PRESBYTERUM. Aegre fert datas sibi laudes.


Dilecto et semper diligendo compresbytero suo R., frater G., parce laudare, uituperare parcius.

Non est opus multis uos alloqui sermonibus, nec rhetorice mella eliquare dulcedinis. Et hoc quidem postremum sicut imperitia denegat, sic illud primum nec angustia temporis nec festinatio permittit latoris. Maximo uero genas nostras rubore suffunditis: dum in laudibus nostris lasciuo scribendi genere utimini. Liquet plane quod ignoto scribitis, dum tam a nobis aliena profunditis: parum quippe laudis promeretur principium, si sapori deroget finis inconditus. Ut autem B. Gregorii uerbis utar, certe super simiam leonem uocas, quod eo modo  uos agere conspicimus, quo scabiosos sepe catulos pardos uel tigres uocamus. Hoc quoque mihi ad iniquitatum mearum cumulum accidit, ut cum uindicari in me iniquitas debuerit, laudes pro uindicta recipiam. Et quidem non est ita, ut dicitur, sed utinam ita esset ut dicitur, ne is qui non solet mentiretur! Ad hec autem cuiusdam bone mulieris uerba respondeo, Nolite me uocare Nemi, id est pulchram; sed uocate me Maram, quia ualde amaritudine plena sum . Ipsa uero scripta uestra in hoc approbo, quod exercitia scholaria redolent, et accurati sermonis copiam administrent, leta festiuo quodam schemate decurrit oratio; porro debitas super hoc uobis porrigo gratiarum actiones,  quod litterarum uehiculis ad me prius currere dignata fuit uestra dilectio. ualete memor mei in Domino. Ore uestro loquor, sum tuus, esto meus.



EPISTOLA XXXuIII. AD W. ABBATEM SANCTI ANDREAE. Gratulatur abbati Sancti Andree ordinis Cisterciensis de sua promotione.

Dilecto et uenerabili patri W. abbati sancti Andree, frater G. humilis Sancte Barbare subminister, scuto bone uoluntatis gregem suum defensare.

De promotione uestra exsultat spiritus meus illum prosequens gratiarum actione, qui superbos humiliat et exaltat humiles. Non enim de illorum  sorte uos esse censemus, de quibus scriptum est: Deiecisti eos dum alleuarentur , qui honoribus quidem proficiunt, sed moribus cadunt; qui [magis] preesse cupiunt, quam prodesse; qui seipsos pascunt, non oues; qui que sua sunt querunt, non que Iesu Christi; qui ueniente lupo gregem non defendunt, sed fugiunt; quos Deus ponit ut rotam; qui sumentes magisterium, maius sumunt et iudicium; de quibus et peta Clau.:

   . . . Iam non ad culmina terre
Iniustos creuisse queror, tolluntur in altum
Ut lapsu grauiore ruant.

uerum de illo numero uos esse confidimus, qui presunt in sollicitudine, quos zelus domus Dei comedit, sub quorum cultura arida ficus reflorescit;  et in gratiam cum suo redit Domino, cuius minas et securim formidat. De illorum, inquam, estis consortio qui cum Moyse occidunt sacrilegos, cum Phinees perfodiunt impudicos, cum Samuele lugent inobedientes, cum Iob pro filiis sacrificium offerunt, cum Aaron coram Pharaone diuinas criminationes edicunt, cum Ne his quibus submersio imminet arcam bitumine litam prouident; quibus est uirga correctionis in oues, baculus defensionis in hostes, quorum animus uermiculus humilitatis in prosperis, clypeus est constantie in aduersis. Plantationem plane quam inter syluestres sylue illius arbores plantauit Pater uester celestis diuini roris aspersione uirere facitis; quippe qui celestium litterarum copiosa lectione pinguescitis, et  de cuius pectore manat fons aque salientis in uitam eternam, puteus aquarum uiuentium. Sepe autem uidimus multas radices unius trunci syluestris unius solius surculi unitione fructificare feliciter: unde et de natiue ac dulcioris arboris ramis, que ad predictam plantationem cuius fructus longe redolet, pertinere dignoscitur surculus assumptus et naturali sed humilioris arboris trunco insertus est; sed inde priori arbori unde assumptus fuerat restitutus, et ipsius arboris culmini reinsertus ut ex eo, largiente Domino, maior fructus successerit. Quia igitur de illa nouella plantatione Cenomannici pagi ad quam irrigandam accessistis, ad priorem et sepedictam plantationem redistis, et ibi data est uobis potestas dicendi huic: uade et  uadit, et alio: ueni et uenit , deuotas paternitati uestre preces porrigimus, ut fratrem Robertum sacristam uestrum ad nos usque destinetis. Peracto autem pro quo eum uobis necessarium duximus, illum ad uos post duos dies uel tres remittemus. ualeat et semper proficiat in Domino paternitas uestra.



EPISTOLA XXXIX. AD PETRUM DE BUXERIA. Dicit se professionis uoto et prepositura officio impediri quominus in solitudine maneat.

Amicissimo Patri et domino  P. de Buxeria, filius suus G., salutem et plenum sincere dilectionis affectum.

 Mihi quidem, uenerabilis Pater, optabile esset secretioris uite beatitudine perfrui, et talium uti consortio cum quibus possem de Scripturis sepius celebrare colloquium. Eapropter, assumptis pennis columbe, cuperem in purum liberumque transire uolatum, requiescere et manere in solitudine. Sed in ecclesia nostra, in qua non sum expers talium, duplicis uinculo necessitatis astringor: ex uoto uidelicet mee professionis, et ex officio prepositure ordinis. Qualiter igitur id quod tam obnixe flagitatis adimplere possim non uideo. Scio equidem, beatissime Pater, quia ipsa, quam ardenter sitio, dulcedo presentie uestre, et uox uestra  plena suauitatis melliflue, ibi me sepius refoueret. Scio quod peregrinationis nostre tedium de eterna patria uobiscum loquendo frequentius releuaret commorantem. Noui quod per ignitum eloquium uestrum caritatis flamma que ex gratia concipitur ad eterna inuisibilium gaudia nostrum crebro affectum succenderet. Spiritus enim sanctus, qui, ut credimus, in pectore uestro iucundum sibi habitaculum preparauit, uestris interuenientibus meritis, ad illam superne letitie frequentiam quandoque cor nostrum subleuaret. Conarer namque et uerbis uestris adiutus et exemplis secretum speculatiue repetere libertatis, in qua superne uobis claritas arridet uisionis ad illa reuolare quietis culmina, quibus secreta celestia cordis manu tangere,  quibus superna queritis gaudia incorporaliter uidere. uigeat et semper ferueat in uobis caritas Dei.



EPISTOLA XL. AD IOANNEM ABBATEM. Causatur de litterarum raritate.

uenerabili abbati suo I, frater G., quod merita supplicum excedit et uota.

Amor quo simplicior eo tenerior ad ledendum: simplicitate sua proficiens incedit, si quid in amico ei nubilum occurrit, offenditur. Id enim ab amico exigit, quod ex se prebet. Mollis est nimirum, ut ille ait, animus diligentis, et ad omnem sensum doloris argutus. Quorsum hoc spectet alloquium breuiter explicabo. Sum silentii uestri uehementer  impatiens, quod genus querele amantibus familiare est. Diu scribendi operam distulistis, et uereor ne forte in nos uestra claudicet affectio. Facit tenerior affectio ut sit querela procliuior. Forsitan occupationes ad excusationem pretenditis; sed ille rerum euentus nunquam eueniat, ut ingenium uestrum labor detrahat, benignitatem cura flectat, facundiam usus exhauriat. Ego licet pauperrimi mei ingenii conscius, amoris inde uestri gratia ductus non erubesco infantie mee maciem publicare, cum sileatis ac si eloquii uestri uena tenuata sit. Sed dilectio uestra, obsecro, me uisitare dignetur, eternumque uite manna suaui litterarumrore anime mee infundat. Adsit nobis dignatio  uestra caritatis affectu, quo longe melius iunguntur anime, quam locis corpora. Et hoc quidem satis esset eis quos amor spiritus a terra subleuauerit perfectius; nobis autem sermonum uices oportet esse solatio. Fecit religiosa cura ut prior scriberetis, non eritis tam irreuerens, ut prouocatus abstineatis. Consentaneum nature est, ut officia a uobis inchoata a me probata coalescant. Ergo de reliquo sermonis estote munificus: mea cura non deerit, que uos styli uicissitudine muneretur. Porro multas ob causas me uobis obnoxium esse confiteor, ut quoties conuenienter possim, et debeam et desiderem uos presentialiter uisitare, sed  ad presens desideriis meis opportunitas non occurrit. Obstant impedimenta quam plurima, uerba tamen salutationis et excusationis uobis mittere credidi fructuosum, sperans quod apud prudentiam uestram intellecta necessitate caritas ueniam impetrabit. Scit ipse Deus qui * caritas est qua uos affectione complector, et utinam cor meum lynceis, ut aiunt, oculis uideretis! Sed iam habeat sermo modum, quem erga uos nunquam habebit affectio. Opto ut uobis iam dudum suscepti officii cursus arrideat, quamuis dubitare non possim ne mutare uos posse probitatem, et uirtutes stimulo premiorum felicius incitari. ualeant fratres nostri qui nos una uobiscum foueant orationibus sacris.


 Diligo te sane. Si queris quomodo? pure.
   Si quantum? iuxta pondus amicitie.



EPISTOLA XLI. AD HUGONEM PRIOREM S. MARTINI SAGIENSIS. Eius uirtutes predicat, hortaturque eum ad uitam Walt. scribendam.

Dilecto et uenerabili domino et amico suo  II., frater G., salutem in Deo salutari suo.

Teste papa Innocentio in familiaribus scriptis dilectio uera consistit, eapropter quod ad uos scribo amicitie tenacis indicium est. Me namque uis * amoris trahit post uos, quia uerus amor post Christum trahit uos. Tantoque maiori affectione uos diligimus, et cariorem in nostris uisceribus retinemus,  quanto ad ea que ad honorem et incrementum religionis pertinere cognoscitis, libentius et promptius aspiratis. Constat enim uos corde et opere diuinis obsequiis et piis actibus frequenter inherere. Hinc denique est in iuuene nostro uestis asperior, uictus restrictior, et ad omne opus bonum spiritus promptior. Hoc etas impedit, ubi se potentie celesti infudit. uere, ut Scriptura refert, Senectus uenerabilis est non diuturna, neque numero annorum computata. Cani sunt autem sensus hominis et etas senectutis uita immaculata . Ipsius autem iuuenis nostri anima in numero adolescentularum que in odore unguentorum post sponsum currunt posita, ad perfectam, ut credimus,  etatem, et ad nubiles, ut ita dixerim, perueniens annos, annos dico meritorum, non temporum, facta nuptiis celestis sponsi idonea, ipsius absentiam sursum tendentibus desideriis nouit querendo gemere, gemendo querere. Agnouit actorem suum celestis sapientie gemmis redimita illius simplicitas; agnouit, inquam, et tota uirtute * dilexit Dominum eius anima, Christi columba, lacte lota, residens iuxta fluenta plenissima, et emula castitatis angelice, ipsius thalamo, ipsius cubiculo se deuouit. Hinc est nimirum, quod ipsa mens uestra, frater carissime, amoris flamma in compunctionis  lacrymis inardescit, celestis patrie premia ante oculos proponit, supernis iam ciuibus interesse concupiscit. Florem etatis uestre datis Deo, nec a liminibus sapientie alienus prudenter deliberastis inter uitam et mortem, inter spiritum et carnem, inter Christum et mundum. Merito itaque talem prompto et patulo amicitie sinu recipimus. Merito optamus ut et nos in curam sancti et fidelissimi pectoris uestri recipiamur. Totis uero affectibus exoptamus, ut bonarum rerum fructus dulcissimos afferatis, qui copiosa uirtutum laude floruistis. Non uereor ne diligentia uestra tali laude tepescat, quin potius beneuolentiam uestram spero hac quasi quodam stimulo ad id quod melius est incitari; ut enim uir sapiens ait, bonis familiare  est laude sua non tepescere, sed studia bona accumulare, quorum mercedem sentiunt non perire. Sed hec hactenus. Ceterum que de uita beati uiri  Wal., Deo inspirante, scribere cepistis, si uita comes fuerit, prosequi et perficere ne pigritemini. Non erit in conspectu Dei inglorius, qui tantorum preco fuerit meritorum. Ut animus fuit celerior litteris, ita prius fuit uos amare, quam scribere. De his que circa uos sunt edoceat uestrarum recursus litterarum. Gaudete in Domino semper; Spiritus sancti aura uos prouehat, et ad portum optati littoris prosequatur. ualete.


* Si quis amat uere, quod amat nescit remouere
   A cordis thalamo.
* Est ratio, quod amor rationis nesciat usum.
    Est in amore modus, non habuisse modum





EPISTOLA XLII HUGONIS PRIORIS S. MARTINI SAGIENSIS AD GAUFRIDUM. Superiori epistole respondet.

Dilecto et uenerabili Patri et amico suo G., H. suus, quam uellet habere salutem.

Litteras uestras habui, litteras iucunditatis, que pium animum mulcent et excitant ad salutem. Utinam me talem inueniret exitus mei ex hac Aegypto dies, qualem me fieri littere uestre iam fatentur! Sed * ponens ante oculos meos speculum Scripturarum, inuenio animam meam peccatorum maculis  sordidatam, miseram, et inanem, nec laude dignam. Gratia tamen Dei non me permittit sic excecari, ut laudibus hominum anime mee salutem committam. Recurro enim ad conscientiam, quam si inuenio debilem, imbecillitatem meam condemno; si sanam, grates refero Sanatori. Scripsistis ut de beati W. prosequerer quod incepi; sed uos modo moneo et rogo ut scribatis quia, ut audiui, diu perendinauit apud uos, gratia Dei ei dante, infirmitatem, ut credo, propter uos. Nisi enim infirmus fuisset, non tantam moram apud uos fecisset. Nunc autem consequenter scribite que audistis ab eo, et  remittite, et rogate eum, si adhuc est apud uos, ut ueniat ad festum Sancti Martini securiter, quia in illo itinere, nec in corpore, nec in anima, grauem ullam patietur infirmitatem, et multam multis conferet utilitatem. Hec breuiter litteris uestris respondi. Illis duobus mandatis, que mihi per domnum Ernaldum canonicum mandastis, uidelicet ut uinum biberem, et feniculum comederem, quorum primum graue, secundum leue est, nolo respondere per scripta, sed ego ipse tibi respondebo dulciter. Sciatis quod multum mihi profuit id quod dedistis scriptum in rollo et uerba uestra. ualete et orate pro nobis attentius quam, ne deficiamus, sed semper proficiamus in uia, et quam citius poteritis, ad uallem-Dei per nos uenite  .


 Conflictu triplici me uexant tres inimici,
Serpens antiquus, caro lubrica, frater iniquus.



EPISTOLA XLIII. GAUFRIDI AD HUGONEM PRIOREM S. MARTINI SAGIENSIS. Hortatur ad scribendam uitam Walt. laudatque eius a uino abstinentiam.

Dilecto dilectori suo H., frater G., talarem induere tunicam, et hostie caudam immolare.

Me iuuat ille suauissimus, ille floridus, quem mihi per uenerabilem et approbate religionis uirum misistis, uestri sermonis afflatus. Legi eum, et frequenter relego, et placet sepius repetitus. Quoties illum sumo, quedam mihi ante oculos presentie uestre imago uersatur. Amor amori,  litteris littere responderunt. Gratulor itaque pares nos esse, non solum affectione mentium, sed etiam uicissitudine litterarum. Curabo tamen ut obsequii mei trutina et libra preponderet. uidetur enim, ut ille ait, inertie quoddam esse colludium semper equa lance censeri. Optatis ut ipse littere uestre sonant, ut talem uos extremus inueniat ex hac Aegypto exitus uestri dies, qualem uos esse scripta nostra loquuntur. Sed opponendo uobis speculum Scripturarum, inuenire uos dicitis animam uestram peccatorum maculis sordidam, miseram, inanem, nec laude dignam. Et quidem recte de uobis ista sentitis; nemo enim mundus a sorde, nec infans cuius est unus diei uita super terram. Quis gloriabitur castum se habere cor?  Astra non sunt munda in conspectu eius. In multis nimirum offendimus omnes; et si dixerimus quoniam peccatum non habemus, nos seducimus. Sed propitiatorium est super arcam, et miseratione eius super omnia opera eius, cui canimus in Psalmo Misericordia tua, Domine, magna est super me.  Aduocatum quippe habemus apud Patrem Iesum Christum iustum, et ipse est propitiatio pro peccatis nostris, qui dilexit nos et lauit nos a peccatis nostris in sanguine suo.  Hec est spes nostra, hec tota fiducia nostra. Ceterum ad hoc quod rogatis et monetis, scilicet ut uitam beati W. quam  ex parte iam edidisti, conscriberem, respondeo quod indecens mihi uidetur ut tam illustrem materiem styli diuersitate confundam; sed et supra imbecillitatis mee uires istud esse perpendo negotium. uos potius ea que cepistis explete, oretisque Deum, ut extensa sibi fidei uestre deuotionisque uela flatu Spiritus sui impleat, uosque in cursum operationis inite propellat, tribuat uobis uerborum significationem, dictorum honorem, intelligentie lumen, ueritatis cognitionem, uosque a periculo falsitatis defendat, ut sicut Anastasius in Antonii, Sulpitius in Martini, Hieronymus in Hilarionis, Gregorius in Benedicti, sic et uos in uenerandi W. gestis conscribendis tota ingenii uestri Spiritui sancto uela pandatis. Nauiculam uestram ipsius  Spiritus sancti aura prouebat, et ad portum optati littoris prosequatur. Non ergo ulterius fragilem cymbam nostram nequaquam concitis fluctibus, sed uix stagnis et tranquillis aquis opportunam queratis. Mandaui uobis ut modico uino aqua misto, propter stomachum uestrum, et maxime propter infirmitatem, tisim uitandam, uteremini; quod et Paulus Timotheo scribit, usus non Apostoli precepto, sed medici consilio. Hoc autem uobis graue esse dicitis: legitis enim uinum omnino monachorum non esse  , et: Bonum est homini non manducare carnem, neque bibere uinum; et de Domini Baptista: uinum et siceram non bibet . Potens est autem Deus uos ab infirmitate defendere, pro cuius  amore a tali poculo abstinetis. Utinam et ego talem ab illo abstinentie percepissem gratiam; sed infirmus sum, et uitiorum pondere pressus, pene in uia deficio. Gemens dico, cum absinthium meum respicio, cum consita melle pocula uestra deprehendo. Rogatis ut quam citius potero ad uallem Dei per uos ueniam, sed multa mihi occursant remoramina, si tamen uotis meis diuinus fauor arriserit, faciam quod hortamini. ualete, et pro nobis frequentius Domino supplicate. Det uobis ipse Dominus sic per sexte currere statum, ut post communem septimam octaue brauium comprehendatis. Amen.


* Ille Deum uita accipiet, diuisque uidebit
Permistos heroas, et ipse uidebitur illis.
 * Lenta salix quantum pallenti cedit oliue,
Puniceis humilis quantum saliunca rosetis,
Tantum cedo tibi.



EPISTOLA XLIu. AD AUGUSTINUM AMICUM SUUM. Laudat Augustinum, hortaturque eum ad sectanda spiritualia.

AUGUSTINO uenerabili amico suo, et in Christo dulcissimo, suus omnino G., salutem, et si quid melius esse salute potest.

uere amicus fidelis protectio fortis; qui inuenit illum, inuenit thesaurum. Eapropter gaudeo, et  congratulor uobis, utpote thesauro desiderabili reperto, qui me in gratiam amicitie, tam festiuis principiis, tam letabundis uultibus suscepistis. Nec cedet in contrarium principii felicitas, quin suo currat ordine, donec  optatos cursus contingere mereatur. Id autem graue sustineo, quod postea quam uestre penetralia caritatis benigna mihi simplicitas reserauit, uos inter nos diutius immorari non licuit, nec mee mentis egritudinem releuare uestra dulci presentia. Quod ergo presentialiter mitius egistis, per reciprocum litterarum uestrarum munus peragite. Assurget animus meus, quoties amabilitatis uestre sermo deferetur. Nam et sanitatis apportabit fidem, et profectum ostendet ingenii; et quod maius est, caritatis elucebit  officio. Hortor igitur ut me huiusmodi lingue uestre flosculis frequentius aspergatis. Ipsos lingue flosculos dulces etiam musarum sonos recte dixerim, qui mulcent aurem cordis grati modulatione dictaminis. Sed cum ad nos scribitis, quasi pastorales inflatis calamos, cum sacra que nostis gesta componitis, quasi sacris tubis carmen incinitis. Canite itaque sicut cepistis, canite tuba in Sion, buccinate coram seruis Dei, qui libenter audient. Quanto enim recentiora, tanto et gratiora. Proferantur igitur eleganter, profundantur egregie in tubis ductilibus, et uoce tube cornee. Tubas ductiles, ipsa uestra studia uoco sancti Spiritus munere, tanquam mallei percussione producta. Tubam uero corneam, quia cornu carnem excedit,  ipsam dictantis celestia considerantis intentionem, ad nichil aliud respicientem, nisi ad Dei gloriam et honorem, et proximorum edificationem. Ita plane titulum preclari testimonii albo calculo, ueterum more, signatis. Non enim ex ore ieiuno uobis tributa est laudatio, sed de bono thesauro cordis, et de copioso conscientie promptuario boni fructus arrisit. Unde confidimus quia dabit uobis Dominus calculum candidum, et in calculo nomen nouum scriptum, quod nemo scit nisi qui accipit. Spes igitur remunerationis solatium sit laboris, donec quod in ipsa spe suspiramus, in specie cognoscamus. De cetero illa amatoria, illa epithalamica cantica, et ad contemplationem commonitoria, que uestro  nomini consecraui, uobis dicitis profuisse, que uolo ut in interiori cordis thalamo ad excitandam animam uestram, ad sacri sponsi osculum, castosque complexus, horis secretioribus nonnunquam decantetis. Opto siquidem, et ex intimo cordis affectu desidero, non meis, sed sanctorum uerbis utar, ut studeatis deuotione penetrare celos, et mente supernas circuire mansiones, salutare Patres, apostolos, et choros prophetarum, martyrum admirari triumphos, ac stupere pulcherrimos ordines angelorum, et suauem cibum celestis patrie, quia adhuc perfecte non potestis, saltem suspirando gustetis. Opto, inquam, opto ut studeatis quotidie ad illam transire angelorum metropolim, que libera est, et nulla contaminationis sorde maculatur, omnique  uoluptate calcata et compressis luxurie fluctibus, qui aduersus nos, ut ille ait, crebrius intumescunt, celestibus iungamur choris, ut iam nunc illuc mente translati, angustiora contemplantes loca, simus quod futuri sumus. Spiritus sanctus sancta cordi uestro desideria inspiret, ut opera uestra feruore deuotionis et dulcedine spiritualis gratie condiantur. Orate attentius, quatenus feruor celestis desiderii quotidie in nostra mente ardentius excrescat, donec sarcina corporis abiecta, ad suum anima reuoluet auctorem, et antiquam possessionem diu peregrinata conscendat. Amen.



EPISTOLA XLu. GAUFRIDUM SACERDOTEM. Munuscula non esse spernenda quia parua sunt; sed quam magno animo fiant, consideranda.


Sacerdoti magno et excelso in uerbo glorie G., eiusdem nominis frater, gaudio quod nominis ore sui fert consonare.

Ita preceptis salutaribus monemur, et diuina institutione formamur, semper gaudete, in omnibus gratias agite. Non igitur de exiguo munere quod cum gaudio pauper misit amicus ; non, inquam, de illo paruo munusculo uos contristari deceret, sed gaudere et gratias agere. Relatum est enim mihi quod inde conquerebamini. uidete autem si patres quorum inherere debetis uestigiis, taliter egerint. uas electionis, ut de ipso primum loquar,  doctor gentium in fide et ueritate ad Philippenses. Gauisus sum, inquit, uehementer in Domino, quod tandem aliquando refloruistis pro me sentire sicut et sentiebatis; occupati enim eratis, non quasi propter penuriam dico. Ego enim didici in quibus sum sufficiens esse. Scio humiliari, scio et abundare. Ubique et in omnibus institutus sum et satiari et esurire, et abundare et penuriam pati. Omnia possum in eo qui me confortat  et cetera que mihi labor est dicere, et forsitan non uobis necessarium audire. Paulinus ad Augustinum: »Panem unum unanimitatis gratia uobis misimus.« Quem utique panem dictus doctor cum gratiarum actione suscepit. Hieronymus ad Eustachium de  acceptis muneribus: »Parua specie, sed caritate magna sunt munera accepisse a uirgine, armillas, epistolas et columbas. uerum ne uidear dona minuisse, accepimus et canistrum cerasis refertum, talibus et tam uirginali uerecundia rubentibus, ut ea nunc a Lucullo delata existimarem, siquidem hoc genus pomi Ponto et Asia subiugatis de Cerasumto primus Romam pertulit, unde et a patria nomen arbor accepit.« Gregorius Anastasio Antiocheno episcopo: »Gratias Deo quia et odora sunt et sapora que dicitis, que agitis, que datis.« Et iterum: »Benedictiones locupletissimas omnes que directe sunt suscepi, que mihi uir Dei pauper spiritu transmisisti. De quibus dicitis: Quid enim det pauper, nisi ea que paupera sunt? Sed  nisi uos per humilitatis spiritum pauperes essetis, benedictiones uestre locupletes non fuissent.« uir sanctus ad amicum qui sibi egrotanti exenium miserat: »Suscepi, ait, caritatem uestram in caritate non in uoluptate.« Ildebertus Mathildi Anglorum regine: »Benedictionem tuam gratiarum prosequor actione, nec aliter tuum munus amplector, quam uel thura superi uel pinguium libamina uictimarum. Illi siquidem non hostiam sed affectum considerant, eorumque gratiam deuotio non impensa promeretur: purus et integer animus eos quocunque uult inclinat, nec minus quadrante quam talento celestem mittigat indignationem. Sic et apud me tuum donum tuus animus commendat, sic magnificat, sic illustrat.« uir eruditus de exenio quod sibi amicus miserat ita uersibus ludit:

Abbas Fulcherius mihi mel pro melle rependit,
   Spirituale dedi, materiale dedit.
Esculei fructus pira coctana melle redundant,
   Gratia mittentis plus mihi melle sapit.
Dona recompensat donis, que dulcia per se
   Plenius indulcat melle a lingua senis.
uerba representans Domini faciemque serenam,
   Munera commendat nuntius ipse mihi.
Nouerant plane hi de quorum scriptis diuersorum testimoniorum flores uelut in unam coronam texuimus, quod secundum illud tritum uulgi prouerbium in ratione dati et accepti matres et filie fiant amice.  Sic etenim nutritur amor, concordia crescit. Indoctus temere doctum presumo docere. Sed gaudeo quod materia mihi attributa est ludendi uobiscum. Gaudeo quoties meas aures aura flauerit, que uos sospitem nuntiet. Rogo autem uos, ut pro mei cordis infirmitate enixius oretis, quatenus mihi uirtus detur a Domino, qua ad illum finem toto amore possim tendere, in quo sine fine ualeam uobiscum gaudere. Gaudete in Domino semper.



EPISTOLA XLuI. AD H. AMICUM SUUM. Compatitur amici aduersitatibus.

Charissimo suo H., frater G., uitam bonam et exitum beatum.

 Grandis, ut ille ait, aperitur dilectioni semita, cum superne causa dulcedinis migrat in delicias diligentis, et ille Spiritus, ille, inquam, rector celi, incola paradisi amicorum mentes ligat: quos in corde uno et anima una uera caritas coaceruat. Sic de nobis duobus scribimus, quia sic sentimus, et in hoc maxime gaudemus, quia dilectio ista non tam temporali floret officio, quam profectu germinat spirituali. Et ego, amantissime, amicorum rem faciendo, quam per portitorem litterarum uestrarum mandastis, uisito dominum et amicum, et quia aduersitatem uestram ex parte cognoui, note condoleo, nec mirum si in profundo pii pectoris grandis inhorruit spiritus tempestatis. Magne Deus! quanta est in antiquo aduersario fraudulenta uersutia, qui  dum terminum uite nostre respicit, aduersitati nostre terminum non imponit, sed aduersus nos acrius inflammatur, ut sibi arctius nostras rapiat actiones? Sed absit, domine mi! absit, inquam, ut quem Deus usque modo in suis honestauit laboribus, in eisdem uos deturpet inimicus, sed in flore iuuentutis uultum frugiferum eternus agricola metiatur, efficiaturque odor uester sicut odor agri pleni, cui benedixit Deus, ita ut redoleat in uobis flos uue per predicationem, ut gratia lingue medicinalis in multis multos morbos curetis animorum, redoleat et flos lilii per castitatem, flos uiole per humilitatem, flos spice per bonorum operum maturitatem, flos oliue per misericordiam, flos rose per patientiam. Per ipsius uero patientie uirtutem, Domino patientiam infundente, omnia uobis penitus cedent aduersa. Nam secundum Iob carmen habetis in nocte et in pressuris presentibus de futuris gaudiis consolamini. Consolamini quoque et pascimini sanctorum scriptis, uerbo Dei dulcibus, et oleo letitie delibutis, quo libenter ungitis caput uestrum, quia non est in uobis mendax opus oliue, in quo habitat caritas de corde puro et conscientia bona, et fide non ficta. Nostis plane, ut beatus Gregorius scribit, quia perfecte bonus non est, nisi qui fuerit et cum malis bonus. Animus itaque uester ab his inquietantis mundi turbinibus extractus, salutaris portus statione fungatur, ad celum esse sustollat, ac Deo suo iam proximus, sicut martyr beatissimus et doctor suauissimus  docet Cyprianus, quidquid apud ceteros in rebus humanis sublime ac magnum uidetur, intra suam iacere conscientiam glorietur. Experimento autem, ut credimus, uobis datur intelligi quam affectuose memoria uestri, in nobis sit uigilans ac deuota et mutue allocutionis consolatio non sopita. Recordamur in hoc loco illius dulcis colloquii, quod apud sanctam Barbaram nobiscum habuistis, ut de spiritualibus sermo discurreret, sermo noster celesti spiritu redundabat, uerba que loquebamur spiritus et uita fuere, nec a nostra discesserunt memoria, que in libro uite memoriter sunt scripta. Suadentibus uero quibusdam magnis uiris amicis uestris, quorum consilium respuere seipsum decipere est, uos per presentia scripta monemus, ut sic  in uobis abstinentia discreta sit, ne, dum hostem comprimere intendetis, ciuem necetis. Quod restat, Deum precamur, ut sic presens a sapiente disponatur actio, ut qui dissociamur in uia, sociemur in patria.



EPISTOLA XLuII. AD NICOLAUM SANCTI uICTORIS SUBPRIOREM. Gratias agit pro amicitia.

uenerando patri et domino NICOLAO subpriori sancti uictoris Parisiensis, frater G, humilis sancte Barbare subminister.

Pro gratiarum actione hostia hec pauperum est, quibus non est munus a manu, licet enim animus meus et nationi et loco respondeat, duri siquidem  et feri feruntur Normanni, et nomen Barbare duritiam quamdam preferat naturalem. Non sum tamen adeo lapideus et ab omni affectionis humore alienus et siccus, ut tam multiplici gratie uestre possim esse ingratus. Grandis quippe aperta est a uobis in nostris cordibus dilectionis semita, unde superne causa dulcedinis migrat in delicias diligentis. Hoc experti sunt clerici per quos meritis uestris debitum misimus salutationis obsequium, qui miro modo uos benignum erga se liberalemque senserunt. Pulchrum sane atque predicandum beneficium, nullis redditum est meritis, nulla collatum iustitia, nullis supplicationibus comparatum. Ad nomen amici non ad preces uenit. Porro, ut ille ait, gratiora sunt beneficia que non alieno interuentu, sed affectu  spontaneo proueniunt. Facio igitur quod possum, et faciam quod potero, et quod omnes legis uictimas hostiam laudis iugiter immolabo, et si fortuna uotis arriserit, et Deus gratie benignitatem dederit, profecto terra nostra dabit fructum suum, ut sic iustitia possit ante nos ambulare, et gratie debitum compensare. uerumtamen quidquid ego fecero, qui prior est tempore potior est in iure. uos enim preuenistis nos in benedictionibus dulcedinis. Sicut promisistis nobis qui adhuc in populo barbaro sumus, orate ut in caritate Dei desideriorum uinculis astringamur, et primitias nostri spiritus in celestis patrie amore ligemus et effici mereamur ciues sanctorum et domestici Dei. Salutat uos ipsa domus  Iacob que est in populo Barbare . . . . Bene autem nostis quia non propriam, uerum patriam signare uidetur nomine sancta suo Barbara barbariem. Pax uobis et gratia multiplicetur.



EPISTOLA XLuIII. AD IOANNEM ABBATEM Laudat Ioannem abbatem de gratia sermonis illius.

uenerabili abbati I., frater G., cum uirtutum decore gloriam et honorem.

Ut uobis scribam amor impellit, ambigo si consuetum morem uobis omnino relinquam. Aestimer erga uos tepuisse, uel penitus uestri oblitum fuisse. Scio quia amor stimulis motatur, uestrum igitur amorem libenter incitassem si possem, sed ingenii  mei paruitas tenues admodum fruges parit. Non enim est acutum, sed exile et obtusum. Hoc utinam a uobis potius munus accepissem! Accepistis namque gratiam a Domino, ut sciatis quomodo uel quando oporteat uos proferre sermonem. Nam ut ad sanctos pro comparatione ueniam, instruitis ut Hieronymus, astruitis ut Augustinus, attollimini ut Hilarius, submittimini ut Ioannes, ut Basilius corripitis, ut Gregorius consolamini, ut Rufinus stringitis, sollicitatis ut Eucherius, ut Paulinus prouocatis, ut Ambrosius perseueratis. Sed forsitan tacite respondetis, psalmorum et eorum que famulatui diuino et familiaris rei prouidentie aptiora sunt cura accuratior,  sermonum phaleras et litterarum elegantias mihi in incuriam retorsit. Sed non a uobis Grecanam exigo elegantiam, non Italicam celeritatem, non Gallicam abundantiam. Nihil nobis de Quintiliani throno fulminetis, sed sanctorum more nos exhortari et consolari uelitis. Simplici tantum littera festiuitate decurrat, ut magni nectaris potus suauissimus delectationibus hauriatur. Ad hec siquidem uobis est importunitas in exemplis, fides in testimoniis, pondus in sensibus, urbanitas in figuris. At si magis placet, uerba uestra non sint ex uobis, sed prolata ex diuinis fontibus. Gaudemus autem et letamur in Domino, quod sub regimine uestro domus Domini amplificatur et proficit, et beatus plane de cuius culmine datur amicis letitia, liuidis pena,  posteris gloria, uegetatis et alacribus exemplum, pigris et desidibus incitamentum. Omnes fratres et filios uestros affectuosissime salutamus. Orate attentius ut det Deus suam gratiam, et misericordia nos attendere faciat finem premiorum, et cum omni facilitate et alacritate suorum currere uiam mandatorum, per quam uos deducat, et perducat ipse qui est uia currentium, et brauium peruenientium. Amen.



EPISTOLA XLIX. AD HUGONEM PRIOREM S. MARTINI SAGIENSIS. Hortatur iterum ad scribendum Walt. uitam.

Hugoni suo G.

 Par erat garrulitatem nostram silentii uestri talione frenare, sed quoniam perfecta dilectio non tam debet recolere quid officiorum soluat, quam meminisse quid debeat, nunc laxatis uerecundie habenis, obsequium alloqui impudentis iteramus, cuius improbitas uel hinc maxime dignoscitur quod tacetis. Ego semper grandia litteras uestras premia puto. uellem itaque ut compunctorii salubritate sermonis auidam nostre ignorantie pasceretis esuriem. Hortamur uos in Christi caritate, ut tandiu desides digitos incudibus officine ueteris imponatis, uidelicet ut iam diu intermissum opus de * uita  iusti studeatis repetere, et ad Dei laudem id quod cepistis explere. Copiosa est materia, plena nectaris, florum, margaritarum. Iucunda est et illustris,  flamma cocco, rutilans auro, lactea byssino. Sed forsitan timetis ne id iactantie seu uane glorie ascribatur. A candore suo uestra caritas neuum tam miserie suspicionis eliminet, et hominum contemnens iudicia, quod Deo gratum esse cognouerit, facere non formidet. Labor erit in studio, sed aderit qui gratiam prestet remunerator laboris, in cuius manu sumus et nos et sermones nostri. Non enim sumus idonei cogitare aliquid a nobis quasi ex nobis; sed sufficientia nostra ex ipso est. Noueritis plane quod uobiscum die nocteque conuersor. Benedicta ipsius bonitas Conditoris, qui habitationem potius hominum quam caritatem finalibus claudit  angustiis. Opto ut in ipso ualeas, dilectissime, Gaufridique tui semper memor esse digneris.


   Censeo laude styli dignum quem regia celi
Suscipit, et rutilis inscribunt sidera gemmis,
Exsilium patria, mare portu mutat, agonem
Pace, crucem palma, cognitione fidem.



EPISTOLA L. AD ANDREAM ARCHIDIACONUM TURONENSEM. uaria dat ei monita.

Dilecto et semper diligendo domno ANDREAE Turonensi archidiacono, G. humilis Sancte Barbare subminister, eternam in Domino salutem.

Nolui ulterius officiorum differre sermonem, ne uester affectus quamdam uitio meo duceret, ut  gladius impolitus de cure raritate rubiginem. uereor enim ne semel amor uester mihi indultus, aut interiecti itineris longitudine, aut absentie communis diuturnitate tenuetur. Quia igitur honestate et affabilitate uestra nostrum ad uos propensius traxistis affectum, orationum uestrarum suffragia a uobis expetimus, nostrarum quoque participationem uobis in Domino gratanter concedimus. Nostis enim, ut peritissimus Christianorum philosophus, et quorumlibet primus eruditorum ait, quod iuste humilitatis pretio inestimabilem uicem diuine gratie promeremur, qui solus, inquit, modus est quo cum Deo homines colloqui posse putantur, illique inaccesse lucis, prius quoque quam impetrent  ipsa supplicandi ratione, coniungi. O quam suaue, et quam odoriferum pure orationis sacrificium ex pinguedine deuotionis et igne dilectionis ex sanctorum corde ad illud sublime ascendit altare! In ipsa itaque ara cordis thymiama boni odoris igne compunctionis ac diuini amoris incendite. Summa sit uobis cura de litteris, sed maxime religiosis, in quibus magis uos occupet medulla sensuum, quam spuma uerborum. Nihil otiosum faciatis, nichil faciatis non quietum. Non gero personam docentis, sed admonentis. uestrum sepius panem ille potius qui non est redditurus accipiat, totius popularitatis alienus gratiam non captetis omnium, sed bonorum, non indiscreta familiaritate uilescens, sed examinata soliditate pretiosus existens,  maxime ambiendus, utpote minime ambitiosus, non studeatis honores dignitatum suscipere, sed mereri. Amicitias probatas expetite, constanter retinete, perenniter seruate; non enim uobis illorum expetende sunt amicitie, qui iuxta Sidonium, de cuius dictis aliqua hic excepta ponimus: »Sunt ad intelligendum saxei, ad iudicandum linguei, ad succendendum flammei, ad ignoscendum ferrei, ad amicitias pardi, ad facetias ursi, ad fallendum uulpes, ad superbiendum tauri, ad consumendum minotauri. Ad quorum consilia Faleris cruentior, Mida cupidior, Ancus iactantior, Tarquinus superbior, Tiberius callidior, Gaius periculosior, Claudius socordior, Nero impurior, Galba auarior, uitellius sumptuosior, Otho audacior, Domitianus  truculentior reddetur.« Sed hec hactenus. Ceterum rogamus dignationem uestram, quatenus magistrum Ioannem coarchipresbyterum uestrum uice nostra salutetis, quem sicut et uos nominis uestri uirilitati, sic et illum nominis sui gratie consonare gaudemus. In eius persona multa bona concurrunt. Est illi censura cum uenustate, abundat animi sale cum consulitur, melle cum consulit: simplicitatem columbe in ecclesia seruat, in foro serpentis astutiam. Domino Ade Maioris Monasterii armario familiari uestro me canonicum et confamiliarem exhibere curate; qui etsi de terre nomine nomen habet, tamen que sursum sunt sapit, et in celestibus conuersatur. Simili modo uestra quoque dilectio eleuata de terris in celesti suauitate suum  locet affectum.

Angulus iste placet, pauperrimusque recessus.
Est tibi delatus plus onerosus honor.
Sancti Spiritus illustratio uos uisitare dignetur, erigens uos ad sublimiorem profectum, et propositum uestrum ad meliores actus, uoluntatemque conuertat.



EPISTOLA LI. AD R. AMICUM SUUM. Laudat R. amici sui ardorem pro contemplatione.

uenerabili et precordiali amico suo R., suus G., que sursum sunt querere, que sursum sunt sapere.

Id pro consuetudine, sicut ante nos dilectum est, semper inquirit animus unde gaudere solet.  Inde est quod mens uestra celestium premiorum auiditate flagrans, postulat fauorabile aliquid cantari sibi de canticis Sion, postulat dari sibi carmina in nocte, postulat cantica ad contemplationem diuinam commonitoria. Placet, fateor, quod petitis, si sane apud locupletiorem, et in spirituali musica eruditiorem, id facere libuisset. Accipite tamen de mea paupertate que habeo, ne tacendo philosophus puter, aut ne illud Horatianum uelitis ingerere:

Omnibus hoc uitium cantoribus, inter amicos
Ut nunquam inducant animum cantare rogati,
Iniussi nunquam desistant. 

Scio plane ardorem desiderii uestri; noui quod in amplexus speciose Rachel, cui uisio sua gratissima  est, intendat labor militie uestre. Desiderio enim desiderat spiritus uester sabbatizare, dulces contemplationis fructus carpere, octaue illius gaudia prelibare. Immortali sponso anima uestra cupit adherere, totum amorem suum illi impendere, unde ad superni gaudii munera fixo federe amoris religatis primitias spiritus uestri. Charitas quippe per Spiritum sanctum in corde uestro diffusa intima in schola pectoris magistra docet uos terrena despicere, et amare celestia. Ipsa in uobis utitur amico ad gratiam, inimico ad patientiam, quibus potest ad beneficentiam, omnibus ad beneuolentiam. Ipsa in centro uirtutum residens, ut regina et domina omnium rerum exitus dispensat, ornat et ordinat, et sicut radix in surculum, surculus in gemmam,  gemma in florem, flos in fructum coalescit. Sic ipsa suis initiis roboratur, et proficit in statum perfectum, in mensuram plenitudinis. Ipsa animum in contemplationem inducit. Est enim uita contemplatiua, ut beatus scribit Gregorius, ipsam quidem caritatem, scilicet amorem Dei et proximi tota mente retinere, sed ab exteriori actione quiescere, ut iam nichil agere libeat, sed calcatis curis omnibus ad uidendam Creatoris sui faciem animus inardescat. Hic autem, sicut in Patrum collationibus legimus: Precipuus noster debet esse conatus, ut diuinis rebus, ac Deo mens semper inhereat. Quidquid ab hac diuersum est, quamuis magnum, secundum tamen, aut etiam infimum, aut certe noxium deputandum est. Contemplationem ergo diuinam,  inquit, cum potuerit mens obtinere, gaudeat, a qua distractam se doleat atque suspiret, totiesque se sentiat a bono summo recedisse, quoties ab illo intuitu deprehenderit segregatam, fornicationem reputans uel momentaneum a Christi contemplatione discessum, a quo cum deuiauerit paululum uester obtutus, rursus ad eum cordis oculos retorquentes, uelut rectissima linea mentis aciem reuocemus. In hoc sublimi contemplationis gradu humillimus pater Gregorius consistebat, cum illi adhuc in monasterii quiete posito labentia cuncta subtererant, cum rebus que uoluuntur eminebat, cum nulla, nisi celestia cogitabat, cum adhuc detentus corpore carnis claustra contemplatione transibat, cum mortem que pene cunctis pena est, ut ingressum  uite et laboris sui premium amabat; unde in epistola ad sororem imperatoris, a tam dulci quiete abstractus, et in cura regiminis constitutus, conquerendo ait: »Alta, inquit, quietis mee gaudia perdidi, et intro corruens, exterius ascendisse uideor, unde me a facie Conditoris mei longe expulsum deploro. Conabar namque quotidie extra mundum fieri, cuncta corporum phantasmata ab oculis cordis abigere, superna gaudia incorporaliter uidere, et ad Deum Dei faciem anhelans, non solum uocibus, sed et totis cordis medullis clamabam: Tibi dixit cor meum, Quesiui uultum tuum, uultum tuum, Domine, requiram. Nihil autem in hoc mundo appetens, nichil pertimescens, uidebar mihi in  quodam rerum uertice stare, ita ut in me plene fieri crederem, quod, pollicente Domino, ex propheta didicissem: Sustollam te super altitudinem terre. Super altitudinem namque terre attollitur, qui ipsa que alta et gloriosa presentis uidentur seculi, per mentis despectum calcat.« uerum hec hactenus. Ceterum rogamus Dominum, ut uobis concedat ipsius superne contemplationis dulcedinem degustare. Det uobis mores uestros, totiusque uite rationem, ad celestis ordinis exemplar formare. Amen.





EPISTOLA LI N . . . . AD N . . . .

Amantissimo patri et domino filius et suus, si quid est, quidquid est.

 Iussistis, imo potius iniunxistis, ut tertio uobis scribens, tertio audacis irreuerentie animositatem exhibens de mee pera paupertatis, de sacculo pertuso uanitatis Cresi diuitias cumularem. Sed unde tante exactionis emerserit instantia diu multumque meditatus sum in corde meo, attendens in hoc ridiculosam iussionem, nisi in uobis uere caritatis et sincere ueritatis aduerterem preeminentiam; materiam quippe scribendi inopie proscribit copia, copiam disserendi sensus et memorie peruertit inopia. Quid itaque sibi uult Dominus meus? Nunquid in modico exhaurire paupertatem meam, cum non in una litteralis amicitie missione, non in uno quidem apice multiplicastis locupletare eam? Quid, inquam? Nunquid ut ingenii tarditas  excitetur, aut ut mentis ariditas omnino exsiccetur. Primum quidem ad amicum dicere fas est, sequens uero, ut dicitur, de amico sentire nefas est. Quid itaque agam nescio; ego enim uidens paupertatem meam, et uestre iussionis instantiam, coarctor undique, cum nec sensum lingue suppleat facultas, nec uerborum maciem sententie redimat ubertas, nisi forte cor amantis obedientia, quasi iubentis uiolentia, compunctum producat sensum, promptius uobis parere, quam sibi ipsi audeat imperare. Itaque, dum iubetis, iuuatis. Ago igitur quod imponitis, ago quod exigitis; sed ea ratione conditionis, ut et uicem rependatis, et auctoris presentium diligentiam et dilectionem iuxta redamantis  uiolentiam compensetis. Non itaque requiro ut presentes reponatis in sacculum uestrum, sed ut me ponatis ut signaculum super cor uestrum. Magna prorsus rogo, et fere immerito merito deneganda, nisi quod amor gratis largitus, largitoris gratiam profusius commendat, et pro magnitudine caritatis gratuite gratum non tam meretur, quam mereatur amantem. Hortor itaque et opto ut habeat me cor uestrum, quod etsi dixisse pudet, non penitet. In ipso enim ac si in urna legis manna continetur absconditum, manna utique non uermibus scaturiens, sed spiritum salutis pariens, sed uermium spiritualium lesionem allidens et aduersitatem peruertens, quod dum a uestro corde, tanquam a thalamo glorie, tanquam a uase puritatis  et munditie, omnem immunditiam eliminat, in quodam mentis alte, sed non elate triclinio euectus, fidei, spei et caritatis ordinate repositionem commendat. Sed cur animalis homo, cur filius hominis uermis ista audeam nominare, cum nec nominatur a me sicut decet sanctum, sicut debuit decere me. Hec quippe dicens, factus sum uelut es sonans, aut cymbalum tinniens, quod non nisi aliene opis opera operatur aut resonat. Simili modo et ipse aliene messis non uindicans, sed nendicans alimoniam, si mercedes congregaui, nisi eas in sacculum pertusum, in quo non amor uirtutum nutritur, sed uanitas uanitatum admittitur. Sed forte de more uestro respondebitis ad hec: Hec est humilitas tua. Nostis autem quod  falsa humilitas non est ueritas, sed duplex uanitas. Hec mandat filius tuus, hec mandat et amicus, iam dudum fraudatus amico, fraudatus socio, fraudatus et solatio, fraudatus a desiderio suo, querens, et non inueniens uirum secundum cor suum, qui mentis eius uastam solitudinem solus frequentet, cum quo cor suum participet, in quo caput suum reclinet. O me beatum, si inueniam unum! O si eumdem, si ipsum ad quem nobis sermo! Sed quia caro et sanguis regnum Dei non possidebunt, eos qui Spiritu Dei aguntur, in spiritu et ueritate oportet ambulare, oportet et amare; quatenus et amantis spiritus spiritualem affectum habeat et exhibeat, et redamantis ueritas iuxta sui nominis idioma ex fide non ficta prodeat ut proficiat, et  quia scire puto hominem in corpore siue extra corpus in ea que ante sunt, totum cor, animam, et uirtutem tota uirtute extendere et his tota utriusque hominis diligentia intendere, mihi omnino difficile, imo paruitati mee et prauitati pertimesco negatum, ne male conueniant, et ab una  sede recedant, que non concordant caro et spiritus; en licet alter regnet sub Moyse Pharaonis ad allia gustum conuertit qui non gustauit manna saporum. Et quia uindex est Deus super omnem operantem malum, fateor, gaudeo, sed et gaudebo in eo qui non tam uindicauit se, quam uisitauit me, qui fecit et creauit me. Etenim manus Domini super me plaga corrigentis percussit me, et morti non tradidit me. Flagellum mundans uellem nollem excepi, inexpiatam impietatem in flagelli immanitate aduerti. A facie manus sue ego defeci; uisitauit enim me in gladio suo duro, in gladio suo forti nec tam ad uindictam in hostem seuiens, quam paterne, quam misericorditer hostis utilitati deseruiens. Et quia die ac nocte circumdedit super  muros meos iniquitas mea, die ac nocte grauata est super me manus sua. Et uere necdum furor eius quieuit, necdum indignatio sopita, necdum uindicta retenta, sed adhuc manus eius extenta. Finis ab his. Memor esto mei; quidquid male dixi corrigat in melius cura benigna. uale.




ANNO DOMINI MCXCuI
MAURICIUS DE SULLIACO PARISIENSIS EPISCOPUS





NOTITIA HISTORICA


 Non ex illustri familia dominorum Soliaci, sed humili apud Soliacum oppidum ad Ligerim matre Humberga ortus loco Mauricius, unde illi de Sully cognomen, industria bonisque artibus ad pontificatus apicem ascendit. De eo id singulare monachus Antissiodorensis, Guillelmus Nangius, uincentius Beluacensis et alii referunt quod, cum esset iunior, pauper ac mendicus, eleemosynam postulatam hac lege noluerit accipere, ut nusquam fieret episcopus. Et certe Parisios primum profectus ut litteris operam daret, tantum in eis progressum fecit, ut non solum theologiam publice edocuerit, sed etiam sacras ad populum habuerit conciones, etiamnum inter mss. uictorina asseruatas, quibus in declamandis  mandis excellentis fuisse studii tradit Trithemius, qui duos illius sermonum libros scriptumque ab eo libellum de cura animarum ad presbyteros commemorat. Fuit autem primo canonicus Bituricensis, ut discimus ex monumentis istius ecclesie, tum Parisiensis; de modo autem quo factus est episcopus, hec scribit Cesarius Heisterbacchensis monachus Cisterciensis  : »Cum nostris temporibus uacaret episcopatus, et electores inter se concordare non possent, tribus sua uota commiserunt, qui tres cum in unam non possent conuenire personam, magistro Mauricio, qui e tribus unus erat, duo suam dederunt auctoritatem, ut quemcunque ipse nominaret, ipse episcopus esset: et quia idem Mauricius,  ut rei exitus probauit, magis cupiebat prodesse quam preesse, seipsum nominauit, dicens: »Aliorum conscientias et propositum ignoro, episcopatum hunc, gratia Dei me adiuuante, irreprehensibiliter regere propono:« quod et fecit: sancte enim uite fuit, tam uerbo quam exemplo, plurimis profuit, dies suos in eodem episcopatu clausit.« Sic autem electum Mauricium iam anno 1160 probat eius charta data tunc temporis  pro Heriualle, ubi canonicos regulares instituit. Confirmauit anno eodem donationes ab antecessoribus ecclesie S. uictoris factas. Anno 1162, mense Augusto, comitatus est Ludouicum regem cum pergeret ad colloquium cum Frederico imperatore in urbe S. Ioannis de Latona ob duos de papatu contendentes  habendum, missusque est a rege cum Ioscio Turonensi archiepiscopo, et Guillelmo abbate uizeliacensi, qui cum Henrico comite Trecensi poscerent inducias. Cum Mauricius Alexandrum papam ad dedicationem ecclesie Sangermanensis comitatus fuisset XI Kal. Maii, anno 1163, monachi episcopi presentia commoti, a summo pontifice obtinuerunt, ut ab ecclesia recederet; unde indignatus Mauricius, querelas in concilio Turonensi coram papa detulit, iurisdictionem sibi in abbatiam S. Germani a Pratis uindicans, que ipsi fuit negata.

Circa id tempus prima noue cathedralis fundamenta iecit, cuius primarium lapidem posuit Alexander III, ut habet Ioannes canonicus uictorinus.  Opus inceptum successor Odo maxima ex parte impleuit. Duos quoque pontes lapideos condidisse dicitur ab Antissiodorensi monacho in Chronico, alterum super Sequanam, alterum super Matronam. Controuersiam habuit cum Rogero abbate Columbensi super monasterio Sancti Germani in Laia et parochia eiusdem, que ab arbitris terminata est an. 1163. Orta fuerat discordia inter Mauricium et Odonem S. Dionysii abbatem pro monasterio Argentolii, ubi uel abbatissam debere collocari cum uirginum collegio affirmabat episcopus, uel abbatem quem ipse benediceret. Hec autem controuersia in Parisiensi palatio coram Alexandro III quadragesimali tempore utriusque partis consensu, iudicum arbitrio commissa est, qui controuersiam  ad triennium tantummodo sopitam anno 1164, mense Aprili, non terminarunt, nisi sub pontificatu Innocentii III. Confirmauit eodem anno Mauricius donationem Hugonis Capeti factam monasterio Fossatensi. Emit duas domos ante parauisum sitas anno eodem, pro facienda uia ante ecclesiam Beate Marie  .

Lustralibus aquis tinxit filium Ludouici uII, qui fuit Philippus, cognomento Augustus, die Dominica 22 Aug., anno 1165, in ecclesia beati Michelis de Platea, Hugone Sancti Germani, Heruisio Sancti uictoris, et Odone S. Genouefe abbatibus susceptoribus ac sponsoribus cum Constantia regis sorore  duabusque uiduis Parisiensibus. Composuit eodem anno litem inter Rogerium abbatem Fossatensem et Radulfum de Buxeio. Adfuit concilio Beluacensi anno 1166, ubi excommunicati monachi Resbacenses episcopo et abbati rebelles. uineam a Guidone montis Gaii monachis. Caroliloci concessam scripto testatur anno 1167. Lectum episcopi mortui pauperibus domus Dei assignauit de assensu capituli anno 1168. Consecrauit Senonis Guillelmum de Campania archiepiscopum Senonensem, XI Kal. Ianuarii anni eiusdem. Insequenti approbauit concordiam initam inter abbatissam de Edera et Albertum pro nemore de Plaissiaco anno 1169, episcopatus nono. Emit eodem a Ledemallo milite possessiones apud Sanctum Clodoaldum, et a  Theobaldo Cocherel quidquid habebat apud uiriacum ep. 10. Anno 1170, episc. decimo, comparauit terram apud uictoricium a Willelmo de Mathiaco milite. Querelam habuit anno eodem cum canonicis suis pro redditibus decanatus, quos mortuo decano suos esse contendebat utraque pars. Causa ad Alexandrum delata est, qui Guillelmum Senonensem archiepiscopum delegauit. Interim uero canonicis cedentibus, controuersia sopita approbante Guillelmo archiepiscopo litteris, in quibus mentio est noue domus episcopi Parisiensis: sibi enim et successoribus nouas quoque edes exstrui curauerat. Easdem litteras Clemens papa a Mauricio sibi exhibitas aliis litteris confirmauit in regia bibliotheca  asseruatis. Sancti Landerici Parisiensis episcopi corpus cum Remigio Sancti Germani Antissiodorensis decano in capsa lignea recondidit Mauricius anno 1171, qui eodem domum datam monialibus de Edera approbauit. »Actum in domo nostra noua, inquit, episc. XI.« Donum eisdem factum ratum habet anno 1172, ep. XII. Garino S. uictoris abbati renuntiato benedictionis munus anno eodem impendit. Presens astitit partitioni urbis Anicii facte inter episcopum Aniciensem et comitem de Polignac anno 1173. Anselli de Garlanda et eius filii excepit hominium anno 1175 pro castello de Tornan, quod confirmauit rex Philippus mense Martio 1185.

Ioannem Saresberiensem Carnotensem episcopum  Senonis consecrauit uI Idus Augusti 1176. Eius consiliis persuasus Ludouicus rex assensum prebuit uenditioni facte a canonicis Sancte Opportune anno eodem. Insequenti confirmauit donum decime de Luabium factum ecclesie beate Marie de Pompona a Ioanne et Mauricio de Pompona anno 1177, episcopatus decimo septimo. Eodem emit medietatem molendini de Canturane apud Corbolium a Petro de Chantelou. Compositam inter abbatissam de Edera et Petrum de Cantulupi controuersiam testatur anno 1178, episcopatus decimo nono. Insequenti ineunte, XIu scilicet Kalend. Aprilis, consecrauit altare abbatie Barbelli. Habitus est,  anno 1179, in palatio Mauricii episcopi, Parisiis, a Ludouico rege conuentus publicus episcoporum pro inauguratione Philippi filii. Emit anno 1180, episcopatus uicesimo primo, centum solidos redditus apud uictoricium a D. Philippo de Leuis, die festo S. Agathe. Fecit potestatem anno eodem Sanceline, que femina erat de corpore, cum Drogone homine libero nuptias contrahendi. Discordantes priorem de Gisortio et Romanum presbyterum S. Geruasii auctoritate apostolica conciliauit in noua aula inferiori an. 1181, episcopatus uicesimo primo. Fer. Iu Pentecostes anni 1182 Henricus legatus altare Sancte Marie Parisius consecrat una cum Mauricio presule  , qui ratam habuit anno eodem, episcopatus uicesimo secundo, uenditionem factam  monasterio S. Maglorii a Roberto priore Leprosorum de Giuisiaco. Memoratur hoc adhuc anno in chartulario Rigniacensi cum Stephano Sancte Genouefe abbate, et in litteris Guidonis archiepiscopi Senonensis pro Sancto Dionysio, et in tabulis uilleperose, ubi annus 1182 dicitur episcopatus uicesimus tertius. Datam canonicis regularibus Heriuallem confirmauit anno 1183. Alia eodem anno, episcopatus uicesimo tertio, confirmauit, alia decreuit statuta pro canonicis Sancti Germani  . Eodem querelam habuit cum monachis Maioris Monasterii super ecclesia S. Nomni, cuius presentationem iis dimisit. Capellanum ad ecclesiam S. Thome de Montemagni ab Herueo et Burchardo de Montemorenciaco  presentatum confirmauit anno 1184. Bullam accepit a Lucio papa, datam Anagnie pridie Non. Ian., aduersus presbyteros qui publice concubinas detinebant  . Insequenti, XuII Kal. Februarii, legatos a Ierosolymitano rege missos, patriarcham maxime, solemniter excepit. Hi autem generale Parisiis eodem anno concilium habuere pro fide contra inimicos crucis defendenda. Sepeliuit in maiori ecclesia, XIII Kal. Septemb. 1186, Godefridum Britannie comitem, assistente Philippo Augusto, qui in eadem ecclesia quatuor capellanias fundauit, et ad decorem urbis Parisiensi regali impensa omnes uicos quadratis lapidibus strauit ob intolerantiam luti, et cemeterium publicum muris cinctum in loco Campellorum, quod postea Sanctorum  Innocentium dictum est, edificari curauit, de cuius exordio Albericus in Chronico. Confirmauit anno eodem donationem factam eccles. Sancti Lupi in ualle Montmorenciaca. Emit a Galeranno milite anno 1187, episcopatus uicesimo septimo, censum in burgo de S. Clodoaldo.

Habita est media Quadragesima 1188 Parisiis synodus, in qua concesse sunt regi decime, dicte Saladine, ob expeditionem sanctam, quod minime probauit Petrus Blesensis in epistola 112, ad episcopum  Aurelianensem: »Que ratio est, inquit, ut qui pro Ecclesia pugnant, Ecclesiam spolient!« contendens non pecuniam a clericis, sed orationes solas esse exigendas. Confirmauit Mauricius anno eodem, episcopatus uicesimo octauo, domum a Theobaldo milite donatam hospitali S. Opportune, nunc S. Catharine  . Bullam a Clemente III accepit, datam Laterani III Nonas Iulii, pontificatus primo, qua ei facultas conceditur interdicendi canonicos regulares procurationem in ecclesiis parochialibus ipsi et archidiaconis denegantes. Confirmauit ei idem pontifex ex abundanti liberam ecclesie Parisiensis prebendarum collationem. Donum ab Elisabeth uxore Anselli monialibus de Edera factum approbauit anno 1188, episcopatus uicesimo  nono. Insequenti, episcopatus uicesimo nono, ecclesiam de Besseaucour parochialem effecit. Anno 1190 mense Maio, pro anima Elizabeth uxoris Philippi regis in ecclesia Parisiensi a se humate altare erexit, institutis a rege duobus sacerdotibus pro celebratione missarum, teste Rigordo. Anno eodem obtinuit a Philippo II rege synagogam Iudeorum Parisiensem ad edificandam ibi ecclesiam. Init cum canonicis Corboliensibus super procuratione sibi debita compositionem mense Decembri, abbatibus Pontiniacensi et Pruliacensi arbitris a summo pontifice delegatis. Mauricii ad preces Philippus Augustus, regni XI, confirmauit diplomata Ludouici parentis, qui Theobaldo decessori supellectilem episcopi defuncti  et talliam hominibus episcopi mortui relaxauerat. Anno eodem Philippus rex Lutetiam contra hostes firmaturus, nouum murorum ambitum cum fossis atque uallis e regione Academie adorsus est.

Capellanum in ecclesia S. Leufredi de eleemosyna Roberti Balduini instituit Mauricius anno 1191, episcopatus tricesimo primo  . Philippum regem ex obsidione Acre redeuntem die festo S. Ioannis euangeliste anno eodem Parisiis cum maxima multitudine cleri et populi honorifice suscepit. Circa id tempus de mandato Octauiani sedis apostolice legati Herleuo abbati Sancti Martini Pontisarensis benedictionis munus impendit, inconsulto et inuito Rothomagensi archiepiscopo. Ecclesiam du Plessis dès S. Leu in ualle Montmorenciaca matricem ecclesiam  constituit anno 1192, episcopatus tricesimo secundo  . Canonicorum Sancti Germani Antissiodorensis eodem anno episcopatus tricesimo tertio, iura, ecclesias ecclesiarumque presentationes confirmauit  . Donationes factas monachis B. Marie de ualle approbauit an. 1193. Ecclesiam Sancti Germani monachis degentibus apud Pirosam confirmauit anno 1194, episcopatus tricesimo quarto  . Eodem episcopatus tricesimo quinto uenditionem cuiusdam furni factam ecclesie Beate Marie  de Monte estiuo laudauit, et Hugoni abbati S. Dionysii facultatem impertiuit ecclesiam parochialem erigendi in uico de uillanoua. Capellam Sancti Petri de Bobus, ecclesiam S. Eligii, capellas S. Boniti, S. Petri de Assis, S. Crucis et Sancti Martialis, ecclesiam S. Pauli cum atrio  , magna decima et minuta, cum harumce ecclesiarum presentationibus Fossatensi monasterio confirmauit mense Septembri 1195. Tanta aquarum inundatio contigit mense Februario ineuntis anni 1196, ut Mauricius ad cenobium S. uictoris confugere coactus fuerit. Dedit eodem anno litteras pro decima terre apud Castanetum, quem Ansellus uendidit ecclesie B. Marie. Donum Guidonis de Leuis militis factum beate Marie de Rocha episcopatus tricesimo sexto  confirmauit. Hoc ipso anno ineunte habitum est Parisiis consilium a legatis sedis apostolice pro reformando Philippi Augusti matrimonio, qui consanguinitatis pretextu Ingelburgem uxorem, sororem Canuti Danorum regis repudiarat, ut aliam duceret; at in hoc actum nil.

Exstat inter epistolas Stephani Tornacensis quarta numero Mauricii epistola ad Pontium Claramontanum episcopum, qui eum interrogauerat utrum baptisma collatum omissis uerbis: Ego te baptizo, ualeret. Respondet Mauricius baptismum non esse, si quid in forma ab Ecclesia tradita imminueretur aut immutaretur. In eius sententiam idem paulo post definiuit Alexander III, qui Mauricium delegauit ut cognosceret causam que uertebatur inter ecclesiam  S. Euurtii Aurelianensis et Hebertum de Geruesiis super quibusdam decimis, quas ecclesie prefate adiudicauit Mauricius, presentibus Stephano abbate Sancte Genouefe, Petro decano Sancti Germani Antissiodorensis, etc. Exstant tomo II, Ampliss. Coll. due Alexandri III ad Mauricium epistole, quarum prima data Tarraconie X Kal. Ianuarii commisit ei accusationem aduersus R. Flauiniacensem abbatem in ciuilibus et criminalibus; altera Ianue, u Idus Februarii controuersiam inter Hugonem Senonensem et abbatem Ferrariensem. Bullam preterea ab Alexandro III accepit, qua facta inter episcopos et archidiaconos compositio confirmatur, simulque his interdicitur, ne presbyteros sibi subditos  nimia hospitiorum frequentia grauent. His accinit altera bulla Clemens III. Bullas accepit ab Urbano III, uerone pridie Non. Ianuarii, et a Clemente III, Pisis Idibus Ianuarii, confirmantibus factam ordinationem super parochia Ioannis in ecclesia S. Genouefe per Eugenium papam. Archiepiscopus Senonensis inconcessa presumens in diecesi Parisiensi iure metropoleos ipsi subiecta, excitauit querelas Mauricii episcopi, quas iustas iudicauit Clemens III decretali: Cum ex auctoritate canonum. Preter concessa decessoribus priuilegia a summis pontificibus, fundatas quoque ab ipso seu fundis auctas et dotatas abbatias de Heriualle, de Hermeriis,  de Monte estiuo et de Giffo approbauit idem pontifex bulla que incipit: Iustis petentium desideriis. His addit Celestinus III abbatias Sancti Cirici et uallis profunde, modo uallis gratie apud Parisios.

Mauricius autem paulo ante obitum, si Chronico ms. Ioannis a S. uictore fides, ad Sanctum uictorem se recepit, eiusdemque loci canonicus effectus est, ut liberius Deo uacaret, seque ad reddendam uillicationis sue rationem prepararet. Narrat Cesarius febri acutissima tunc temporis uexatum sacram poposcisse eucaristiam. At cum presbyter insanienti sacra porrigere uereretur, detulit illi hostiam haud consecratam, quod presentiens Mauricius exclamauit: »Tolle, tolle, non est Dominus meus.« Attonitus presbyter, uerum corpus Domini  sumpsit, quod summa fide suscepit Mauricius, breuique post migrauit ad Dominum. Morientis super pectus posita est schedula hec uerba Iobi continens: »Credo quod Redemptor meus uiuit, et in nouissimo die de terra surrecturus sum, et in carne mea uidebo Saluatorem meum, quem uisurus sum ego ipse et non alius, et oculi mei conspecturi sunt. Reposita est hec spes mea in sinu meo.« Sic autem prescripserat, ut resurrectionem mortuorum a multis tunc impugnatam, quam moriens confidenter fuisset professus, alii deinceps haud dubitarent profiteri. Moriens Roberto S. uictoris abbati et Reginaldo S. Marcelli decano mandauit, ut quos alieni iuris occupatione forte leserat, his satisfacerent.  Qui paulo post eius obitum Ricardo priori de Marcociis restituerunt que ei illegitime abstulerat Mauricius patronatum et presentationem ecclesie eiusdem uille. Defunctus sepelitur in meditullio chori ecclesie S. uictoris. Quatuor eius tumulo e duodecim inscripti uersus, quos ad preces canonicorum Parisiensium scripsit Stephanus episcopus Tornacensis, ut constat ex eius epistola 260: »Paucos elegos scribimus, ut ex iis duos aut quatuor qui uobis magis placuerint excerpatis. Rogamus et obsecramus in Domino, ut auctoris tacito nomine recitentur.« Hi autem sunt quatuor selectis Romano charactere excusis:

Excisus misero lacrymarum uallis in orbe
   Ponitur eterna uiuus in urbe lapis.
 Doctor et antistes cathedra condignus utraque,
   A prima meruit continuare duas
Sana fides, doctrina frequens, elemosyna iugis,
   Clamat Parisius non habuisse parem.
Magnificum structura domus, et fabrica templi,
   Munificum perhibent aduena, pauper, inops.
Horrea pauperibus, et scrinia semper aperta
   Exposuit miseris semper aperta manus.
Pontificem tanti meriti, seruumque fidelem
   Serua Mauricium, uirgo Maria, tuum.
Quatuor his alii duo adiuncti diem eius obitus annotant.

uirginei mensis que tertia preuenit Idus,
   Splendorem sepelit nube sepulta dies.

Longo post tempore tumulo in Sancti uictoris choro  recens confecto imposita fuit hec noua inscriptio: Hic iacet reuerendus Pater Mauricius Parisiensis episcopus, qui primus basilicam B. Marie uirginis inchoauit. Obiit anno Domini MCXCuI, tertio Idus Septembris. Hos quoque in Mauricii obitum a cetaneo editos uersus e ms. codice Nicolaus Camuzat canonicus Trecensis Sammarthanis olim suppeditauerat:

Migrat Parisii pater ad patriam paradisi
   Mauricius: Mundo Martha, Maria Deo,
Hic obit a quinta ieiunus luce uiator,
   Esurit in uera carne uidere Deum.
Offertur panis, quem clausis sensibus intra
   Spiritus inspirat corporis esse cibum,
uerbo, mente, manu calicem, panemque repellit,
   Et sic celesti corripit ore dolum.
 Illusere mihi uelut hospes: postulo passum,
   Passum sub uera postulo carne Deum.
Rem stupet auditor, offert uenerabilis abbas
   Quod petit, occurrit mente, manuque pater.
Sentit adesse Deum, feruescit in oscula: sanctum
   uas tenet, et uerum corpus adorat ita:
Ecce salus mundi, uerbum Patris, hostia sacra,
   uiua caro, Deitas integra, uerus homo.
Te, Deus, esurio, quod non sinis exteriorem,
   Te, Deus, interior sumere possit homo.
Transeat ad dextram Patris Christi caro, cum quo
   Disponit Patris regna Redemptor homo.
Sic spes hic meruit rem presentire, fidesque
   Scire, uidere Deum glorificandus homo.
Sic amor exarsit, sic spes presensit, ut una
   Crederet, et sciret credita certa fides.

Preclara Mauricii in Necrologio Parisiensi memoria  est: »III Idus Septembris obiit Mauricius bone memorie Parisiensis episcopus, qui nouum uicum de suo proprio factum tempore ante portas ecclesie aperuit, quatuor abbatias nouellas sub ecclesia Parisiensi plantauit, pontes in episcopatu constituit, domos episcopales nouas edificauit, redditus episcopatus multipliciter ampliauit. Idem etiam dedit nobis domum iuxta portam claustri sitam ad stationem in festo Sancti Mauricii persoluendam, uiariam quoque de Castaneto ad stationem die anniuersarii sui persoluendam, feodum etiam de Iury ad stationem die electionis sue, die scilicet tertio  post festum sancti Dionysii persoluendam. Hec autem Ioannes nepos canonicus noster quandiu uixerit possidebit, post cuius decessum ad capitulum nostrum reuertentur. Si quid uero factis, sicut predictum est, tribus stationibus residuum fuerit, ad beneficium denariorum matutinalium canonicis cedat. Dedit insuper nobis uiginti marchas auri ad faciendam tabulam auream ante maius altare; calicem quoque dedit aureum duarum marcharum et dimidie, thuribulum aureum quatuor marcharum, et tabulas argenteas ad ornamentum altaris, duas cappas, tres infulas, pallium unum, dalmaticam unam, tunicam unam, et albas duas paratas cum amictis et stolam unam; trecentas quoque libras donauit ecclesie, centum scilicet ad denarios matutinarum  canonicis, centum ad denarios matutinales pauperibus clericis, centum ad tectum noue fabrice faciendum plumbeum. Preterea dedit nobis centum nonaginta marchas argenti, que posite fuerunt in emptione terrarum, hospitum et uinearum, que fuerunt Guillelmi de Bezon militis et uxoris eius apud uitry, que omnia tenebit magister Philippus in uita, et de his omnibus reddet annuatim decem libras Parisienses, et quicunque post eum dictos redditus tenebit, similiter decem libras persoluet, de quibus canonici et maiori altari seruientes, qui uigilie anniuersarii intererunt, duodecim denarios habebunt, et clerici quatuor, et pueri duas, et sequenti die in missa similiter fiet distributio. Matricularii uero laiei  duos solidos habebunt. Statutum est autem a capitulo ut anniuersarium eius solemniter agatur, canonicis tam ad uesperas quam ad missam chorum tenentibus, et missa ad maius altare celebrabitur.

De Mauricii fato et gestis Rigordus Philippi Augusti chronographus libro De gestis eiusdem; Guillelmus Nangius ad annum 1196; uincentius Beluacensis part. III Speculi historialis; Robertus in Supplemento Sigeberti, Iacobus uitriacus, Cesarius Cisterciensis, magnum Chronicon Belgicum, Antoninus, Trithemius, etc., ubertim loquuntur.





MAURICII DE SULLIACO PARISIENSIS EPISCOPI EPISTOLAE ET DIPLOMATA.



I.---EPISTOLAE.



I-III. EPISTOLAE AD ALEXANDRUM III PAPAM In causa S. Thome Cantuariensis.  [Epistole Gilberti Foliot, ed. GILES, II, 229.---uide inter uariorum ad Alexandrum III epistolas, Patrologie tom. CC.]




II.---DIPLOMATA.



I. Charta pro decima de Campellis. 
[Cartulaire de Notre-Dame de Paris, Paris 1840, 4o, t. I, p. 71]


Ego MAURICIUS, Dei gratia humilis minister Parisiensis Ecclesie, notum fieri uolumus uniuersis tam presentibus quam futuris, quod Ioannes de uersaliis et Hermessendis uxor eius inuadiauerunt per manum nostram canonicis Sancti Martini de Campellis decimationem de Felioc usque ad Iu messes pro LX libris Parisiensis monete, hoc tenore quod si forte predicta moneta ceciderit uel deterior facta fuerit, pro singulis XL solidis persoluetur marcha argenti; ita tamen quod si decimatio receptis Iu  messibus non redimeretur, quousque prefata pecunia soluatur, canonici eam quiete possidebunt. Prenominatus uero Ioannes pleniuit in manu nostra quod decimationis huius uadium ecclesie de Campellis garantiret, et pro eo nullum fieri detrimentum ecclesie sustineret, concessit hoc ipsum et laudauit Guillelmus de Mureto frater eiusdem Hermessendis, de cuius feodo predicta erat decimatio. Pleniuit etiam hoc ipsum in manu nostra eadem Hermessendis de cuius patrocinio res erat, et duo filii eius Baldewinus et Fredericus. Huic rei testes iuterfuerunt quamplures tam clerici quam laici, Radulfus prepositus, Petrus canonicus, de campellis, Saanbertus sacerdos, Isenbardus, Galterus capellanus, Asselinus sacerdos, uitalis decanus de  Moyseto, Odo canonicus, Fulco presbyter, Herbertus de uilla Noua, Iosbertus de Moyseto, Herbertus de uilla-Crena, et laici quamplures, Gilbertus de Gueregnioco, Simon de Candor, Gocelinus de Santeaco, Robertus de Attiliaco, Hodius de Genuliaco, Morellus de Campellis . . . . . Richardus Cementarius.

Actum publice, in presentia nostra apud Moysetum in octauis Sancti Dionysii, anno ab Incarnatione Domini 1164, episcopatus uero nostri anno Iu. Et ne huius rei pactio uel hominum calumnia, uel fraude malignorum, ualeat dissolui, sigillo nostre auctoritatis dignum duximus confirmare.



II. De his que uendidit Ledemallus miles apud uillam Sancti Clodoaldi. 
[Ibid., pag. 50.]


Ego MAURICIUS, Dei gratia Parisiensis episcopus, notum fieri uolumus, uniuersis tam presentibus quam futuris, quod Ledemallus miles de uillescoblen nobis, quadraginta librarum pretio uendidit, quidquid frater suus Thomas canonicus apud uillam Sancti Clodoaldi, aut in uineis, aut censu nummorum et uini, aut pressoragio, aut in oblatis, aut corueis, nomine ipsius Ledemalli possidebat; que omnia ad ipsum Ledemallum redditura erant et ad feodum nostrum pertinebant. Hanc autem uenditionem concesserunt fratres eius, scilicet Thomas canonicus et Hungerius miles, et filii eiusdem Ledemalli, Mattheus miles et Philippus nondum miles,  qui se huius uenditionis fideiussores cum patre suo fidei interpositione constituerunt, et se garantiam laturos compromiserunt; quod etiam Philippus, primo anno militie sue infra mensem quo submonitus fuerit, se facturum similiter fide interposita, pollicitus est. Fuerunt etiam alii fideiiussores, scilicet Hugo de Plesseio et Hugo de Sancto Ionio  . Testes qui adfuerunt: Galterius capellanus, Erchembaldus decanus, Bruno canonicus, Ioannes sacerdos, Petrus miles, Mattheus Panis, Sehericus, Andreas de Trembleyo, Girbertus maior. Fideiussioni Hugonis de Plesseio interfuerunt, Ioannes nepos noster et Ioannes Rufus; fideiussioni uero Hugonis de Sancto Ionio interfuerunt, Thomas marescallus, et Guilertus et Mattheus, seruientes nostri. Quod  ut futuris temporibus ratum et inconcussum teneatur, scripto commendari et sigilli nostri auctoritate dignum duximus roborari.

Actum publice apud Sanctum Clodoaldum, anno Incarnationis Dominice 1169, episcopatus uero nostri anno nono.



III. De his que uendidit Willelmus de Maciaco apud uictoricium. 
[Ibid., p. 48.]

Ego MAURICIUS, Dei gratia Parisiensis episcopus, notum fieri uolumus uniuersis tam presentibus quam futuris quod Willelmus miles de Maciaco [al. de Mathiaco] uiginti arpenna terre, que ipse apud  uictoricium possidebat et de nobis ad sensum quinque solidorum tenebat, uiginti quinque librarum pretio nobis uendidit, et se garantie fideiussorem, posita constituit. Quam uenditionem Auelina uxor eiusdem Willelmi et Stephanus Palmarius frater ipsius concesserunt. Huic autem uenditioni et concessioni prefati Stephani coram nobis facte Parisius interfuerunt quamplures: Ascelinus, decanus Sancti Marcelli, Galterus capellanus noster. . . . . . Laici: Drogo miles de Sancta Cruce. . . . Stephanus pistor, Thomas marescallus, Hugo baticularius, Mattheus panetarius, Simon carpentarius, Willelmus cocus, Ricardus camerarius. Concessioni autem uxoris eiusdem Willelmi, apud Calliacum facte, interfuerunt  quamplures Albericus, sacerdos Calliaci, Galterus capellanus eius . . . . laici: Brunellus, maior uictoricii, Helluinus decanus . . . . . . Odo Censarius . . . .

Actum publice Parisius, anno incarnati uerbi 1170, episcopatus uero nostri anno decimo.



Iu. De censu quem Sancti uictoris canonici apud S. Marcellum et Iuriacum possidebant. 
[MARTEN., Ampl. Coll., uI, 245.]

Quoniam plerique peruersi animi ad decipiendum maxime intendunt, nostri officii est res in presentia  nostra bene gestas pro bono pacis ad notitiam posterorum memorie tradere, et scripto confirmare. Ego igitur MAURICIUS Parisiensis episcopus notum facimus presentibus pariter et futuris, quod Ferricus de Gentiliaco quemdam censum quem apud Sanctum Marcellum et apud Iuriacum ecclesia B. uictoris Parisiensis de dono fratri Ferrici eiusdem ecclesie canonici diu in pace tenuerat, de feodo suo et antecessorum suorum eumdem censum esse dicens, saisiuit. Ecclesia uero S. uictoris erga predictum Ferricum querimoniam mouit, et coram iustitia nostra placitauit. Tandem consilio prudentium uirorum habito in dicta ecclesia, ad confirmationem pacis supra nominato Ferrico quatuor libras denariorum donauit, et ipse prescriptum  censum sepe memorate ecclesie: qui etiam clamauit, et quidquid proprii iuris in eodem censu se habere dicebat, eidem ecclesie in presentia nostra in pace perenniter possidendum concessit, et iustam se inde garantiam laturum promisit. Quod etiam concessit et laudauit Anselmus de Bruneyo sepedicti Ferrici frater, uidentibus et audientibus qui nobiscum aderant, quorum supposita sunt nomina et signa.

    S. domni Anselmi decani S. Marcelli.
    S. Simonis de sancto Dionysio.
    S. Gauterii capellani nostri.
    S. Magistri Manerii.
    S. Marcelli clerici nostri.
    S. Theoberti de Monte Leterici.
     S. Petri de Monterello.
    S. Philippi de Athiis.
    S. Hugonis mercatoris.
    S. Drogonis carnificis.


Quod ne subrepens obliuio deleat, aut emergens calumnia contradicat, scripto mandari precipimus, et presentem paginam sigilli nostri auctoritate roboramus.

Actum publice Parisius anno Incarnationis uerbi 1171, episcopatus uero nostri anno XI  .



u. De medietate molendini de Cantu Rane quam uendidit Petrus miles de Chantelu Parisiensi episcopo. 
[Cartulaire de Notre-Dame de Paris, I, 51.]


Ego MAURICIUS Dei gratia Parisiensis episcopus, notum fieri uolumus uniuersis tam presentibus quam futuris, quod Petrus de Chantelou et Ermengardis uxor eius, medietatem cuiusdam molendini, qui Cantus Rane dicitur, qui apud Corbollum situs est, que medietas prefate Emengardis hereditatem spectabat, nobis uendiderunt, et insuper molturam suam quam preter medietatem in eodem molendino, sine socii portione habebant. Hanc autem uenditionem, filio eorum Gaufridus  miles, Odo clericus, Simon, Hugo et filie Richeldis et Auelina concesserunt. Predicti siquidem Petrus et Ermengardis et eorum filii et filie, fide interposita, promiserunt se uenditionem istam conseruare et garantire, et seipsos et quam plures alios, qui subscripti sunt, fidei iussores constituerunt, scilicet Hugonem Pinel, Ranulphum de Chantelou, Gaufredum de Solorra, Ioscelinum de uilla Genart, Robertum de la Bretesche. Hanc uero uenditionem prior Sancti Ioannis de Corbolio et prior Sancti Guenaili, in quorum censiua situs est, pretaxatus molendinus, approbauerunt et concesserunt. Huic uenditioni interfuerunt quamplures clerici: frater Daniel capellanus noster, Marcellus canonicus Parisiensis, Geisbertus decanus Moissiaci; Laici:  Gosbertus miles de Porrigniaco, Adam piper, postellus de Moissiaco, et Ioannes filius eius, Ricardus camerarius, Eniorannus, Boson seruientes nostri . . . . . .

Quod ne temporum noxia uetustate deleri, uel malignantium fraude, possit aliquatenus infirmari, presenti scripti attestatione et sigilli nostri super addita impressione dignum duximus premuniri.

Actum publice apud Moissiacum, anno incarnati uerbi 1177, pontificatus uero nostri XuII.



uI. De his que uendiderunt. Philippus de Seuies et Gerannus de Galardone. 
[Ibid., p. 45.]


Ego MAURICIUS Dei gratia Parisiensis episcopus, notum fieri uolumus uniuersis tam presentibus quam futuris, quod dominus Philippus de Seuies et uxor eius Elisabeth redditus centum solidorum, quos apud uictoricium a domino Galerando de Galardone idem Philippus in feodum tenebat, quater uiginti librarum pretio nobis uendiderunt, et se rectam garantiam laturos, fide interposita spoponderunt et fideiussores garantie Guidonem de Palaciolo, Bartholomeum de Carlertin, Michelem Dun uileir, sub astrictione fidei dederunt. Quam uenditionem laudauerunt predictus Galerandus et Idonea uxor eius, et dominus Becelinus de Sinaiis et uxor eius de Loherengia et filius eorum Hecelinus,  et se garantie obsides, sub fidei sacramento constituerunt: insuper iam dictus Galerandus quod residuum habebat de parte uxoris sue, pro quater uiginti libris nobis uendidit, uxore sua Idonea hoc ipsum laudante et assensum prebente, et tam ipse quam uxor eius se rectam garantiam laturos, fidei interpretatione, promiserunt. Hoc ipsum dominus Hecelinus de Linaiis a quo idem Galerandus tenebat, et uxor eius Lorehengia, et eorum filius Decelinus et Rencia uxor Guidonis de Palaciolo, et alie due iuniores prefati Hecelini filie laudauerunt, et quietam clamauerunt, et fide prestita, se rectam garantiam laturos concesserunt. Fideiussores etiam garantie predictus Galerandus nobis constituit, scilicet Gaufridum, Pocot, Guidonem  de uallibus, Garinum de Malpertuis, Guidonem de ualle Grinosa, qui se hoc garantire, sub fidei sacramento, compromiserunt. His autem uenditionibus et laudantium concessionibus interfuerunt, etc. Ad maioris autem firmitatis munimentum, predicti scilicet Philippus et Elisabeth uxor eius Galerandus et Idonea uxor eius, Hecelinus et Loherengia uxor eius, supradictam terram et redditus super altare Beate Marie in eleemosynam Ecclesie Parisiensi obtulerunt.

Actum apud uictoricium publice, anno incarnati uerbi 1180, die festi Sancte Agathe, episcopatus uero nostri XXI.



uII. Mauricius episcopus Parisiensis fundationem Heriuallis confirmat. 
[Gall. Christ. Nou., uII, 74.]


Quecunque ad diuini cultus ampliationem utiliter ordinata sunt, perpetua oportet stabilitate firmari. Eapropter ego MAURICIUS Dei gratia Parisiensis episcopus, notum fieri uolumus uniuersis, tam presentibus quam futuris, quod nobilis uir Guido buticularius, assensu Margarite uxoris sue, et filiorum suorum Guidonis buticularii et Guillielmi, ob remedium anime sue et antecessorum suorum locum proprietatis sue, qui Heriuallis dicitur, in quo ad honorem B. semper uirginis Marie constructa est ecclesia, canonicis ibi sub abbatis imperio regulariter Deo militaturis libere et absolute,  et quiete in perpetuum possidendum concessit, nichilque proprie potestatis aut dominationis sibi uel heredibus suis ibidem retinens, eumdem locum omni libertate, quantum ad ipsum pertinet, per manum nostram donauit LX etiam arpennos terre quam a Terico de Fossis, et XXX quos ab Hugone maiore de Lusarchiis comparauerant, bosculum etiam domui prefate uicinum, dimidium etiam modium annone in molendino de Coya de eleemosyna comitis Reginaldi; cuncta etiam que in proprietate sua, aut feodo ex ipsius, uel aliena liberalitate, aut alio quocunque modo in decimis, in nemoribus, in terra arabili, in uineis, in pascuis, in uinagiis, in molendinis acquisierunt, fratribus  diuino intuitu iure perpetuo ac plena libertate habenda et tenenda concessit. Huic donationi testes fuerunt Petrus capellanus noster, Stephanus Siluanectensis decanus, Theobaldus, de uiri et Philippus canonici Parisiensis, et alii plures.

Actum est apud Heriuallem, anno Incarnationis Domini 1183, episcopatus nostri XXII.



uIII. De his que uendiderunt Tiulfus et Herbertus de Moriana et Auelina soror eius. 
[Cartulaire de Notre-Dame de Paris, I, 52.]

In nomine sancte et indiuidue Trinitatis. Amen.

Ego MAURICIUS, Dei gratia Parisiensis episcopus,  notum fieri uolumus uniuersis tam presentibus quam futuris, quod Tyulifus et Herbertus de Moriana fratres et Auelina soror eorum, sex solidos et decem denarios censuales in terra nostra sitos, et in octauis Sancti Dionysii annuatim reddendos, nobis uendiderunt pretio C et X solidorum, quidquid iuris pro censu illos ipsos contingebat in nostrum, fide recte garantie in manu nostra prestita, transferentes dominium. Hanc uenditionem Henricus et Ioannes et Milo filii Richardi de Musterolo, concesserunt et sese uenditores et garantie fideiussores, interposita, constituerunt. Huius rei testes interfuerunt: frater Daniel et Nicolaus et Adam de Barris canonici Parisienses, Ioannes de Castris, Herueus archipresbyter, Bernerus decanus de Mosterolo,  Andreas de Exonia, Enardus de Basneolis, presbyteri, Hamelinus prepositus noster matricularius, Balduinus de Platea, Henricus de Termis, Henricus Flandrensis, Emerboldus de uitri, Willelmus cocus, Albertus camerarius, Geruasius buticularius, Thomas marescallus, Robertus de Chauenois et alii quamplures.

Actum Parisiis anno Incarnationis Dominice 1187, episcopatus nostri 27.

Quod ut perpetuam obtineat firmitatem, scripto presenti commendari et sigilli nostri auctoritate precepimus confirmari.



IX. De censu quem uendiderunt Galerannus de Loco Sancto et uxor eius apud Sanctum Clodoaldum. 
[Ibid., pag. 46.]


In nomine sancte et indiuidue Trinitatis. Amen.

Ego MAURICIUS Dei gratia Parisiensis episcopus, notum fieri uolumus uniuersis tam presentibus quam futuris, quod Galerannus miles de Loco Sancto, et Hauis uxor eius, nobis uendiderunt, pretio XXu librarum Parisiensium totum censum suum in burgo nostro de Sancto Clodoaldo situm, nichil ibi potestatis aut dominii retinentes, sed quidquid in ea habebant in nostram transferentes proprietatem. Cum autem idem Galerannus censiuam  illam feodalem de Petro Latruge milite teneret, et Petrus ipse de feodo illo nobis hominium fecisset, Petrus in presentia nostra constitutus uenditionem istam concessit et hominium et feodum ipsum totum in manu nostra resignauit. Ipse quoque cum Ioanne fratre suo et Felicia matre, fide interposita recte garantie se fideiussorem constituit. Huic uenditioni a Galeranno et prenominata uxore sua nobis facte, interfuerunt testes; Osmundus archidiaconus, Petrus decanus Sancti Germani, frater Daniel, Nicolaus et Adam, canonici Parisienses, Mattheus de Modum et Adam de Gif  decani, Herueus archipresbyter, Rogerus de Asinariis, Willermus de Palaciolo, Iordanus de Celeuil , Clemens et Nicolaus Becceriis presbyteri, Ioannes de Castris, Theobaldus ueltro, Hugo Blondellus, Theodinus de uitry milites, Floardus, Odo de Sancta Mederico, Richardus, Capicerius, Garnerus Andree et Garnerus uaalius, et Ioannes de Tremblay, Rericus de Sancto Marcello, Gaufridus de Solorre et Robertus tabernarius, de Moissi. Concessioni uero et resignationi feodi quam fecit Petrus La Truie, interfuerunt . . . . Ioannes matricularius, Simon carpentarius, Albertus camerarius, Willermus et Herbertus coqui . . . . et Ioannes portarius.

Actum Parisiis in inferiori aula noua, anno incarnati  uerbi 1187, episcopatus nostri XXuII.

Quod ut perpetuam obtineat firmitatem, presenti scripto commendauimus et sigilli nostri auctoritate confirmamus.



X. De molendino de Cantu Rane quod est apud Corboilum. 
[Ibid., p. 49.]

Ego MAURICIUS Dei gratia Parisiensis episcopus, notum fieri uolumus uniuersis quod, cum nos et Guido de Mossiaco, molendinum quoddam, quod de Cantu Rane dicitur, apud Corboilum communiter possideremus, idem Guido pro necessitate sua et Girardus filius eius, iam miles factus, partem  suam quam in prefato molendino habebant nobis, fide garantie in manu nostra prestita uendiderunt pretio XXu librarum monete Parisiensis. Huius quoque uenditionis fideiussores, garantie fide data, se constituerunt: Hugo de Eueri, miles, Henricus de Luigni, Gillibertus de Moissi, Gaufridus de Solorre, et sic molendinum illud totum nostrum fecimus. Presentium quoque ac futurorum notitie transmittere curamus, quoniam prenominatus Guido cum predicto filio suo Girardo, similiter nobis uendiderunt, pretio XuIII librarum Parisiensium, duodecim arpennos terre arabilis, que dicitur terra Sancti Petri iuxta culturam nostram. Utramque autem uenditionem, scilicet molendini et terre concesserunt,  et se fide media garantire promiserunt, filie supradicti Guidonis, Hildeburgensis et Ermengardis, et generi eius Petrus et Mattheus, et filii ipsius Odo, et Guido, et frater eiusdem Guismundus canonicus de Campellis.

Actum  [de uenditione quidem molendini Parisius, de uenditione uero terre et concessionibus amicorum, apud Moissiacum, testibus, etc., anno Incarnationis Dominice 1190, episcopatus nostri XXXI. Quod ut perpetuam obtineat firmitatem, scripto commendari et sigilli nostri sub impressione precepimus confirmari].



XI. Charta Mauricii Parisiensis episcopi qua abbati et monasterio S. Dionysii Parisiensis concedit ut ecclesiam baptismalem in curia Noue uille cum iure patronatus, erigat. 
[DOUBLET, Histoire de Saint-Denys, 526.]


In nomine sancte et indiuidue Trinitatis, amen. Ego MAURICIUS Dei gratia Parisiensis episcopus, notum fieri uolumus uniuersis, tam presentibus quam futuris, quod nos in uilla Beati Dionysii que dicitur Noua uilla, prope Noualia de Ternomio, ecclesiam baptismalem institui uolumus et benigne concessimus, ut curatas et synodalia, et cetera parochialia  debita, nobis et successoribus nostris episcopis, et archidiacono similiter persoluat, et fontes et cemeterium, campanas et cetera parochialia, sicut matrix et baptismalis ecclesia obtineat, et proprii sacerdotis presentia gaudeat. Ad abbatem uero tanquam ad patronum ius presentationis et eligendi sacerdotem in ecclesia illa ab episcopo instituendum pertineat, saluo in omnibus iure episcopi et archidiaconi. Quod ut ratum et firmum permaneat, presentem paginam inde conscribi, et eam sigilli nostri auctoritate precipimus communiri.

Actum anni incarnati uerbi 1194.



XII. De pratis Insule de Mera. 
[Ibid., p. 53.]


In nomine Domini, Amen. Ego MAURICIUS, Dei gratia Parisiensis episcopus, notum facimus uniuersis quod Hugo filius Ebrardi et uxor eius Ascelina, fide garantie in manu nostra prestita uendiderunt nobis, octo libris monete Parisiensis, duos arpennos pratorum in insula que Mera dicitur sitos, et pratis nostris contiguos. Huius uenditionis fideiiussores se constituerunt, Garnerius filius et Galterus gener dicti Hugonis, Garnerus Andree, Ioannes Aldegundis, Willelmus de Moncello, Mattheus filius Ioslenni, et se garantiam laturos compromiserunt. Testibus . . . . . Richardo capicerio, Erchembaldo  preposito, Guimberto panetario . . . .

Actum apud Sanctum Clodoaldum incarnationis Dominice anno 1195, episcopatus nostri XXXu.

Quod ut ratum permaneat, scripto commendauimus, et sigillo nostro confirmauimus.



XIII. Charta Mauricii de Ansello de Chetenuilla et Aalesi uxore eius. 
[Cartulaire de Notre-Dame de Paris, II, 114.]

In nomine Domini, Amen. Ego MAURICIUS, Dei gratia Parisiensis episcopus, notum facimus uniuersis presentibus et futuris quod Ansellus de Chetenuilla et Aalix, uxor eius, uendiderunt ecclesie beate  Marie Parisiensi, pro uiginti libris, totam decimam suam quam habebant apud Chastanetum tam de terra arabili quam de terra Martanda. Hanc uenditionem Ioannes de Beure, de cuius feodo est decima illa concessit et approbauit, et se defensorem et fideiiussorem garantie cum Radulpho de Plessiaco, et Galtero de Chaterun, fide in manu nostra prestita, constituit. Testes sunt, Hugo decanus, Petrus cantor, Galo succentor, Mattheus decanus de Meudun, Nicolaus decanus de uiceor, Guibertus, Aubertus, Hunaudus.

Actum Parisius, anno Dominice Incarnationis 1196, episcopatus nostri XXXuI.



XIu. De hospitibus et censu que uendiderunt apud uictoricium, Hugo Maluias et Gondrea uxor eius, Parisiensi episcopo. 
[Cartulaire de Notre-Dame de Paris, I, 52.]


Ego MAURICIUS, Dei gratia Parisiensis Ecclesie episcopus, notum fieri uolumus uniuersis, tam presentibus quam futuris, quod Hugo Maluias et Gondrea uxor eius uendiderunt nobis pro LX libris, uII hospites et censum annuum XXuI solidorum et dimidii, et quidquid apud uictoricium possidebant. Hoc autem ipse et uxor eius in manu nostra refutauerunt, et uterque uenditionem istam pleuiuit, et fide interposita se perpetuo garantire firmiter promisit.  Mater etiam predicte Gondree hoc ipsum concessit, et fide interposita, pleuiuit. Ioannes quoque de Curcellis, ad cuius feodum id pertinebat, ipse et concessit et laudauit.



Xu. De transactione facta inter Mauricium episcopum et canonicos Sancti Marcelli de uitriaco. 
[Ibid., p. 53.]

Ego MAURICIUS, Dei gratia Parisiensis episcopus, notum fieri uolumus uniuersis, tam presentibus quam futuris, quod controuersia exstitit inter canonicos  Sancti Marcelli, et Giroldum de uitriaco, eo quod ancillam nostram duxisset, cum ipse esset de familia Sancti Marcelli. Insuper conquestum quemdam terre et uinearum quem idem Giroldus a patre et matre sua habuerat, predicti canonici uindicare conabantur. Tandem controuersia illa ante nostram translata presentiam compositione terminata est tali, scilicet, quod nos filiorum Giroldi primum habebimus, canonici uero secundum, nos tertium, et ipsi quartum, tam de his qui nati sunt, quam qui nascituri sunt. Si uero unus superfuerit impar, dabitur in clerum. Hereditas uero Giroldi et uxoris sue inter ipsos, tanquam inter fratres conuenienter diuidetur, etc.





uARIORUM CHARTAE Ad Ecclesiam Parisiensem spectantes, sub Mauricii regimine date.





I. Charta de terra data a capitulo monachis de Karoliloco ad firmam, apud Espiers. 
[Cartulaire de Notre-Dame de Paris, II, 340.]


In nomine sancte et indiuidue Trinitatis, amen, ego HUMBERTUS monasterii Karoliloci abbas dictus, et totus fratrum conuentus, notum fieri uolumus, tam presentibus quam posteris, quod, presente et annuente Mauritio Parisiensi episcopo, presente etiam Siluanectensi episcopo Eumaurico, adcensiuimus a canonicis Beate Marie Parisiensis LXuII arpenta terre, in territorio d'Espiers constituta, hac scilicet conditione, ut singulis annis, in festo Sancti Martini, XuIII sextaria frumenti de meliori  quod crescet in illa terra, ad mensuram Parisiensem, ad minam regis, predictis canonicis persoluamus, et uectura nostra Parisius deportemus. Illi uero canonici qui annonam illam habebunt, sex equos nostros et quatuor homines, una tantum die illa uidelicet qua uenerint, hospitabunt et procurabunt conuenienter. Si uero predicta annona in communitatem totius capituli sui uenerit, de communitate sua procurabuntur, equi nostri et homines, quot predicti sunt. Quod ut nullatenus uiolari possit, etc. . . . Signum Humberti abbatis, S. Humberti prioris, sig. subprioris Eniorranni . . . . . . S. Alfredi, precentoris et sacerdotis, S. Odonis succentoris et sacerdotis, S. Guaremboldi celerarii . . . . . .

 Actum publice, anno ab Incarnatione Domini 1164, regnante glorioso rege nostro Ludouico, XXuII anno, Mauricii Parisiensis episcopi pontificatus anno Iu.





II. Authenticum Milonis archipresbyteri Mediolanensis et Osmundi canonici Parisiensis super ecclesia de Argenteolo. 
[Ibid., p. 43.]

In nomine sancte et indiuidue Trinitatis, amen. De discordia que uertebatur inter dominum Mauricium episcopum Parisiensem, et ex altera parte dominum Odonem sancti Dionysii abbatem, Milo sancte Mediolanensis Ecclesie dictus archipresbyter,  et Osmundus Sancte Marie canonicus, atque Aymericus Sancti Dionysii frater, quibus iureiurando se utraque pars commisit, hanc, que infra legitur, sine preiudicio utriusque partis, temporalem fecerunt concordiam. Discordia siquidem  talis erat: dicebat dominus episcopus Parisiensis ecclesiam de Argentolio debere restitui in statum pristinum, ut ibi abbatissam ponet, more solito, et uirginum foret collegium; aut si hoc non liceret ei, dicebat instanter debere ibi confirmare abbatem, et in eum benedictionem habere. Ad quorum postulationem querelam deposuit predictus episcopus in consistorio ante dominum papam Alexandrum, contra iam dictum abbatem, quadragesimali tempore in Parisiensi palatio. E contrario uero respondebat dominus abbas quod, nec abbatissam, uel monacharum collegium, seu abbatem confirmare, uel benedicere ullo modo ei licebat, eo quod iam dictam Ecclesiam longis retro temporibus possedisset quiete, tam ipse quam predecessores  sui, Parisiensis episcopi donatione et multorum apostolicorum confirmatione, quorum scripta produxit in medium. Post igitur litis contestationem et utriusque partis interpositam disputationem, commiserunt se predictus episcopus et dominus abbas, iureiurando, iam dictis mediatoribus, qui statuerunt, et in eo sacramento quo eis astricti erant, utrique parti preceperunt, quatenus predicta querela cessaret a resurrectione Domini usque ad triennium continuum, sine preiudicio utriusque partis, et ut interim unus aduersus alterum, circa hanc questionem, nullo modo machinetur, nec episcopus propter hanc concordiam, solito iure priuetur, et dominus abbas possideat quiete, et transacto triennio, non teneatur dominus  episcopus, quominus contra hunc abbatem uel successorem suam possit questionem mouere. Et ut hec maiorem obtineant firmitatem, statuerunt predicti arbitri concordiam ab eis factam scripto confirmari et subscriptionibus et sigillis utriusque partis communiri.

Actum est hoc anno Incarnationis Domini 1164, mense Aprili.

Ego Mauricius Parisiensis episcopus hanc compositionem concessi et subscripsi.

Ego Odo abbas Sancti Dionysii hanc compositionem concessi et subscripsi.





III. De quitatione Garnerii de Domibus Parisiensi episcopo facta ab abbate et conuentu Fossatensis Ecclesie. 
[Ibid., 54.]


Ego ROGERUS  Dei gratia Fossatensis Ecclesie  abbas et totus noster conuentus, notum fieri uolumus uniuersis, tam presentibus quam futuris, quod nos, Garnerium de Domibus, filium Dode a iugo seruitutis, qua nobis tenebatur astrictus, absoluimus et ipsum domino episcopo Parisiensi cum omni substantia et possessionibus et heredibus suis, quos uel habet, uel habiturus est, et cum eadem conditione qua nobis erat obnoxius, perpetuo habendum concessimus, hoc tenore, quod dominus episcopus Parisiensis quemdam hominem suum, Stephanum, scilicet de Domibus, filium Bernardi, eodem modo nobis futuris temporibus habendum concessit. Quod ut irrefragabiliter teneatur in posterum, presenti scripto et sigilli nostri auctoritate, dignum duximus premunire.





Iu. Authenticum Radulfi comitis de Claromonte, de quitatione prebende quam tenuit Petrus de Monciaco in ecclesia Beate Marie Parisiensis. 
[Ibid., 39.]


Ego RADULPHUS comes de Claromonte, notum fieri uolo, tam presentibus quam futuris, quod querelam moueram aduersus dominum Mauricium Parisiensem episcopum super prebenda quadam quam Petrus de Monciaco tenuerat, quam ad ius meum de feodo de Lusarchis, pertinere asserebam; episcopus uero hoc penitus inficiabatur. Tandem rogatu et petitionibus ipsius, et affectu dilectionis quam  Ecclesie Parisiensi uolebam exhibere, si quid iuris in prebenda illa habebam, prefate Ecclesie concessi, et super altare Beate Marie, per manum episcopi, prebendam illam liberam et quietam in perpetuum clamaui, et per annulum unum Ecclesie et episcopo ius suum recognoscens, resignaui, et hoc tenore, quod nullus successorum meorum in prebenda illa ius aliquid requirat in posterum, sed ad ius Parisiensis episcopi, sicut et alie prebende, futuris spectabit temporibus. Quod ne obliuione deleri, uel hominum malignitate aliquatenus in futurum posset infirmari, sigilli mei auctoritate roboraui et hoc ipsum in presentia domini regis Ludouici concessi et ut ipse hoc idem sigilli sui munimine confirmaret, rogaui. Concessioni autem superallate  Beate Marie facte interfuerunt quamplures, scilicet dominus Mauricius Parisiensis episcopus, Albertus cantor Parisiensis, Petrus archidiaconus Suessionensis, Ascelinus sacerdos, Guido de Issiaco qui tum missam celebrabat, magister Odo diaconus, Galterus subdiaconus, magister Hilduinus diaconus. Recordationi uero et recognitioni coram domino rege facte interfuerunt plures alii, comes Theobaldus, Fredericus Parisiensis, Bucardus ueautrus etc., et de canonicis Parisiensibus, Barbedaurus decanus, etc.,

Actum Parisius, anno ab Incarnationis Dominice 1169.





u. Charta conuentionis inter capitulum Ecclesie Parisiensis et Henricum Magnum, Arnulphum de Corberon et Petrum dictum Girbont. 
[Cartulaire de Notre-Dame de Paris, II, 175.


In nomine sancte et indiuidue Trinitatis. Ego BARBEDAURUS, Dei gratia Parisiensis Ecclesie decanus, totumque eiusdem Ecclesie capitulum, notum fieri uolumus uniuersis quod quedam controuersia uertebatur inter nos et Henricum Magnum et Arnulfum de Corberon et Petrum Girbont, super quadam decima de territorio de Boneis ,  quod est inter Cristoilum et Susciacum. Ad ultimum hec conuentio facta est inter nos, et predictos milites, in presentia uenerabilis patris nostri Mauricii, Parisiensis episcopi, quod haberemus decimam omnium uinearum que in eodem territorio erant, et ubicunque in eadem terra postea facte essent, etiam si totum predictum territorium uineis occupetur. Preterea in grangia predictorum militum, que sita est in uilla Bonoili, habebimus, singulis annis unum modium annone, dimidium frumenti et dimidium auene. Prefati uero milites et eorum successores iure hereditario habebunt totam decimam frugum que in predicto territorio colligentur, et etiam si totum territorium in agriculturam redigatur, usque ad Bosum de Barez.  Quod si forte contingeret quod, predicto bosco diruto, terra in agriculturam redigeretur, si quid iuris ipsi habebant in eodem bosco, nobis quiete et absolute in perpetuum reliquerunt. Hanc autem pactionem ratam perpetuo habendam et tenendam supra nominati milites et eorum uxores, cum filiis et filiabus suis concesserunt et fide confirmauerunt. Nos uero ab ipsis de iustitia requisiti, ecclesiasticam exerceri uindictam faciemus. Quod ne ab aliquo posterorum infirmari possit, chirographo muniri, personarum quoque subscriptarum testimonio et auctoritate sigilli nostri corroborari decreuimus.

    Signum Barbedauri decani.
    S. Alberti precentoris.
    S. Germundi archidiaconi.
     S. Simonis archidiaconi.
    S. Gerardi archidiaconi.
    S. Magistri Galteri presbyteri.
    S. Iocelini presbyteri.
    S. Simonis diaconi.
    S. Helduini diaconi.
    S. Balduini subdiaconi.
    S. Heruei subdiaconi.
    S. Ioannis pueri.
    S. Guillelmi pueri.


Actum publice Parisius, in presentia Mauricii, Parisiensis episcopi, anno uerbi Incarnati 1173, episcopatus uero domni Mauricii XIII.

Datum per manum magistri Petri cancellarii.





uI. Charta de Gunsanuilla. 
[Ibid., p. 197.]


In nomine sancte et indiuidue Trinitatis, amen. Ego HERuEUS Parisiensis decanus, totumque eiusdem capitulum, notum facimus tam futuris quam presentibus, quod Robertus filius Willelmi de Gunsanuilla, quam pater suus et mater sua acquisierant, et ipsi, nomine eleemosyne dederant ecclesie nostre, pro remedio animarum patris et matris et predecessorum suorum et sua, per manum uenerabilis episcopi nostri Mauricii, perpetuo possidendam  concessit. Frater uero ipsius primogenitus, nomine Willelmus et uxor eius et heredes sui et sorores et nepotes hanc oblationem concesserunt et ratam habuerunt. Cum autem ad hanc partem quam a Roberto habemus, omnium partium decime tota uicia , totum forragium et omnes triturantes et trahentes singulariter pertinerent, medietatem nobis in perpetuum quittauit. Ipsi uero fratri suo Roberto in noualibus nouem modios frumenti reddendos a colonis prima dominica post festum Sancti Dionysii, pro hereditatis portione assignauit, ad minam de Gunsanuilla, tali quidem conditione, quod de quinque modiis primo assignatis Roberto, iustitia cum integritate ad se pertinebit; de aliis uero Iu modiis ultimo concessis Roberto,  prefatus Willelmus uenditiones et iustitiam sibi retinuit hoc excepto quod si coloni, die assignata, Roberto redditus suos singulis annis non persoluerint iustitia et emendationes super hoc ad Robertum pertinebunt. Sciendum uero quod isti nouem modii ad Willelmum et heredes eius, post decessum Roberti, reuoluentur. Quidquid autem iure hereditario uel aliqua obuentione ad Willelmum descenderit uel descendere poterit, Robertus ei et heredibus eius in perpetuum quittauit, excepto dimidio modio frumenti quod singulis annis prefatus Willelmus et mater sua Roberto infra predictum terminum persoluent; post decessum uerum matris sue, Willelmus uel heredes eius dimidium modium  ex integro soluere tenebuntur. Quod ut ratum firmumque permaneat, presentem paginam sigilli nostri auctoritate communimus, et testium subscriptione confirmamus.

    Signum Heruei decani.
    S. Magistri Petri precentoris.
    S. Mauricii archidiaconi.
    S. Hosmundi archidiaconi.
    S. Girardi archidiaconi.
    S. magistri Petri, capellani episcopi.
    S. Galonis presbyteri, succentoris . . . . .


Actum publice Parisius, in capitulo nostro anno ab Incarnatione Domini 1189.

Data per manum Hilduini cancellarii.





uII. De pratis uenditis ab abbatissa Sancti Cirici in insula Mere. 
[Cartul. de Notre-Dame de Paris, I, 55.]


In nomine sancte et indiuidue Trinitatis. Ego SOUCELINA, Dei gratia Sancti Cyrici abbatissa, notum fieri uolumus uniuersis quod nos, communi totius nostri conuentus assensu, duos arpennos pratorum in insula Mere, de eleemosyna Gilonis Pilosi, uenerabili domino et patri Mauricio Parisiensi episcopo eiusque successoribus in perpetuum concessimus possidendos, acceptis de beneficio episcopi ipsius quatuor libris Parisiensis monete. Ad cuius rei perpetuam firmitatem presentem chartam  fieri precepimus, eamque sigilli nostri sub impressione confirmauimus. Signum Eugenie priorisse, S. Hildeardis subpriorisse, signum Mamihe cantricis, signum Odeline cellarie, signum Agnetis la Cheurelle, signum Hemeline secretarie. Testibus . . . . Hugone et Petro capellanis Sancti Cyrici.

Actum apud Sanctum Cyricum, in communi capitulo, anno Incarnationis Dominice 1190.





uIII. De procuratione episcopi in ecclesia Sancti Exuperii de Corboilo. 
[Ibid., 44.]

In nomine Domini, amen. ADELA, Dei gratia  Francorum regina, notum fieri uolumus uniuersis qui presentes litteras uiderint uel audierint quod, cum querela, quam uenerabilis Parisiensis episcopus Mauricius super procuratione sibi exhibenda aduersus ecclesiam Sancti Exuperii Corboilensis proponebat, de mandato domni Clementis pape tertii, Mainardo Pontiniacensi et Guidoni Pruliacensi abbatibus commissa fuisset, in presentia nostra, mediantibus uenerabilibus uiris Hugone Autissiodorensi et Ioanni Niuernensi episcopis, hoc modo in amicabilem compositionem est redacta. Si Parisiensis episcopus Corboilum cum archidiacono eiusdem castri, uel etiam sine archidiacono, die festiuitatis Sancti Exuperii, prima scilicet die Augusti  in eadem ecclesia diuina celebraturus aduenerit, canonici S. Exuperii, pro procuratione, ei quinquaginta tantum solidos persoluere tenebuntur. Si uero archidiaconus, sine episcopo, die festiuitatis predicte ad Ecclesiam illam accesserit, canonici nichil archidiacono pro procuratione persoluent. Quocunque autem alio die uel tempore episcopus uel archidiaconus ad ecclesiam S. Exuperii uenerit, nullam uel episcopo uel archidiacono procurationem exhibere debebunt.

Actum apud Meledunum, in regia domo prima hebdomada XL [i. e. Quadragesime], anno Incarnationis Domini 1190, presentibus ipso Hugone Clementis, abbate, etc. Hugone, Eniorrando et Ioanne de Perracheto, Sancti Exuperii canonicis,  Mattheo, Nicolao, Ioanne canonicis Parisiensibus; fratre Daniele, magistro Alberto Lombardo, Petro de Lodeuilla, et aliis quampluribus. Ad cuius rei perennem memoriam presentem paginam scribi et sigillo nostro precepimus confirmari.

Datum per manum Roberti capellani nostri.





IX. Authenticum capituli Parisiensis super eadem procuratione. 
[Ibid., p. 45.]

In nomine sancte et indiuidue Trinitatis, amen. Ego MICHAEL Parisiensis decanus, totumque eiusdem ecclesie capitulum, notum fieri uolumus, etc., ut in no XXXIII . . . . . . .

 Hanc igitur compositionem ad nos sub testimonio sigillorum abbatum predictorum allatam approbauimus et ratam habuimus, presentem chartam sub chirographi partitione conscribi precipientes, et sigilli nostri sub impressione communientes.

Actum publice in capitulo nostro anno Incarnationis Dominice 1191, presentibus illis quorum subscripta sunt nomina:

    S. Michelis decani.
    S. Petri Precentoris.
    S. Mauricii archidiaconi.
    S. Osmondi archidiaconi.
    S. Girardi archidiaconi.
    S. Galonis succentoris.
    S. Stephani presbyteri.
     S. Radulphi presbyteri.
    S. Matthei presbyteri.
    S. Willelmi diaconi.
    S. Petri diaconi.
    S. Odonis diaconi.
    S. Adam subdiaconi.
    S. Suggeri subdiaconi.
    S. Henrici et Wilelmi puerorum.


Datum per manum Hilduini cancellarii.





X. De quitatione Emeline mulieris Parisiensis facta ab abbate et conuentu Sancti Germani de Pratis  . 
[Ibid., p. 54.]

Ego ROBERTUS, Dei gratia Beati Germani de Pratis  humilis abbas, uniuersis presentes litteras inspecturis, salutem in Domino.

Nouerit uniuersitas uestra, quod uenerabilis Mauricius Parisiensis episcopus donauit nobis et ecclesie nostre Isabel ancillam suam in uxorem Roberti hominis nostri, ita ut nec ipsi aliquid in ea neque in descendentibus ex ea filiis uel filiabus liceat in posterum uindicare. Nos quoque domino Parisiensi episcopo in commutatione predicte ancille sue, donauimus Emeliam ancillam nostram in uxorem Guarini hominis sui similiter, ut neque ecclesie nostre, neque nobis aliquid in ea neque in descendentibus ex ea filiis uel filiabus liceat in posterum uindicare. Quod ut ratum permaneat, sigillo nostro precepimus roborari.




ANNO DOMINI MCXCuIII
ODO TULLENSIS EPISCOPUS





NOTITIA


Hugone I uadani-montis  comite et Agelina de Burgundia eius uxore progenitus Odo, Gerardi II comitis germanus, in Ecclesia Tullensi sub Henrico a Lotharingia educatus est. Primum archidiaconi, tum thesaurarii munera obiuit; episcopalem uero dignitatem est assecutus an. 1192. Sub pontificatus eius initium de primicerii dignitate emersere difficultates. Theodoricus a Lotharingia, Mathei I ducis filius, ad eam dignitatem, que licet a Riquino episcopo capitulari mense adunata, se promoueri curauerat. Post Theodorici obitum archidiaconus Tullensis, nomine Simon, sub falsa allegatione bullas ut ipse succederet a papa impetrauit. Canonici, facta possessionis acceptioni intercessione, ad sanctam sedem appellarunt. At Simon suffultus potentis familie sue auctoritate possessionem iniit. In aduersandum impares canonici, ad summum pontificem confugerunt, qui huius cause iudices instituit Catalaunensem et Lingonensem episcopos, abbates Altesilue, Belliprati et Clareuallis, qui, in gratiam Simonis sententiam tulerunt. Ex quo iudicio facta est ad summum pontificem appellatio, qui, re sedulo perpensa, secundum capituli uota pronuntiauit. Sexaginta canonicis centumque clericis uel uicariis capitulum tunc constabat. Alendis tot hominibus non sufficere cernens Odo prouentus, ut canonicorum numerus ad quinquagenarium redigeretur obtinuit a Celestino III, posita hac conditione ut suppressarum decem prebendarum reditus tam in canonicos quam in uicarios refunderentur. Statuit etiam Odo ut unusquisque e tribus scolarum institutoribus unius canonici prebendam sortiretur; qui uero humanitatis studia docerent,  uicariorum prebendas essent habituri. Romam peregrinationem aggressus est: quo anno nobis incompertum; sed certo scimus, dum ille abesset, Gerardum eius nepotem, thesaurarium et archidiaconum, ab archiepiscopo Treuirensi uicarium generalem diecesis institutum fuisse. Alterum in Cluniacense monasterium iter suscepit, monachorum illic degentium sanctam conuersationem uirtutesque suscipiendi et emulandi gratia. Plurimas res ecclesie sue tradidisse dicitur in Actis episcoporum Tullensium. In synodo celebrata uIII Idus Maii 1192, ad archidiaconorum et abbatum preces publicauit statuta de insequendis raptoribus, hereticis et monachis apostatis. Ratas habuit eo anno item et 1196 indultas Flabonis-montis monasterio donationes. Subscripsit 1194 litteris in gratiam S. Michelis. Ipso quidem anno pacem conciliauit inter Simonem ducem Lotharingie et Ecclesiam Romaricensem. Ecclesiam d'Euuille ab Herberto, Radulfi de Asperomonte filio, conditam sacrauit anno 1195. Eodem anno Simoni de Parois, mox Ierosolymam profecturo, crucem exhibuit, ipsiusque in peregrinatione defuncti testamentum, quod ab illo acceperat, est exsecutus. Mireuallensi cenobio tradidit anno 1196 altare de Midreuault. Interfuit eodem una cum nepote suo comitiis ab Henrico uI Cesare Spiram indictis, ubi et ipse a legato apostolico crucem ad iter in terram sanctam suscipiendum accepit. Insequenti anno ad imperatorem querelam de Theobaldo I Barri comite, ut ecclesie Tullensis uexatore, detulit; largitusque est canonicis S. Leonis prioratum de Nas et Leprosorum domum sitam in parochia de Petra-ficta. Confirmauit etiam uIII Kalendas Iunii eiusdem anni Hugoni abbati Cluniacensi ecclesiam de Mosterol. Adhuc etiam de exorta inter Simonem ducem Lotharingie et Romaricensem Ecclesiam controuersia litteras expediuit  . Ierosolymam hoc anno uel insequenti profectus, uti uouerat, in itinere decessit uI Kalendas Decembris, iuxta Necrologium S. Mansueti. Corpus eius in urbem relatum, in medio nauis cathedralis humo mandatum est, dein in tumulum Hugonis II uadani-montis comitis, nepotis sui, in ipsa ecclesia sepulti, translatum.





ODONIS STATUTA SYNODALIA ANNO 1192 EDITA.


 In nomine Patris, et Filii, et Spiritus sancti.

ODO, Dei gratia Leuchorum episcopus, omnibus ecclesiasticis personis in episcopatu nostro constitutis in perpetuum.

Nouerint in posterum, ac memoriter teneant uniuersi, quod dilecti nobis in Domino fratres et amici archidiaconi et abbates de episcopatu nostro ad nos uenientes, et pro lacrymabilibus iniuriis, quibus ecclesie nostre et ecclesiarum ministri quotidie oppressi irremediabiliter laborabant et afficiebantur, pariter ingemiscentes; unanimiter nos rogauerunt, ut contra tyrannidem raptorum et quorumlibet malefactorum in eos deseuientium, illud auxilii et protectionis consilium atque tutamen eis misericorditer exhiberemus, quod ex iniuncta nobis  cura et officio pastorali eis paterne exhibere debebamus. Unde nos communicato cum eis consilio, sicut rationabile nobis uisum fuit, et eorum discreta consideratio nobis consuluit, statuimus quod in presenti pagina capitulatim adnotari precepimus.



I. Diuina non celebrentur in locis per que transeunt iniuste ablata ecclesiis.

Statuimus itaque, et sub anathemate interdiximus, ut quando per quodcunque castrum seu uillam in episcopatu nostro consistentem bona ecclesiarum nostrarum, seu cuiuslibet clericorum nostrorum per iniustam ablationem deducta transire, uel forte ibi pernoctare contigerit, ita quod exinde nichil prorsus ibi remaneat, interim diuina ibi non celebrentur. Ubicunque autem bona illa uel ex toto, uel ex  parte receptari, uendi, aut quocunque modo expendi contigerit, diuina ibi fieri omnino interdicimus, et emptores pariter cum predatoribus eadem excommunicationis sententia innodatos esse usque ad integram restitutionem, et condignam satisfationem decernimus: hoc adiicientes, quod interim si qui ibi manentes, et illius iniurie non consentanei nec auctores in extremis positi fuerint, confessionis et uiatici suffragio fungantur, sepulturam uero in atrio non habeant, donec ablatis ex integro restitutis, et diuina ibi celebrentur, et extra atrium positi sine omni emendatione debito atrii honore donentur.



II.

Constituimus etiam, ut si aliquis de principibus  aut nobilioribus huius terre bona quelibet ecclesiarum seu clericorum nostrorum in propria persona sua per uiolentiam diripuerit, et in uillam suam deduxerit; in eadem uilla, et in tota alia terra sua diuina non celebrentur, donec ablata ex integro restituantur. Si uero milites, uel quicunque de familia tam principum quam nobilium aliorum bona quecunque similiter ecclesiarum seu clericorum nostrorum uiolenter acceperint, et in uillam domini sui deduxerint; diuina ibi penitus non celebrentur, donec ablata cum satisfactione ex integro restituantur; et cum ipsi maleficii auctores a nobis nominatim excommunicati fuerint, et hoc per episcopatum nostrum innotuerit; ab omnibus presbyteris ubicunque diuina fient, singulis dominicis diebus nominatim excommunicentur. Si uero pro  rigore iustitie capitalia ex integro reddita fuerint, ipsi tamen, non nisi satisfactione nobis prius facta, nullatenus absoluantur. Hoc uero nunc superaddimus, quod quicunque aliquem de huiusmodi malefactoribus, a nobis nominatim excommunicatis, in domo sua receperit, apud sese eum pernoctare sustinuerit, pariter cum illo excommunicatus sit, nisi per ignorantiam se hoc fecisse probare possit: quod sola manu sua ei facere licebit si uoluerit; si autem se inde purgare non potest, et ad emendationem culpe pro nocte illa decem solidos soluere uoluerit, et toties decem solidos quot noctibus illum recepit, a sententie uinculo absolutus erit.



III. Hec statuta transgredientes officio et beneficio priuati.


Quia uero diligenti ac perutili consideratione hec deliberauimus, et communi omnium subditorum nobis clericorum tam rogatu quam assensu hoc teneri decreuimus ac precepimus, statuimus, quod quicunque subditus nobis simpliciter clericus, seu etiam monachus hoc nostrum mandatum transgressus fuerit, et beneficio, si habuerit, et officio careat in perpetuum.



Iu. Diuina cessent cum sepelitur aliquis in cemeterio tempore interdicti.

Porro de his qui corpus alicuius defuncti uiolenter in cemeterio tumulauerint eo tempore quo uilla illa a christianitatis obsequio propter iustitiam  suspensa fuerit; constituimus, ut quandiu ibi sepultum fuerit, diuina ibi penitus non celebrentur; et cum eiectum fuerit, nec in illo, nec in alio cemeterio deinceps unquam sepeliatur. De his uero qui corpus sic tumulauerunt, si quis ante reconciliationem obierit, similiter christiana sepultura careat in perpetuum.



u. Contra uim inferentes domibus religiosis.

Et quoniam grauis et intolerabilis plaga domibus religiosorum imminet ex hoc, quod potentes terre boues seu cetera animalia, uel carros ad carrucandum sibi uiolenter diripiunt; irrefragabili determinatione constituimus, ut illi qui talem uiolentiam fecerint, statim sub interdicto excommunicationis teneantur; et illi qui eis dederint  uel uendiderint quod carricabunt, postquam uiolentiam illam cognouerint, similiter excommunicentur, et uilla illa ad quam deportatum fuerit  quod carricauerint, ab omni christianitatis obsequio suspendatur, quousque damna domibus illata ex integro restaurentur, et digne de cetero Deo nobisque satisfiat.



uI. Aduersus fugitiuos.

De fugitiuis uero qui professiones suas irritas facientes, de quolibet ordine ad seculum reuertuntur, similiter constituimus, ut singulis Dominicis diebus per uniuersas parochias excommunicentur; et si uxores duxerint, uxores similiter et familie eorum excommunicentur, et omnes qui eis aliquam christianitatis communionem scienter prestiterint, sub interdicto cum eisdem teneantur.



uII. De celebrante presente excommunicato.

 Si quis uero nobilium uel potentum terre tempore quo excommunicatus fuerit a nobis presbyterum aliquem adduxerit, et contra interdictum nostrum diuina sibi celebrare fecerit; ille qui taliter celebrare presumpserit, excommunicetur, et officio et beneficio ecclesiastico in episcopatu nostro careat in perpetuum.



uIII.

Constituimus etiam, ut aliquis presbyter a nobis excommunicatus in diecesi nostra diuina celebrare presumpserit, beneficio et officio ecclesiastico careat in perpetuum.



IX. Contra Waldenses hereticos.

De hereticis autem qui uocantur Wadoys omnibus  fidelibus tam clericis quam laicis in remissionem peccatorum suorum precipimus, ut quicunque eos inuenerint, uinculis astrictos teneant, et ad sedem Tullensem puniendos adducant.



X.

Illud sane memorie commendandum, quod si qui pro exsecutione huius iustitie a propriis sedibus suis, quod absit! expulsi fuerint, apud nos nostro patrocinio nostraque dispositione uictus et uestitus administrationem, prout dignum fuerit, indubitanter inuenient. Omnibus huius carte tenorem seruantibus sit pax et gaudium per omnia secula seculorum.

Actum legitime, publice recitatum, canonice  in sancta Tullensi synodo confirmatum, indictione X, uIII Idus Maii, anno Dominice Incarnationis 1192.




CIRCA ANNUM MCC
ALEXANDRI GEMMETICENSIS ABBATIS





EPISTOLA DE FILIO HOMINIS


 R. dilecto in domino fratri, fr. ALEXANDER, uidere uoluntatem Domini.

Secreta mihi meditatione aliquando querenti qualiter illud euangelicum: Quem dicunt homines esse Filium hominis? simplicioribus fratribus Gallico sermone exponerem, tanta obuiauit difficultas, ut uel nimis remota interpretatione uterer, et que uix ad litteram uideretur accedere, uel quia hominibus, non littere satisfaciens, aliud pro alio dicerem eorum de more qui sophistice disputantes, non ad orationem, sed ad hominem proferunt solutionem. Cum enim hoc nomen  non determinet sexum: Filium hominis, nec filium uiri, nec filium femine recte poteram interpretari. Horum enim et alterum omnino falsum est, et neutrum  de littera haberi potest. Non enim filius hominis determinate hoc exprimit quod filius femine, uel filius uirginis, quamuis penitus idem sit filius hominis quod filius uirginis; sed neque aliud aliquid facile occurrebat quod hoc termino  determinate insinuaretur. Hac igitur difficultate coactus, ad profundiora meditationis subsidia recurrebam, et ueluti ruminando quod ab aliis audieram, ad memoriam reuocabam quidquid id est totum tibi, frater carissime, sine fictione effundo, ut cum cedulam nostram inspexeris, legisse in pectore nostro uidearis. Aiunt igitur quod unus solus sit filius terre, unus solus filius hominis, ceteri omnes filii hominum. Adam solus  filius est terre, per carnalem concupiscentiam geniti omnes sunt filii hominum, sine qua genitus non hominum, sed hominis filius est solus Christus, quod quia illi solui conuenit, imo quia ipse sic uoluit, pro descriptione ei assignatum est, que illi et soli et semper conuenit. Si uero obiicitur quod et de Ezechiele scriptum hoc reperitur, improprie dictum putant, ut qui dicitur filius hominis, intelligatur et filius hominum, et hec est omnium fere de predicta appellatione sententia. Tu tamen qui non uerborum superficie falso deliniri, sed interiore ueritatis medulla refici queris, animaduerte quod predicta uerba in parte quasi uerum, in parte autem pretendunt subterfugium. Quod enim hac oratione filius hominis Christus appelletur, certo  certius est, quod autem ideo dictum sit quia unius, et non plurium hominum filius est, non de uerbis exponunt, sed uerbis imponuntur. Sciendum est autem quod filius in sacra Scriptura quatuor modis accipitur; ratione creationis, ut in Luca Adam filius Dei; ratione successionis et generis, ut ibi de Christo filii Dauid, filii Abraham; ratione legis, secundum quod Ioseph dicitur filius Eli. Nam secundum carnem filius Iacob fuit, et fortasse in hac eadem significatione secundum legem mundanam dicuntur filii adoptiui. Quarto autem modo filius dicitur secundum propriam substantie de substantia generationem, secundum quam Christus dicitur Filius Dei et filius hominis. Utrumque autem horum credere de substantia est fidei christiane; et ideo  nec tropo nec figura usus est aliquando iehsu Christus, cum se Filium Dei et filium hominis nominaret; sicut enim in aliis sacramentis in quibus substantia fidei uertitur, qualia sunt eucaristia et baptismus. Quid enim manifestius esse possit eo quod dicit carnem suam manducandam et sanguinem suum bibendum? Quid apertius eo quod dicit: Qui crediderit et baptizatus fuerit, saluus erit . Ita luce clarius et sine omni inuolucro filium hominis se nominat, non hominum, uiri scilicet et femine, sed singulariter hominis, ut ex necessitate intelligamus, non masculi, sed femine, cuius naturalis proprietas est concipere et parere. Ut igitur ueritatem humane nature nobis credendam  in se ostenderet, filium hominis sincera ueritas se uocabat et singulariter unius, ut singulari numero et uirum excluderet, et tacite innuendo Spiritum sanctum intimaret. Unde sic intelligitur filius hominis, ac si diceret filius illius B. uirginis que a principio in collegio Christi inueniebatur. Aliter fortasse autem huius questionis solutio ex uerbis Apostoli coniici poterit, ubi dicit Christum nequaquam decimatum fuisse in lumbis Abrahe, eo quod sine peccato Ade natus est de Adam, ut illius peccatum posset abolere. Dicit autem beatus Hieronymus, quod ubi apud nos legitur filius hominis in Euangelio, in Hebreo habetur filius Ade. Idem enim est Adam quod homo. Unde quia hoc nomen, homo, primum fuit ueteris Ade, et nos ab  illo per carnis propaginem deriuamus, etiam ab illo uetere homine dicimus, iuxta illud: Exuite uos ueterem hominem, etc.  Adam enim merito uetus appellatus est, quia et ipse primus inueterauit, et inueterandi aliis causam dedit. Cum enim peccasset, atque a primo statu suo in deteriorem statum declinasset, iure uetus atque inueteratus dictus est; nouus siquidem beatus fuerat, sed inueterando, id est amissa gratia qua floruerat, et natura per peccatum debilitata, in sese deficiendo miserrimus inuentus est. Que miseria uetustatis nomine signata est, eo quod ab illo inueterato exordium habet. Filii autem nomine nouitas signatur, quia cum filius auditur, nouum aliquid indicatur: ideoque Christus filius hominis, id  est nouus ex ueteri appellatur. Ex homine enim secundum carnem est Christus, quod est esse ex Adam, sed nulla uetustatis seu peccati contagia contrahens: licet ueteris sit filius hominis totus, ideo est nouus, quia sine peccato est totus. Quod autem Christus uere filius Ade fuerit, et ita filius quod etiam heres, aperte ipse monstrauit, dum ascendendo in celum hereditatem eius apprehendit. Ade enim et semini eius, nisi peccasset, ex decreto Dei hereditas in celo debebatur, ubi construenda erat ecclesia ex duobus parietibus, hominum scilicet et angelorum, numero ac dignitate equaliter sibi inuicem respondentium; sed primus homo hanc hereditatem sibi et suis transgrediendo  forisfecit, in quo quia omnes homines tunc fuerunt, eadem hereditate omnes priuati sunt, qui ab eo cum causa seu pena peccati descenderunt propter eamdem causam. Omnes enim nascentes in mundo, de corrupto primo parente corruptionem trahebant, et cum corrupti concupiscentiis resistere non possent, omnes inobedientes Deo erant, sicut et pater eorum Adam. Erat autem decretum Dei, neminem intrare in celum, donec tanta obedientia in uno homine inueniretur, quanta inobedientia fuerat in primo parente. Nemo igitur ceterorum proprie filius hominis, id est heres Ade fuit, quia nemo hereditatem eius obtinere ualuit, nisi ille  solus qui sine omni peccato et causa peccati conceptus est et natus. Obediens Deo Patri per omnia, quia nulla illi concupiscentia resistebat; potens omnino, quia Deus et Dei Filius, qui, cum per oblationem sui corporis Deum nobis reconciliaret, non habuit necessitatem primum pro suis peccatis offerre, deinde pro populo, sed tantum que non rapuit, soluit. Inde est quod tanto preconio, nunc heres, nunc filius nominatur. Unde est illud: Postula a me, et dabo tibi gentes hereditatem tuam . Et alibi: Tu es filius meus dilectus in quo mihi complacui . Et iterum: Paruulus natus est nobis, et filius datus est nobis . Postremo ipse est semen Abrahe, in quo benedicuntur omnes gentes. Non igitur estimes me dicere  eum filium hominis, seu Ade, ideo tantum quod ab eo secundum carnem descendit. Hoc enim habuerunt et alii; sed quia heres est, quod alii qui quasi spurii in peccatis concepti sunt, nullomodo esse potuerunt. Hic est ille masculus quem peperit mulier in Apocalypsi, cui nocere non potuit draco nec matri eius, eo quod raptus est ad Deum. Et quia non solus Adam, sed in eo totum humanum genus hereditate priuatum est: etiam toti humano generi filius datus est, iuxta illud: In eum gentes sperabunt . Bene ergo in eius appellatione ponitur hoc nomen, homo, quod non discernit genus, quia nulli discretiue, sed omnibus datus est in commune qui uoluerint ei adherere.  In Christo enim Iesu, ut ait Apostolus, non est masculus, neque femina; non est seruus, neque liber, nec acceptio personarum; sed qui timet Deum, acceptus est illi . Reminisci autem te oportet quod Adam et homo eamdem habent etymologiam; utrumque enim interpretatur terrenus. Homo enim, ut dictum est, proprium Ade nobis factum est commune, in quo, sicut et in Christo, omnes sine generum fuimus discretione. Sed ut iam parcat oculis nimis euagata oratio, filium hominis credimus esse id quod est nouus ex ueteri, seu filius Ade, habito respectu ad eum statum in quo fuerat Adam ante peccatum.




CIRCA ANNUM MCC
GERALDI CADURCENSIS EPISCOPI





EPISTOLA AD FRIDERICUM IMPERATOREM. Orat imperatorem ut e carcere eum a militibus detentum liberari iubeat.


 FREDERICO Dei gratia triumphatori et gloriosissimo Romanorum imperatori, et semper augusto, GERALDUS Cadurcensis dictus episcopus,


Parcere subiectis, et debellare superbos.

Ex quo, serenissime princeps, in festo Dominice Natiuitatis apud Albam celebritati gaudii corone uestre me sublimitas uestra interesse uoluit et honorare, eamque mihi excellentie uestre conferre gratiam, ut inter alias benignitatis uestre indicia, litteras etiam securitatis per uniuersum imperium uestrum et ad omnes fideles uestros, mihi dignati sitis concedere, tantum circa magnitudinem uestram fidelitatis concepi feruorem, ut nichil possit esse, quod honori et beneplacitis uestris consonet, ad quod paruitas mea non sit per omnia prona, et in  omni puritate cordis promptissima. Cumque tunc ut per uos haberem regressum sublimitas uestra mihi imposuisset, et in Ramis palmarum apud Placentiam aspectui uestro me presentassem imperialis magnificentia in tanta gratie uestre benignitate me suscepit, et dimisit, ut sicut carissimo domino suo fidelis famulus fuerim honori uestro extunc obnoxius factus, et pro uiribus obligatus.

In hoc itaque fidelitatis proposito constitutus, contigit quod ad uisitandum quemdam consanguineum meum uicecomitem, Eborum nomine, qui a Ierosolymis rediens apud Sanctum Benedictum de monte Cassino infirmabatur, ad partes illas irem. Qui, cum esset iam mortuus, quia dominus rex  Francie, consanguineus uester, mihi dixerat quod ad curiam, ad quam dominus Pauembergensis pro reformanda pace Ecclesie ex mandato uestro, et dominus Mendensis de beneplacito uestro ab eo missus erat, accederem, uisurus quid de ipsa pace factum esset; per curiam illam transiui, uolens satisfacere et domino marchioni Montisferrati, qui mihi fideli suo, quedam negotia sua imposuerat. Cumque inde redirem, a Coitrado nuntio uestro, et marchione Marchie Guarnerii, nullas prorsus litteras habens, captus, et sub custodia detentus, cum quibusdam clericis et monachis de regno Francorum et Anglorum, non diuitibus quidem, sed de nobilibus ecclesiis, qui omnes sub spe pacis Ecclesie perrexerant, quam et ipsi similiter factam esse  audierant. Inter quos, etsi aliqui litteras portarent, nichil tamen contra honorem uestrum, sed tantummodo ecclesiarum suarum iustitias continebant. Ad pedes igitur imperialis misericordie prouoluti maiestatem uestram suppliciter exoramus, quatenus dignationis uestre miseratio me et quemdam consanguineum meum uicecomitem de Albucione, illius terre marchionem, atque omnes alios cum honore et integra restitutione ablatorum faciat liberari. Religiosi siquidem sunt monachi et clerici, et in uia ista qua ambulabamus absque dolo et malitia euntes sub spe pacis, quam factam esse audierant, qui nichil quod uobis credant contrarium uolentes, si per alium super aliis grauaminibus iustitiam assequi possent, ad eum utique libentius issent. Iteratis  itaque et lacrymosis precibus ad pedes serenitatis uestre prouoluimur, imperatoriam humiliter flagitantes misericordiam, ut amore Dei, intuitu domini marchionis Montis ferrati, et domini comitis Sancti egidii fidelis uestri, in meam liberationem aperiat pietas uestra oculos suos super me, et alios concaptiuos, quatenus super hoc Deus uobis retribuat, et nos, qui ab omnibus principibus Gallicani regni multiplices faciemus uobis gratias reddi, semper pro incolumitate uestra orare, et fideliores debeamus existere. Ad hoc, benignissime principum, celsitudinem uestram exoro, ut litteras illas securitatis ad omnes fideles uestros, quas mihi olim concessistis, non quidem momentaneas, sed sicut  credidi perpetuas, et nunc elargiri, et mihi uelitis transmittere, quatenus pro tali gratie uestre argumento imperii uestri non solum fidelissimus, sed et famulus efficiar deuotissimus. Liberalitas autem uestra nullam diminutionem in liberatione nostra inueniet, sed id ad augmentum nominis et glorie uestre plurimum poterit prouenire. Statim enim ut captus fui ad maiestatem uestram appellaui, me et mea, ac socios meos sub protectione uestra constituens, fidei iubere uolens, quod recto gressu antequam ad propria redirem, uestro me conspectui presentarem mandatis uestris pariturus. Tantum enim de gratia quam mihi dedistis confidebam, ut mihi benignitas uestra indulgeret, si in aliquo nescienter peccassem.




ANNO DOMINI MCC
MATTHAEUS uINDOCINENSIS.





NOTITIA


 Mattheus oppido Gallie uindocinensi oriundus, laudatusque Henrico Gandauensi c. 23, qui Bartholomeo Turonensi ab A. 1177 ad 1206  archiepiscopo, Tobiadem suam siue Metaphrasin libri Tobie, uersibus elegiacis scriptam dedicauit, necessario diuersus existimandus est a Mattheo, custode regni Gallie sub Ludouico nono, sancto Gallie rege, et ab A. 1260 abbate S. Dionysii  in quem epitaphium A. 1286 quod incipit:

Hic iacet abbatum speculum speciale probatum,
Qui dedit Ecclesie magnum uirtute decorem,
Archiepiscopii renuit Turonensis honorem, etc.
Parum credibile utique quod Oudinus tom. III, pag. 483, disputat, Tobiadem Bartholomeo dicatam esse pridem defuncto, licentiaque petica a Mattheo honoratos eius manes tanquam uiui ac spirantis. Aliud longe tinniunt uerba quibus illum alloquitur hunc in modum:

Ecclesie Turonensis apex, ouium speculator,
    Ut speculum, presul Bartholomee, faue.
et cum de Engelbaldo presule A. 1157, defuncto, auunculo eiusdem, dixisset:

Hunc rea mors rapuit, cuius dignissimus heres
   Tractas emerita sceptra paterna manu.
Porro subiungit:

uiue, uale, decus Ecclesie, dispone precanti
   Portum, naufragium pelle, medere rati.
Suscipe Tobie titulos, cum fratre decano,
   Ut timidum duplex stella serenet iter.
Gaudeo luce noua uos prelucescere, etc.
uiuite felices fratres, quos corpore solo
   Esse duos, eadem mens probat esse duos, etc.

Certe igitur diuersus a Tobie Metaphraste Mattheus S. Dionysii abbas, ad quem Epistole S. Ludouici noni an. 1270 defuncti et successoris eius Philippi tertii, et abbatis ad Philippum hunc, Gallie regem qui anno uno ante abbatem obiit. Exstant epistole ille apud Dacherium tom. II Spicilegii, p. 548 seq., et tom. III, edit. noue, pag. 663,  664, 666, 669, 670, et Petri de Condeto ad eumdem Mattheum, p. 667, de pace inita cum rege Tunicensi. Auctor uero Tobiadis, quam male Thebaidem dixere nonnulli, testatus se ex Latina Hieronymi translatione Mataphrasin istam suam condidisse libri Tobie:

Ut sacra Hieronymi tradit translatio, prosam
   Qualicunque metro uindocinensis arat.
Et aliquot uersibus interpositis:

Transfert Hieronymus, exponit Beda, Mattheus
   Metrificat, reprobat liuor, amicus habet.
Atque in Epilogo:

. . . . . Has fonte beati
Hieronymi presens urceus haurit aquas.

Memoratur uindocinensis ab Henrico Gandauensi, libro De uiris illustribus, pag. 166, cap. 23. Citatur a uincentio Bellouacensi in Speculo morali, et ab equali eius Thoma Walleis. Allegant eum aliquoties  auctor florum peticorum, non Alanus quidem, ut uisum Barthio, sed iunior quidam, item Sparanus in Rosario. Laudat ipse Gualterum scriptorem Alexandreidos, de quo upra tom. III, pag. 107  .


uobis Hexametrum desit Galteridos uti,
   Pentametris elegis uindocinensis amat.

Eiusdem Matthei Petica siue Petria, ut tum uocabant, que ignota ceteris, soluta partim, partim ligata oratione laudatur non semel ab Hieremia de Montagnone, ciue Paduano, in Epitoma sapientie, uti docet Daumius in prefatione ad Hieronymi Greci . Hec Petria uti et scriptum aliud Matthei uindocinensis De equiuocis in Bibl. Regis Gallie et Bibliothecis Anglie Manuscr. uide Oudini tom. III, pag. 484. Non uero Petriam a Tobia diuersam Daumius manuscriptam habuit, uti legitur in Bibliotheca curiosa Halleruordi; sed Tobiam uindocinensis, et id ipsum fortasse manuscr.  quod a Geuartio Barthius acceperat, ex quo centum circiter uersus aliquot locis emendatis inseruit lib. XXXI, Aduersariorum, capite ultimo: ubi integrum uindocinensem editurum se recepit in corpore omnium petarum, quod seculis distinctum moliri se testatus est. Tametsi uero Corpus illud petarum lucem non aspexit, Ioannes tamen Heringius ICtus et syndicus Bremensis, Matthei Tobiadem ex duobus manuscriptis edidit Breme anno 1642, 8. Neque prima ista fuit uindocinensis editio, uti existimauit Heringius, sed exstat etiam Lugdunensis A. 1505, in forma quarta maiore, cum comment. inter Auctores octo morales, et ex eadem editione Argentoratensis A. 1510, utraque Heringiana longe, presertim circa finem, auctior. Sed et alia Lugdunensis per Ioannem Renerium A. 1538, 8o, apud Theobaldum Paganum, at sine commentario. Denique  Oporiniana a. Ioh. Heroldo procurata A. 1563. 4o Quarum editionum notitiam cl. Daumii diligentie debere me libenter  profiteor. Ceterum uir clarissimus atque doctissimus Ioachimus Fellerus, pro singulari sua beneuolentia ac humanitate, qua omnes bonarum litterarum studiosos, dum uiueret, complectebatur, A. 1690, copiam mihi fecit uindocinensis manu exarati a docto quodam uiro, in cuius manuscripti margine passim uarie lectiones adnotate erant. Desinit ille codex in uersu 1510, hoc est in fine capitis decimi Tobie. Ex manusc. Guelpherbytano uarias lectiones quasdam offert Polycarpus Leyserus in Historia peseos medii eui, p. 766. In pericopam illam, quam a Barthio in Aduersariis editam supra esse dixi, notas quasdam conscripserat Andreas Riuinus, quas itidem manuscriptas oculis usurpare me memini. Aliquot etiam Matthei uindocinensis loca illustrata leges in Epistolis Reinesio Daumianis, pag. 344, in quibus et passim de Bartholomeo illo agitur, cui Mattheus Tobiam suum dedicauit.





MATTHAEI uINDOCINENSIS IN LIBRUM TOBIAE PARAPHRASIS METRICA.






EPISTOLA DEDICATORIA.

In archi-et episcopatibus Bremensi ac uerdensi proxime uicinis capitulorum, monasteriorumque diuersorum, reuerendis, perreuerendis, nobilissimis, clarissimis, uenerabilibus atque doctissimis dominis, summis prepositis, decanis, archidiaconis, canonicis, abbatibus, prepositis, prioribus, etc,. dominis, fautoribus et amicis quondam ac etiamnum suis deuote officioseque colendis hanc historiam sacram L. M. Q. dat, dicat, dedicat Ioh. HERINGIUS IC. et syndicus.

Anni quindecim ac nouem sunt elapsi, postquam distincto tempore ac de singularibus argumentis et diuersimode a me composita, certisque personis inscripta opuscula, publicam in lucem emisi, ac premisi, nec interea animum deposui, quamuis inter uarios temporum hodiernorum casus constitutus, et ad diuersos officiorum labores uocatus et in iis adhibitus distractusque, plura conquirere et exponere; nisi quod elaborationi atque editioni remore quedam subinde fuerint iniecte. Pleraque tamen ea, que sub nomine Obseruationum theoretico-practicarum tam ex iure publico et priuato, quam diuersarum gentium antiquitatibus historico-politicis adnotationibus nouissimis depromptarum promisi, et quedam alia,  prope adiecta habeo, atque indies ulterius colligo.

Hec dum ad finem et limam reuocantur, nec non typographos, mecenatesque inueniunt, post propria etiam aliena siue adoptiua scripta nouo-antiqua ad bonum commune typis committere placuit, et desideratus disertissimusque ille Desiderius Erasmus Roterodamus  hoc studium fere pretulit, idemque argumentum nostri ordinis uir ac ueterum librorum diligens scrutator et cultor Ioan. Alex. Brassicanus  pluribus illustrauit. Occurrunt mihi iam duo peruetusti, iique membranacei et manu exarati codices; nempe ad minimum a nato Christo anno 1315; sicque ante trecentos et uiginti sex annos con uel descripti quorum auctor, natione Gallus, inter tam multos neque a Trithemio abbate in libro De scriptoribus ecclesiasticis, neque a theo et philologo Gesnero in Bibliotheca collocatus; nisi quod inter recentiores a polyhistore Casparo Barthio in Aduersariis locupletissimis uocetur Mattheus uindocinensis , ut cum ipso existimo, et tam ipsius prologus atque epilogus indicant; licet in calce alterius a me adhibiti exemplaris exstent hec uerba: »Explicit liber magistri Conradi;« fortassis alicuius possessoris, descriptoris aut prelectoris, ante quem alter ille uixit ac floruit, cuiusque particulam iste Barthius saltem edidit, nempe prefationem et caput primum uix usque ad secundum.

Paraphrasis est metrica et satis tersa, pro seculi istius ratione ac aliorum comparatione, in Tobie historiolam sacram, ante natum Christum, iuxta quosdam chronologos, anno 740 contigentem; cuius occasione inter Patres ecclesiasticos, alio tamen dicendi genere ac scopo thema suum theologico-iuridice exposuit B. Ambrosius episcopus Mediolanensis; nec non in Anglia uenerabilis presbyter Beda in Tobie libellum allegoricam explicationem composuit, tomo Iu operum insertam; posteaque Helmboldus monosticha et Golthus iambos rythmicos posteritati reliquerunt iam simul adiunctos. Antiquiores et breuiores nondum inueni, nec de proximi ac hodierni seculi recentioribus auctoribus, a me partim uisis, partim ab aliis citatis (utriusque autem generis, qui in librum Tobie scripserunt, sanctos commentatores idem Barthius [ audiu, preterquam de auctore Glosse ordinarie Nicolao Lyrano, Hugone cardinale, Dionysio Carthusiano, Petro Comestore, Sebastiano Munstero, Paulo Fagio, Friderico Nausea, Ioanne Benedictino, Conrado Pellicano Rubeaquensi, Ioanne Matthesio, uictorino Stringelio, N. Serario, Michele Saxone, Andrea Schoppio et Adamo Kolbio; quod explicationes, translationes, adnotationes, commentaria, conciones et scholia diuulgarint in istam sepius laudatam Tobie historiam biblicam que uaria economie bona et mala subministrat ad exemplum uel incitationis siue imitationis uel emendationis; haud secus ac libellus supplementumque Estheris de Mardocheo et Hamane exhibent, quid tam in Ecclesia quam republica et speciatim aula facere soleant, ualeantque bene ac male meriti uir femineque. Hac igitur uice, et, ut nunc loqui consueuimus, respectiue in lucem primum reuoco, pristinoque nitori restituo duos istos auctores priscos, nempe rhetorem  ac petam sacro-profanos. Nec puto, utrumque mea tam proquam confessione, nec ab ultimi eui statu alienum esse. Quis  enim nescit que primus legislator et oceanus theologie Moses dixerit ac scripserit? Imo num pro Christiano habendus, qui sacre Scripture libros canonicos et apocryphos tam docendo quam discendo non legit, et uiuendo exprimit  ?

Nec uitio hactenus uersum fuit isti Ambrosio, quod ex oratore et preside uel iudice factus est episcopus, idemque sue enarrationi sacre et iam recuse multa secularia et quidem iuridica immiscuit  . Ac sane ipsemet libellus Tobie uaria continet monita et exempla. Habet ibi theologus multa de religione persecutione et sepultura piorum, deque uero matrimonio, item custodia angelorum, malitia diabolorum, procreatione et educatione liberorum, diuturna uita, arte moriendi, prouidentia Dei, efficacia precum et similibus. Spatiosum quoque campum iurisperitus ibi reperit, quoad mandata principum, confiscationem et recuperationem bonorum, nec non mutus credita et usuras , itemque chrirographa, nuptias, pacta dotalia, res proprias et furtiuas, conuiuia nuptialia et alia, captiuitatem, itinera, hereditates, migrationes, bonorum diuisiones, legitimos acquirendi modos, etc. Quedam etiam ibidem inuenit physico-medicus de aquis, piscibus oculis, cecitate, physiognomia, fumigationibus, cura egrotorum et acide rerum ad medicinam in primis utilium. Nec deest!materia pro ethico, politico et aliis philosophis de hospitalitate, patientia, constantia, castitate, munificentia, reuerentia ac obedientia inter principes ac subditos, parentes et liberos, tum de parcimonia, paupertate, diuitiis, morum dissimilitudine, condolentia uel sympathia, mercede ac salario, premioque ministrorum. Ut sic quilibet ultro meritoque concedat utriusque Testamenti libros esse regulam uite, studiorum summam et mundi uniuersi compendium, taleque donum quo nichil admirabilius, maius, et salubrius datum homini, quod qui habet felix; qui legit, felicior; qui ediscit, felicissimus; qui intelligit, Deo simillimus euadit, ut ex iureconsultis dixit Tobias Hessius  , re nomineque Tobiam nostrum in eo exprimens. Imo uel sola descriptio iurisprudentie quod sit rerum diuinarum atque humanarum scientia, satis indicat, huius ordinis uiros talia quoque tractare solere ac debere  . Et forte paradoxum quis diceret, quod S. Chrysostomus ausus fuit affirmare: Laicis siue secularibus magis quam ipsis clericis ac sacerdotibus necessariam esse sacrarum litterarum lectionem et meditationem; addita hac ratione, quia quo plures delinquendi occasiones offerantur laicis in tractatione rerum humanarum, eo pluribus etiam indigeant antidotis peccatorum, que ex diuino codice sint petenda  .

Hinc factum puto quod in specie et priori nostroque seculo Noui Testamenti Syriaca uersio per legatos in Europam peruenerit, et hi Theseum Ambrosium Albonesi regulum iurisconsultum litteras Syriacas docuerint, necnon Albertus Wicmanstadius iurisconsultus et prouinciarum Austrie orientalium cancellarius tempore Caroli u, et Ferdinandi I imperatorum, ea in sacri negotii promotione multa bona exhibuerit  ; tum precipue Ioannes Reuchlinus, uulgo Capnion dictus librum De uerbo mirifico ediderit, aliaque circa linguam Hebraicam prestiterit hic iurisconsultus, in sacris apprime uersatus  et ab Eberhardo, cognomento Probo, principe Wurtembergensi ad Cesarem Fridericum III constitutus legatus, cuius comites splendide instructos, equos uel aureas phialas et alia donaria eum acciperent, ille tamen antiquissima quedam et bene descripta biblia Hebraica, loco immensi auri ponderis ab imperatore data secum reportare maluit  ; hincque preterea euenisse existimo, quod non modo in controuersiis iuris diuini, naturalis, gentium, canonici et ciuilis, litiumque forensium ac politicarum decisionibus publicis et priuatis, dicta tam ueteris quam Noui Testamenti allegare, commodeque applicare sit licitum, iuxta Iosephi Mascardi, Tiberii Deciani, Ioannis Althusii, Henrici uelstenii, et Ione Fuleuii  , aliorumque opinionem et exempla laudabilia; sed etiam quod ex diuersarum nationum et officiorum iureconsultis Augustinus Callia Opus mysteriorum Iehoue; Franciscus Galetius, Iacobus de Graffiis, Melchior Zambramus, Ludouicus Lopezius, aliique tractatus De casibus conscientie; Nicolaus Mangeorgius codicem De Mosaico et ueteri iure enucleando, Thomas Galletus Iurisconsultum religiosum; Horacius Lucius et Innocentius Gentiletus in Concilii Tridentini traditiones; Conradus Brunus De ceremoniis ecclesiasticis; Henricus Botteus De synodis episcopalibus; Ioannes Franciscus Pauus De uisitatione ecclesiarum; Franciscus Duarenus De sacris Ecclesie ministeriis ac beneficiis tractatus; Ioannes Corasius Paraphrasin in tractatum sacerdotiorum; Udalricus Zazius De Iudeorum infantibus baptizandis, contra Stellam, et An fides hosti seruanda? contra Eckium theologum defensionem apologeticam; Scipio Gentilis In S. Pauli epistolam ad Philemonem; eiusque frater Albericus Gentilis In librum Machabeorum et De latina bibliorum uersione dissertationes; Georgius Ederus, Oeconomiam bibliorum; Ioannes Baptista Ficklerus Theologiam iuridicam; Syluius Tintus librum De ordinatione clericorum; Martinus Antonius Genuensis Manuale pastorum et De Ecclesia; Sebastianus Medices Homilias Dominicales: Marcus Antonius Natta De passione Christi; Isidorus Masconius De maiestate Ecclesie militantis opuscula; Petrus Asylus, Ioachimus Hopperus et Conradus Heresbachius Paraphrases Dauidicorum psalmorum; Tobias Hessius Thecam gladii spiritualis; Ioachimus a Beust Orthodoxas enarrationes et simul uersiculos latinos in Euangelia; Ioachimus Mynsingerus, Petrus Heigius et Rutgerus Rulandus  uarias Precationes et meditationes sacras; Eberhardus a Welhe uerisimilia  theologico-iurisdico politica in caput Samuelis De iure regio; Ioannes Alexander Brassicanus et Cunradus Rittershusius in Saluiani episcopi Massiliensis De gubernatione seu prouidentia Dei et alia opuscula, prefationem atque commentarium; Georgius Remus In Salomonis Prouerbia et Ecclesiasten spicilegia; Andreas Alciatus, Antonius Faber, Ernestus Cothmanus, Iustus Meierus et alii ad codicis titulos De summa Trinitate et fide catholica, deque SS. Ecclesiis, episcopis et clericis, deque hereticis lectiones; Thomas Lansius De cura religionis et anno iubileo Lutheri  orationes; Christophorus Besoldus Axiomata philosopho theologica deque conuersione Iudeorum, et iure regio Samuelis dissertationes; Henricus Cranius, Iustus Springerus et professores Dillingenses De pace religionis inter Catholicos et Euangelicos; Henricus Gebhardus alias Wesenerus De potestate ecclesiastica, religione ac ministeriis ordinibusque sacris, tractatus; Ionas Fuleuius Churiolandus  De sacra Scriptura dissertationem iuridicam; Ambrosius Lobwasser Psalterium Dauidis per rythmos Theutonicus in cantiones redactum; imo inter populares et respectiue collegas quondam meos Gerhardus Gisekenius De ueritate corporis Christi in cena; et Ioannes Tilingius Enchiridion disceptationum theologicarum, aliique ex numero iurisconsultorum alios ac integros olim nouiterque conscripserint et publici iuris fecerint libros, quibus nuperrime accesserint Christophorus Schuanmannus suis cum Epigrammatibus Latino-Germanicis in Euangelia et Epistolas Dominicales, itemque precibus iaculatoriis, suspiriis sacris et hymnis rythmicis, nec non Henricus Besselius cum Tuba penitentie, et antea ego editione discursuum meorum De appellatione ad iudicium Dei in ualle Iosaphat, ac De homicidio doloso ex dicti Mosis Genesi de Caino fratricida, passimque in tractatu De iure molendinorum, eiusque mantissa De burgis siue castris, caminis, dardanariis, fame et eruscatoribus.

Spero igitur me nunc eo magis excusatum fore, qui non modo preeuntium istorum uirorum clarissimorum uestigia longinquo secutus, et eiusmodi scripta propria confeci, et nunc aliena fideliter in lucem produxi, ante hac nondum uisa, hisque uarias lectiones, notas et obseruationes adiunxi, suo quo que tempore singularem de dubiis libello Tobiaco circa lingue Hebraice fontem, Greco-Latinam uersionem, historiam, seu chronologiam et fidei analogiam, indeque canonis totalem denegationem additurus dissertationem  ; sed etiam quia auum habui theologum, nec non eiusdem facultatis agnatos, affines et fratrem, qui tamen, eheu! preterito anno mortuus; tum pater itidem egit theologum, iurisconsultum, historicum et antiquarium; quorum ego, ut bonorum, sanguinum et coniunctionum, ita et studiorum, laborum ac officiorum heres, imitator, consors et successor, apud illustrem dominum comitem patrieque patrem in cognati quoque locum substitutus, pro uiribus a Deo concessis, per septennium tam in consilio et iudicio, quam consistorio, simulque ecclesiarum et scholarum uisitationibus ibi adhibitus, iterumque in horum archi-et episcopatuum uicinorum capitulis siue collegiis ecclesiasticis syndici munera successiue sustinens (cuiusmodi transmutationes aut repetitiones officiorum uir clar. Ioannes Dauthius [ talia sepius argumenta tractaui; denique in presenti militie ac malitie pleno seculo postquam per tot annos uixi, in quo animum firmare decet constantibus exemplis, non tam profanis, ut tacitus  dixit, quam potius sacris; quo fine Lutherus huius quasi rediuiui Tobie libellum commendauit  , et alius eos qui pluris humanum quam diuinam historiam faciunt, pseudopoliticos nuper uocauit  . Ex quibus simul et in specie eo magis elucescit, reuerendissimi, perreuerendi, nobilissimi, clarissimi, uenerabiles ac doctissimi uiri, cur uobis hasce lucubrationes sacroprofanas dicare et dedicare proposuerim? Inter uos namque similium dignitatum persone existunt, quibus noster uindocinensis opus culum suum inscripsit. uos habiti pro successoribus, quorum maiores et adhuc quidam ex iis, qui queue fidei uestre committuntur, prisco ex instituto, sacrarum litterarum prelectionem quoque inter edendum ac bibendum miscent, referentibus Alberto Trotio  et Iona Fuleuio  : uos maxime decet ex canone uel regula ista diuina uiuere, seu spirituales aut seculares quis uocauerit, iuxta Albertum Krantzium  ; sicque uos estis, ad quos eo magis pertinet tractatio De libris sacre Scripture canonicis et ecclesiasticis; quiue appellati non tam a regione quam religione, et potius iuxta canonem uite, quam pensitationem annuam uulgo canonem dictam, recensentibus Francisco Duareno  et Matthia Martinio  : uos sepe maiores ac minores collegiorum, personarum, rerum et bonorum ecclesiasticorum causas examinatis; uos religionis in Romano-Germanico imperio admisse, imo diuinitus mandate, in his regionibus conseruatores ac propagatores hactenus, pro nosse atque posse exstitistis strenui; uos bibliothecarum et antiquitatum cultores laude digni; uos inter belli sacro profani turbas hasce diuturnas tam circa publica quam priuata, mecum uaria estis perpessi; uos iterum me ad honesta recepistis officia et honorifico salario, speque premiorum ulteriore excitastis; inter uos ego constantes dominos, fautores et amicos hucusque sum expertus; apud uos denique hic fetus ingenii denuo natus ac productus alios uicissim aut reciproce patronos non admittit.

Suscipite igitur hoc, quidquid est laboris, hilari fronte et oculis perlustrate, manibusque terite hos nou-antiquos libellos; donec maiora, si non meliora, dederit tempus magis opportunum et otium aderit suauius, mecumque diu saluete ac uiuite in Domino.

Dabam ex museo, quod iam est uerde, in die S. Michelis archangeli, anno 1641.


uuis reu. Dominat. nobil. clar. et uener. dignit.


Omni fide et officio addictissimus


Ioan. HERINGIUS I C. et syndicus.



MATHAEI uINDOCINENSIS [1 1Kb] IN TOBIAM PARAPHRASIS METRICA.



PRAEFATIO Ad Bartholomeum N. eiusque fratrem N. respectiue episc. et dec. Turonenses.


 Ex agro ueteri uirtutum semina morum [2 1Kb] ,
   Plantula [3 1Kb] iustitia pullulat ampla seges.
Loth decus hospitii, patientia Iob, Salomonem
   Dogma, fides Abraham, spes Simeona probat.
Intitulant [4 1Kb] reliquos preconia singula, solus
   Omnia Tobias pretitulatus [5 1Kb] habet.
Tobiam decorat elemosyna, latria [6 1Kb] firma
   Spes, illesa-fides, exsequialis honor.
Ut sacra Hieronymi tradit translatio prosam
   Qualicunque metro uindocinensis arat [7 1Kb] .
Ecclesie Turonensis apex, ouium speculator
   Et speculatum presul Bartholomee, faue.
Nobilibus trabeatus [8 1Kb] auis, decus orbis, honestus [9 1Kb]
   Forma, sacerdotum gemma, lucerna gregis
Sol cuius radios, urbis Martinopolis orbi
    Commodat et totum, partis honorat honor.
Cleri presidium, uia pacis cuius honore,
   Cuius luce dies, ingeminata stupet
Es solis radius, in quo consistit [10 1Kb] honesto
   Forma pudicitie rara, sed apta comes.
Es [11 1Kb] solis radius cui presul auunculus agnus
   In pastore fuit, in dominante minor.
Es solis radius, quo festinatur alumnis [12 1Kb]
   uindocinum, Turonis presule ciue polus,
Hunc rea mors rapuit cuius dignissimus heres
   Tractas emerita sceptra paterna manu.
Te Deus elegit, ut ouilia dogmate pascas,
    Exemplo foueas, commoditate iuues:
Te Deus elegit ut dispensare talenta
   Credita [13 1Kb] multiplici sedulitate uelis [14 1Kb] :
Te Deus elegit, uas nobile, uas in honorem,
   uas speciale sibi, uas generale suis.
uiue, uale decus Ecclesie, dispone precanti
   Portum [15 1Kb] naufragium pelle, medere [16 1Kb] rati,
Suscipe Tobie titulos cum fratre decano,
   Ut timidum duplex stella serenet iter.
Gaudeo luce noua uos [17 1Kb] prelucescere, quippe
   Sol nitet in geminis cetera signa uacant.
Sol nitet in geminis, quia ueri gratia Solis
   Lampade uirtutum uos [18 1Kb] beat, auget, alit
uiuite felices fratres quos corpore solo
   Esse duos, eadem mens probat; una fides [19 1Kb] .
 uos duo, uos unum; miror duo corpora [20 1Kb] mente,
   Unum, diuiduum corpore, mente coit.
uos, uos [21 1Kb] uestra precor plantatio, uester Amiclas [22 1Kb]
   Poscit [23 1Kb] me timidum confoueatis iter [24 1Kb] .
Aspicite stylo nostro [25 1Kb] mendica phaselus.
   Freta fauore, freti scandula nulla timet,
Porcorum siliquis pudor est inhiare fauillis
   Pieriis pudor est inseruisse stylum [26 1Kb]
Sumitur hec ueteri nouitas ex lege legenda
   Ut Patrum ueterum testificatur opus [27 1Kb] .
Transfert Hieronymus, exponit Beda, Mattheus
   Metrificat, reprobat liuor, amicus habet [28 1Kb] .



TEXTUS CUM PARAPHRASI METRICA.



CAPUT PRIMUM.


Tobie natale solum Galilea, uoluntas
   Sacra, timor Domini, religionis [29 1Kb] amor.
 Militat in puero grauitas matura, stupescit
   Pauca dies tenerum corpore, mente senem.
Neptalici [30 1Kb] puer urbe, tribu; maturis in annis
    Pre teneris redolet sobrietate uirum.
Gente sua minor est annis: sed maior honesto
   Proposito merita [31 1Kb] simplicitate preit.
Plantula fructificat, tenera canescit in herba
   Messis adulta presit tempora cana fides.
Alea fortune fortes examinat, aurum
   In fornace nitet [32 1Kb] anxietate fides [33 1Kb] .
Tempore Salmanasar regis captiuus, honesta
   Mente Deum recolit, spe comitate timet
Ridet in aduersis uirtus, non frangit [34 1Kb] honestum
   Propositum merse prosperitatis hiems,
Nomine passa Dei redolet tribulatio, pascit
   Passio, delectat lesio, pena sapit.
 Captiuis partitur opes, premitur generali
   Damno, nec propria perditione dolet.
uisitat infirmos, tristes solatur, egenis
   Condolet et [35 1Kb] membris gaudet amare caput,
Triplice compatitur ope, rebus, dogmate, corde:
   Corde gemit, format dogmate, rebus alit.
Et fidei cultor, quam circumcisio nostri
   Preuia baptismi concelebrare studet [36 1Kb] .
Ierusalem maturat [37 1Kb] iter gentilia spernit
   Sacra, Deo sese sacrificare studet
Ad uitulos, quos Ieroboam rex fecerat, ire
   Horret, apostaticos increpat, arcet iter.
Fictilibus latriam [38 1Kb] prefert, idololatra [39 1Kb] sordet,
   Sordet, ut auctori [40 1Kb] preficiatur opus.
Plures esse deos negat, unum predicat, unum
    Laudat, ut unius omnia laude metat,
Odit, amat, reprobat, probat, exsecratur, adorat,
   Crimina, iura, nefas, fas, simulacra, Deum,
Fas, simulacra, Deum, probat, exsecratur, adorat,
   Odit, amat, reprobat, crimina, iura, nefas.
Seminat, auget, alit, exterminat, arguit, arcet,
   Dogmata, iura, decus, seminat, auget, alit [41 1Kb]  .
Ne lateat iubar in tenebris, geminata lucerna
   Tobie titulo spreradiare facit.
Prima lucerna patet [42 1Kb] sermone, secunda coruscat
   Exemplo, quod agit [43 1Kb] lingua, fatetur opus.
Exemplo legitur [44 1Kb] doctrina, quod edocet, actu
   Consolidat mentis expositiua manus.
Hoc doctore Deum recolit Iudea, deorum
    Cultus abest, rectum militat, error abit [45 1Kb] .
Deum redit annorum ternarius, erogat omnis [46 1Kb]
   Primitias, decimas compatiente manu.
Proselytos [47 1Kb] , alienigenas sustentat, ad horam
   Seminat et spargit, ut sine fine metat.
Condolet afflictis, miseris, blanditur [48 1Kb] , egenis
   Quas largitur [49 1Kb] opes, multiplicare ratus.
Iamque pupillaris etas suspirat [50 1Kb] honestas
   Crescit, et in messe [51 1Kb] surgit adulta seges
Primeuis tunicis rosa dedignata teneri,
   Exit florigero cortice, spirat odor.
Rubigo primeua perit, maturior etas
   Emicat et fructum dissimulare negat
Est adolescentis etas suspectior, etas
    Lubrica, deliciis ebria, legis egens.
Ne plures habeat uelut emissarius [52 1Kb] , Annam [53 1Kb]
   Tobias sociam destinat esse tori,
Non incentiuo ueneris, sed prolis amore
   Uxoratur [54 1Kb] , amat fructificare Deo.
Est adolescentis frenata licentia, sponso
   Sponsa datur, iusto sobria parque pari.
Nubere uirtuti uirtus letatur, honestas
   Gaudet honestatis, comparat esse comes,
Consonat et redolet melius [55 1Kb] iunctura bonorum,
   Gratior est flos cum flore, nitore nitor [56 1Kb] .
Ergo relatiuo consensu cella [57 1Kb] pudoris
   Concipit, emeritum carcere prodit onus
 Agricolam locupletat ager, fecunda maritum
   Coniux [58 1Kb] progenie floridiore beat.
Soluitur in puerum partus, patris equiparatur [59 1Kb]
   Nomine progenies sedulitate Patris.
Sole nouus radius prodit, lux lumine, dignus
   Sol radio, radius sole, nitore nitor.
uernat prole pater dignus, proles patre dignum,
   uas figulo, figulus uase, parente puer.
Edocet hunc patris tutela [60 1Kb] tenere tenorem
   Legis, in excessum luxuriare uetat.
Ut timeat Dominum [61 1Kb] , primula dogmata, certus [62 1Kb]
   Quod Domini timor est initiale [63 1Kb] bonum.
Inde uenit Niniuen, genitorem prole maritum
   Coniuge, cognatum concomitante tribu.
 Sacrilegos refugit, conuictus, deuouet escas
   Gentiles, negat his [64 1Kb] commaculare fidem.
Non conuenticulis horum communicat, imo
   Horret, quos idolis thurificare uidet [65 1Kb] ;
Sed quia [66 1Kb] corde Deum uir [67 1Kb] iustus honorat, honorem
   Pensat honore patris primipotentis apex.
Salmanasar dat ei diuino munere solus [68 1Kb]
   Ut queat arbitrio liberiore frui.
Regis in aspectu placet huic, ostendit [69 1Kb] habenas,
   Non [70 1Kb] reliquis, regis gratia, regis honor [71 1Kb]
Cognatis dispergit opes, precepta salutis
   Predicat, et geminat proximitatis opem,
Est lingue [72 1Kb] cognata manus, documenta maritat [73 1Kb] ,
   Rebus, honestati coniugat oris onus [74 1Kb] .
 Sic mentes recreat et corpora; dogmate mentes,
   Corpora subsidio, pascit utroque Deum.
Defunctos sepelit, uiuos sustentat, et omni
   Obsequio pietas officiosa uiget
Quadrata pietate iuuat, uiuos ope, bustis
   Defunctos, animas dogmate, membra cibis
Tobie titulos uirtutum quatuor auget
   Gratia, plus sapiunt lilia mista rosis:
Tobias rigidus, sapiens, consultus, honestus
   Est animo forti, dogmate, iura [75 1Kb] modo [76 1Kb] .
Iustum iura, modus moderatum, dogmata doctum
   Efficiunt, fortem contribulata caro.
Quadrata pietate [77 1Kb] ratus templum Salomonis
   Quadratus poterit, edificare lapis,
 Inde Rages urbem Medorum tendit eunti
   Assistente uiro, coniuge, prole, tribu.
Tobiam monet hic cognati uisa Gabeli
   Pauperies, misero condolet alma fides.
Nature fortuna potens preponderat, horret;
   Naturam sequitur lucra, sophista, fauor.
Fluctuat ad censum [78 1Kb] uenalis amicus egenum:
   Sed refouet uerus [79 1Kb] , nec fabricatus amor.
Tobie pietas nescit fluitare, Gabelo
   Condolet et non uult [80 1Kb] dissimulare fidem;
Argenti sub chirographo bis quinque talenta
   Tradit, amicitiam testificatur opus.
Regis amicitia Tobie regis amici
   Hec dederant, domini uernat amore cliens
Hausto curriculo prolixi temporis instat
    Salmanasar mortis hora, tributa petens.
De medio sublatus obit rex, pessima proles
   Sennacherib regnum dilapidare studet.
 Radicis uitio sordet ramunculus, heres
   Improbus excedit noxietate patrem.
Gaudet in afflictis [81 1Kb] seuire nouerca potestas
   Iustitie sceleris uia ministra riget;
Hoc regnante, iacet uirtus, prescribit honesto
   Impietas, ratio desipit, alget honor:
Iustos, innocuos, functos [82 1Kb] premit, enecat, arcet
   Prauus, iniquus, iners, carcere, cede, rogis
Tobias fouet afflictos, pietatis ad usum
   Dispensare studet mentis et oris opes.
Patrat amore Patris [83 1Kb] superi, que dictat honestas
   Legis, se Domino sacrat, agenda replet.
Replet agenda, sacrat Domino se, legis honestas
   Dictat que, superi Patris amore patrat 
Iudea rex regrediens percussus acerbo
    uulnere, membrorum sanguinis imbre manat:
Isrel in populum seuit, sepelire peremptos
   Tobie satagit officiosa manus.
Tobiam rex Sennacherib sepelire peremptos
   Percipit, ira fremit, pessima pena placet.
Tobiam iubet interimi, pro munere damnat.
   Pro merito cruciat, pro pietate premit.
Confiscantur opes Tobie, quas generales,
   Non proprias sensit aduena, sentit inops.
Nescit abesse Deus iustus, seruatur ab hoste
   Tobias, soboles unica, sponsa, tribus.
Mortis ad antidotum fugiunt, utuntur amico
   Presidio, tegit hos proximitatis honor [84 1Kb] .
Tobias latitat nudus, poscensque timoris
    Antidotum, Domino subueniente, latet.
Post lamenta redit lyra [85 1Kb] , iuridictio [86 1Kb] regis
   Exspirat, remeant gaudia, meror obit.
Opprimitur, nouies exhaustis quinque diebus,
   Rex perimit figulum uas, genitura patrem.
Tobias redit in lucem, latitare coactus
   Emergit, domino restituuntur opes.



CAPUT II.


Instat festa dies, Tobias sudat in usum
   Letitie, ridet exhilarata domus.
Ad conuiuiolum cognatos conuocat, escis
   Dispositis, natum conuocat, ista monet [87 1Kb] :
uade, uoca quoscunque bonos commendat origo
   Nostra, timoratos elige; iussus abit.
Dum puer accelerat, patri parere paratus [88 1Kb] ,
    Nudus ei cesus Isrelita patet.
Condolet occiso patrem pietate monetans [89 1Kb] ,
   Patrissare studet, degenerare negat.
 Ad patrem reditum maturat, singula narrat
   uisa; madet fletu sollicitudo patris:
Surgit ab accubitu, ieiunus abit, pietatem
   Inuitat, corpus intumulare sitit.
Tollit et occultat corpus, quia lesus abhorre
   Insidias; quod agit, notificare timet.
Noctis ad aduentum suspirat, tempus opacum
   Eligit et timidus noctis amicat opem [90 1Kb] :
Gentiles timet insidias insistere, quippe
   Exscaturizantes [91 1Kb] lesus abhorret aquas.
Dum corpus sepelit compassio mentis honorat
   Facta, sacrum gemitu coniuge uernat opus
Fletibus ora rigans; non ignorans [92 1Kb] , quia quisquis
   Seminat in lacrymis prosperitate metet.
Inde domum repetit [93 1Kb] , satagit memorare [94 1Kb] , quod Amos
    Ore prophetali concinit, imo Deus:
In lamenta dies festi uertuntur, in actis [95 1Kb]
   uerba prophetie notificata patent.
Inuida Tobiam reprobat uicinia, damnat
   Obsequium, meritum garrulitate premit.
Mentis inops audes sepelire cadauera, nunquid
   Sennacherib gladios commemorare potes?
Iusto proposito Tobias constat [96 1Kb] in actu
   Iustitie stabilis fructificare studet.
Ante bonus melior fit et optimus, ardet honestas
   Uberior plebis asperiore sono.
Quippe timor Domini probris preponderat, horret
   Murmure plebeio depretiare fidem.
Defesso sudore uiro gratissimus hospes
    Est sopor [97 1Kb] , inuitat languida membra quies.
uir, fracto torpore, toro sua membra reponit [98 1Kb] ,
   Fessus hirundo domum circinat, oua fouet:
Proximus est paries, ubi sunt cunabula prolis
   Ut natura iubet, deliciosa luto;
Fex oculos cecat, dum soluit hirundo tributum
   uentris hirundineo stercore uisus obit.
Sic tentat famulos ut patientia prestat [99 1Kb]
   Exemplum, quasi sol collaterale iubar.
A granis paleas discriminat area summi
   Iudicis, elimat [100 1Kb] membra, flagellat amans.
Quod fornax auro, quod ferro lima, flagellum
   Messibus est iustis asperitatis onus.
uir grates cecatus ait, non murmurat ira,
    Nec strepitu satagit magnificare Deum.
Aspera mellificat patientia, quidquid amarum
   Instat, Elisei dulce farina facit,
Suadet Eliseus ut agrestes conterat herbas
   Isrelitarum concio [1 1Kb] iussa facit.
Conterit accretas ollis, conseruat ad usum
   uictus et [2 1Kb] inde tamen pacificare studet.
 Dum gustant preamara [3 1Kb] stupent, clamatur: In olla
   Mors, pater, est; adhibet mella farina patris.
Aspice [4 1Kb] quid lateat [5 1Kb] , nucleus latet in nuce, granum,
   Si placeat [6 1Kb] , stipulis eliciatur, adest.
Concio claustralis tibi sit, plebs Isrel, herbe
   Disciplina, rigor olla, propheta Deus.
uerus Eliseus dulcorat amara, cicutam
   Mellificat, fragiles roborat, addit opem:
Grata farina datur humilis patientia, morum
   Nutrix egregii pectoris alma comes.
Si quid amarescit tibi, si riget ira, farinam
   Hanc adhibe; ridet rixa, cicuta sapit.
Chamo [7 1Kb] uel freno rigido [8 1Kb] compescere belles
    Maxillas asine [9 1Kb] discutientis onus.
Est onus ordo grauis, sed honor, maxilla libido,
   Frena rigor, torpor chamus, asella caro.
Tobie tribus insultat: Tibi pessime [10 1Kb] ceco,
   Pro mercede datur pena, cicuta fauo;
Hos tibi dat fructus elemosyna plurima, crebri
   Funeris obsequium continuata fides.
Increpat hos uir, mente [11 1Kb] ratus, mansuetus abhorret,
   Probris probra malis equiparare malum:
Ad petram satagens primos elicere [12 1Kb] motus,
   Ire primitias luxuriare uetat.
In Dominicum gaudens Domino merore sepulto
   Laudat, cuius onus est leue, suaue iugum.
Immotus patiens probris responsa propinat
    Paucula que pietas officiosa iubet;
In Dominum nolite loqui peruersa, molestum
   Nil puto quod faciat Primipotentis apex.
Exspectare decet nos uitam gaudia cuius
   Sumit [13 1Kb] quisquis amat [14 1Kb] continuare fidem.
Hec est uita breuis, tenebrosa, sophistica; uita
   Est uentura manens, lucida, uera fides [15 1Kb] .
Quidquid agat Dominus, regnat [16 1Kb] benedictus in omni
   Tempore, laus eius semper in ore meo.
Sic non preualuit tentatio uincere iustum
   Iob, stabilem casu consolidante uirum.
Non quantum natura iubet peruersa, sed ultra
   Femineos mores condolet Hanna uiro,
Nature fragilis morum medicina, grabatum
    uisitat et nuclei testa sapore sapit.
Mentiri natura stupet, dum sponsa marito
   Exhibet irata prosperitate fidem.
Integra iura tori seruare studet, licet ista
   Rara sit agricola deficiente seges.
Sponso compatitur, sociali mente maritum
    Sustinet, obsequitur, mulcet, honorat, amat:
Militat [17 1Kb] ad uictum, que dat textura propinat
   Paucula multiplici sedulitate uiro,
Tobie manibus quesita uiatica defert [18 1Kb]
   uite [19 1Kb] , mens redimit, quod minus actus [20 1Kb] habet,
Dum Phebo redit emerito [21 1Kb] , quem sedula defert
   Hedulus audito percipiente uiro;
Quod neque inuitus denuntiat auris, et alter
   Sensus, ab alternis proditione [22 1Kb] uiget:
Reddite, Tobias clamat, furtiua uidete
   Ne sit preda, uiuant propria, furta premunt.
Hanna dolet, natura redit, se uoce fatetur
   Sexus, et obiurgat asperiore sono:
Irrita deperiit tua spes, elemosyna uana
   Quid ualeat, uisus perditione patet.



CAPUT III.


Tobias geminat gemitus, ancilla doloris
   Fletus unda rigat imbre madente genas.
Plasma patrem, figulum uas, fontem riuulus eger
   Deposcit medicum uoce, timore, fide.
Iustus es et iusta tua sunt examina, summe
   Rex, eterne, potens, uita, lucerna, salus;
Rex regum, Dominus dominantum, cuius amicant [23 1Kb]
   uerba, dulcescit pena, flagella iuuant:
Quem memorare nequit mens [24 1Kb] , noscere, laudes
   Exaltare, loqui lingua, locare locus.
Sub perpendiculo disponis singula, nullum,
   Te mediante, ratum depretiatur opus.
Non tibi peccantis mors, sed conuersio; uita,
   Non uindicta; cruor non placet, imo salus.
 Grates exhibeo tibi, te cecatus adoro,
   Damnatus uereor, excruciatus amo.
Ne reminiscaris serui delicta, parentum
   Sint peccata licet multa, remitte reis.
Nos nocui, nos transgressi tua iussa; sed egra
   uulnera non gladii, sed medicantis egent [25 1Kb]
Non intres in iudicium cum paupere diues,
   Cum seruo Dominus, cum fluitante potens:
Non in iudicium intres [26 1Kb] cum puluere fortis
   Exsule rex, stabilis hospite, messe sator.
In uas quis figulus, fabricam faber, in genituram
   Quis pater, in stipulam quis sator arma gerat!
Ultio non placeat tibi, sed miseratio; flecte
   Iudicium, misero parce, medere malis.
Peccaui, redeo, miserere, precor; miserendi
    Tempus adest, miseros te refouere decet.
Heu patior, refouentis egens, abiectio [27 1Kb] plebis,
   Fabula uicinis, ridiculosa lues!
Heu uideor uermis, non homo, consumere fruges
   Natus, uita nocet, postulo morte frui!
 Heu uite tedet animam [28 1Kb] derisio factus
   Publica, posco mori, mors mihi sola salus
Postulo suscipias animam, tua sacra uoluntas
   Fiat, ut optate mortis amore fruar.
Est mihi uita mori, mors uiuere, mors mihi uita
   Dulcior est, redolet uiuere mortis amor.
Deprecor, aspira; patior, succurre; molestor,
   Consolare; sequor, respice; posco, faue.
Sic mortem dolor inuitat, sententia mortis
   Fronte patet, legitur ore doloris onus.
His [29 1Kb] precibus similis querimonia consonat urbis
   Medorum, loca sunt dissona, tempus idem.
Increpat excessus ancille Sara uenusta
   uirgo, cui Raguel est pater, Hanna parens.
In fragili species sexu [30 1Kb] miratur honesto
    Nupta, sibi morum forma maritat opes.
Septem nupta uiris fuit hec, quos demonis ira
   Pressit, et illeso uernat honore pudor.
Pressit pena reos, dum carnis amore pudoris
   uirginei satagunt depretiare [31 1Kb] rosam.
Hasmo [32 1Kb] demonio nomen, pes ultima uocis
   Restat, ne uidear [33 1Kb] intitulare malum;
Fiat honore [34 1Kb] Dei decisio [35 1Kb] nominis, hoste
   Nempe Dei pudor est, equiparare Deo.
Non est ad Belial Domini coniunctio, lucis
   Ad tenebras, Themesis [36 1Kb] hac ratione placet
A diuerticulo repetatur mentio Sare
   uirginis; ancillam dum regit, ira riget,
In dominam conspirat atrox ancilla uenenum
   Nature [37 1Kb] , loquax elicit ista, refert:
 Infecunda, precor [38 1Kb] , uiuas et inutilis, expers
   Coniugii, damnis obruta, prolis inops;
Pena ream reprimat, pietas diuina uirorum
   Interfectricem, fructificare negat.
Innocuum nunquid proponis cedere, sicut
   Nocte cecidisti prodigiosa uiros?
His dolet auditis pia uirgo propheta doloris
   uirginei fletus pullulat, ora madent;
Ad fame gemit interitum, ne lesa laborat [39 1Kb]
   Fama, fames mortis impetuosa placet [40 1Kb] .
Desolata iacet [41 1Kb] conclaui, mesta cubili
   Incubat et lacrymas continuare studet.
Dum fluit [42 1Kb] in lacrymas, iterat lamenta, dieta
   Hec triduana cibus, hic placet absque cibo.
Mesta die quarto Dominum rogat anxia, tales
    Eructat, gemitu prepediente, preces:
Nostrorum Deus [43 1Kb] alme patrum, tibi sit benedictum
   Nomen, sit tibi laus, gloria, regna, decus;
Exsilio uia, uita polo, dux orbe lucerna
    In tenebris, pelago nauta, labore quies;
Principium sine principio, sine fine priorem
   Tempore te series temporis esse stupet;
Spes sine defectus offendiculo, sine nube [44 1Kb]
   Sol, sine desidio [45 1Kb] pax, sine nocte dies.
Te colo, te laudo, uoco, rogo, diligo, posco timore,
   Affectu, precibus, spe, pietate, fide:
Quippe uie tibi iudicium, miseratio, uerum
   Sunt, uerus iudex es, miserere precor [46 1Kb] .
Exsultas uenia, non iudicio, pietate
   Non nece; non gladius, sed medicina placet.
Absoluas, precor, innocuam de cede uirorum,
   Obiectum [47 1Kb] scelus hoc purificare uelis;
Nupsi non stimulo carnis, non amore uirilis
   Contractus [48 1Kb] , remoue crimina, parce, precor,
Parce precor, quia malo pati discrimina uite,
    Quam fame uitio sordidiore frui [49 1Kb] :
Parce precor, quia tot patior discrimina uite,
   Interitu cupio commodiore frui.
Scrutaris renes et corda, Deus, patet omne
   Cor tibi, mens loquitur, notificatur opus.
Scis me, summe Pater, immunem sanguine, cede;
   Nec uolo, nec uolui commaculare fidem [50 1Kb] .
Sunt tua iudicia [51 1Kb] , iustissime rector, abyssus
   Multa, non humane conditionis egent.
Flores post hiemem [52 1Kb] , mel post absinthia, risum
   Prestas post lacrymas, post tenebrosa iubar,
Cur cecidere uiri, scis, nescio: forte maritum
   uis alium, salua uirginitate, frui.
uite malo statum labi, quam labe reatus
    Fama labet [53 1Kb] , cesset pena, reatus erit.
Largitor uenie, Rex summe, salutis amator
   Et dator, obiectum crimen abesse iube.
Et mihi sola salus, mihi sola medela; uel aufer
   Criminis obiecta probra, uel adde mori.
Affligor, miserere precor; defende, laboro;
   Subuenias, crucior; protege, ledor; ades?
Nescit abesse Deus in se sperantibus, egros
   uisitat, elisos erigit, arcet onus.
Impetrat auxilium pietas, pia uirgo perorat
   Et senior, redolent cordis in ore [54 1Kb] preces;
Est accepta Deo prefata querela duorum
   Fiunt uota, salus unica, plaga [55 1Kb] duplex.
Celo missus adest Raphel, qui uulnera sanat [56 1Kb]
   Amborum redimat [57 1Kb] probra, propinat opem.



CAPUT Iu.


Tobias Domino grates ait, ut moriatur,
   Credit apud Dominum preualuisse [58 1Kb] preces.
Displicet hec mors grata patri, quia gaudia prolis
   Discutiet mortis perniciosa dies.
Quippe pater prolis uernat [59 1Kb] pietate, dolorem
    Letificat prolis gloria, prolis amor [60 1Kb] .
. . . . . . . . . . . . . . . . [61 1Kb]
Patrissare studet Tobias iunior, horti
   Delicias rosule, testificatur odor.
Messis agrum redolet, radicem uirgula, fontem
   Riuus; messis agro, messe probatur ager:
Lampas luce micat, lux lampade, patris honore
   Preradiat proles, prolis honore pater:
In fructum renouatur ager, rosa primula spinam
   Festiuat [62 1Kb] , redimit plantula grata senem,
Dum recolit prolem Pater et [63 1Kb] primordia sacra
   Indolis, emergunt gaudia [64 1Kb] , uita placet.
Dum sponse memorat opprobria, gaudia mergit [65 1Kb]
   Meror [66 1Kb] , amor uite languet, obire sitit.
Sic dubitat, sic mortis amor cum prolis amore
   Disputat et pugnet cum pietate dolor.
 Non sibi sed genito genitor, uult uiuere, quamuis
   Amplius esse negat, non negat esse pater.
Mors et uita placent genitori, uita dolenti
   Mors placet, a patre mors, uita dolente fugit.
Sic uitam probat et reprobat, negat, appetit, horret,
   Flagitat, infestat, eligit, odit, amat.
Allegat pro morte dolor, natura perorat
   Proli sic fluitat inter utrumque pater.
Mors tamen hac ratione placet, quia premia sperat
   Emeritus, sperat celica regna Patris.
Orbe peregrinus patriam sitit, ut patris ede
   Exsilium mutet, hospitiumque domo.
Sperata mercede ratus contagia mundi
    Respuit, ad celum premeditatur iter.
Ergo uocat natum, qui patris gloria, patris
   Est speculum, patris sollicitudo frequens,
Ut putat optata de morte ratus [67 1Kb] , uocata
   Prole sue domui dispositurus ait:
Nate, precor, mea iussa libens intellige, patris
   Expedit in factum fructificare preces.
Nate, cauenda caue, sectare sequenda, relega [68 1Kb]
   Crimina, uas mentis purificare stude;
Spinis et tribulis purgare noualia debet [69 1Kb]
   Qui serit, ut semen fructificare queat.
Purga uasa, nisi purges, liquor omnis acescit
   Infusus, pereunt semina, messis obit,
Cede malis, cole uirtutes, sic floribus hortus,
   Messe redundabit area, spina rosis.
 Spina potens desit uentosa superbia, morum
   Prodiga, nequitie fomes, origo necis.
Ne sit auaritie fex, cui sua deesse stupescit
   Copia nuda, sitis ebria, plena fames.
Inuidiam fugias, que nata nocere, dolore,
   Leta, dolet letis, commoda uisa premit.
 Respue Luxuriam, que prodiga sanguinis, hostis
   Est anime, fragilis carnis amica nocens.
Paruulus ad petram furor allidatur, ut Ira
   Sopita pereant schismata, regnet amor.
Nunquam crede Gule, cui Crapula seruit, obedit
   Gustus, adulatur suauis in ore sapor.
Effugias auide mentis contagia, uite
   Tedia, diuini muneris esto memor.
Sis humilis, largus, castus, miserator, abundans
   Pace, modo uite munere plaude Deo.
Insere uirtutes, decisis sentibus, horto
   Purgato poterunt fructificare rose,
Hoc precor, hoc iubeo toto conamine, tota
   Ex anima, toto dilige corde Deum
Ut legi faueas tibi, sicut ameris, ametur
    Proximus, ex primo pendet amore sequens.
Sabbatha deuotus recoles [70 1Kb] , ut precipit alma
   Lex, seruile dies festa relegat [71 1Kb] opus.
Et patris et matris potiaris honore [72 1Kb] , tenorem
   uite multiplicat hac pietate Deus.
Non interficias [73 1Kb] ; nunquam mechabere; furtum
   Non facias [74 1Kb] ; falsum testificare nichil [75 1Kb] ,
Non cupidum faciat aliena pecunia; nullam
   Damnis alterius luxuriare decet.
Sponsam non capias [76 1Kb] quam duxit proximus; imo
   Floreat illesus proximitatis amor.
Hec legis precepta decem, nisi fallar, habere
   Ex patrum ueterum traditione potes.
Hec aliis facias, que scis tibi commoda, nulli
   Fac, que facta tibi perniciosa times [77 1Kb] .
 Tres reor ancillas operis congressio quarum
   Quodlibet [78 1Kb] in fructum [79 1Kb] fructificare facit.
Tertia, si desit, aut commoditate carebit,
   Aut semiplenum destituetur opus
Quidquid agant homines, prior est ancilla uoluntas
   Propositi, facti preuia, mentis iter.
Hec inter socias prior est operique sororum
   Primum prefigit officiosa gradum.
Inde secunda subit consulta licentia, quidquid
   Expediat licito conciliare studet:
Tertia propositi consummatura facultas [80 1Kb]
   Supremam satagit conciliare manum.
Hec tria, quidquid agas, cole, concurrentibus istis
   Quodlibet humanum fructificabit opus.
Effuge tres hostes anime, uersutia quorum
    Peruersis triplici perditione nocet.
Tres hostes hominis: demon, caro, mundus acerbant [81 1Kb]
   Insidiis fructus spiritualis obit [82 1Kb] ,
Est caro defectus ancilla, sophisticus hostis
   Mundus, apostatica [83 1Kb] demonis ira riget.
Mundus spondet opes, regnat connata [84 1Kb] uoluptas
    Carne, superstitio demonis arma gerit.
Mundus auaritia tentat, caro seuit hiatu,
   Luxurie latram demonis ira premit,
Proditor est anime demon, seducit ocellos
   Mundus, adulatur renibus egra caro.
Mundi sperne rotam, caro contineat, cole toto
   Corde Deum; tria sunt tela, medela triplex:
Carnem frange, iuuat; carni blandire, minatur;
   Hanc afflige, fauet; huic famulare, necat.
Sunt famule carnis [85 1Kb] tres: lubrica lingua, soluti
   Renes, ingluuies ambitiosa gule.
Renes uana petunt, gula deuorat, ebria lingua
   Palpitat et currit liberiore rota.
Est duplex hominis motus: caro, spiritus, alter
   Alterius pretium depretiare studet.
 Spiritus est sponsus, caro sponsa, domesticus hostis,
   Sponsum sponsa premit proximiore dolo:
Militat [86 1Kb] aduersus animam caro noxia, sponso
   Sponsa nocet, sponse sponsus amicat [87 1Kb] opem.
Hec nocet, iste docet; hec destruit, hic struit, iste
   Premiat; hec cruciat; hec premit, ille gemit.
Si rerum [88 1Kb] iubar inspicias [89 1Kb] , est spiritus Adam,
   Eua caro, sponsi perniciosa comes.
Eua nocens Ade pomum presentat, amicat
   Blanditiis, palpat munere, fraude nocet:
Alludit [90 1Kb] caro spiritu, blanditur, inescat,
   Palpat, adulatur, pollicitisque ligat.
Quam caro spiritui dat, delectatio pomum
   Esse potest, pomum mordet auara caro.
In pomo tria sunt: odor [91 1Kb] et sapor [92 1Kb] et color [93 1Kb] , imo
    His tribus allicitur ambitiosa caro.
Laudis odor, tactus sapor, et color oris
   Sunt in carne, quibus illaqueatur homo.
A morsu uetito mors dicitur, omnia mordens,
   Nominis exponens [94 1Kb] significata sui.
Pone merumque [95 1Kb] et talos, caro clamitat, audit
   Et dolet offendi spiritualis honor.
Spiritus exclamat: crucifige ream, crucifige
   Carnem, templa Dei destruit egra caro.
Spiritus expugnat carnem, ne sponsa maritum
   Ledat, et infligat collaterale malum.
Est carni cognata uenus, iactantia, fastus,
   Ambitio, liuor, crapula, rixa, dolus.
 uentre saginato ueneris suspirat ad usum
   Carnis [96 1Kb] amica caro, carnea membra petens.
uictus sobrietas dat grata remedia luxus
   Et ueneris: paucis utere, luxus obit [97 1Kb]
Spiritus excludit uitium carnale, propinat
   uitam spiritui mortificata caro.
Asserit ut Salomon, tria sunt, confusio quorum
   Excludit fragiles commodiore domo.
 Hee tria sunt: Fumus aqua stillans, noxia coniux,
   Sub palea granum spirituale latet.
Est aqua consuetum scelus, ignorantia fumus.
   Coniux esse potest [98 1Kb] nata nocere caro.
Nate, precor, dissuesce malis, cole dogmata, carnem
   Refrena, tria sunt tela, medere tribus [99 1Kb] .
Septem sterne Deo que sunt odiosa, supremum [100 1Kb] .
   Detestatur, habes ex Salomone fidem,
Scilicet hec: Oculi sublimes, lingua dolosa;
   Sanguinis innocui cede cruenta manus;
Additur his modis [1 1Kb] meditatio pessima; proni
   Ad mala discursu [2 1Kb] liberiore pedes:
Testis falsidicus, quam detestabile, constat
    Esse Deo, fratrum schismata seua ferens [3 1Kb] .
Non in carne tibi fiducia, carnem
   Comprime, ne reprimat te uitiosa caro.
Si quis materiam perpendit originis huius [4 1Kb]
   Unde supercilium tollitur, unde tumor?
Est caro uas luteum, uas lamentabile, fenum
   Aridolum, fragilis glebula, saccus olens.
Carnis uita labor, carnis conceptio tabes,
   Menstrua putredo finis, origo lutum.
Sperma prius, modo [5 1Kb] saccus olens, post uermibus esca
   In tuniba [6 1Kb] , quamquam dote superbit homo.
Es sapiens, marcet sapientia, morte redundans
   Diuitiis [7 1Kb] lapsu mobiliore [8 1Kb] fluunt.
Es probus, exspirat probitas; es honestus, honestas
    Labitur; es fortis, fortia morte iacent [9 1Kb] .
Regreditur [10 1Kb] cinis in cinerem, resolutio carnis
   Monstrat principii [11 1Kb] materiale, lutum.
Hostes ne timeas, tua circumcidere debes
   Membra Deo, quod obest, emaculare [12 1Kb] stude
Ne uacuum uideas, oculos auerte, fenestris
   Ne patulis mortis ingrediatur hiems.
A labiis expelle dolum, meditatio cordis
   Aspectu uigilet, iudicis [13 1Kb] oret opem.
A lapsu diuerte pedem [14 1Kb] , uaga lumina flecte [15 1Kb]
   Ad lacrymas, animam ne moriatur, ama.
uas figulum laudare stude, mens concolor ori
   Consonet ut laudem confiteatur opus.
Se laudi conformet [16 1Kb] , nisi uerba [17 1Kb] marites [18 1Kb]
    uerbis, uerba nocent friuola, fructus obit.
Turtur ad cellas [19 1Kb] rostrum deflectit in actum [20 1Kb] ,
   Sermones sapiens fructificare facit.
Est laus sacra Dei, uia uite, celica uita
   Laudatoris honor, plasmatis hostis onus.
 Laus diuina iuuat, labiorum sit [21 1Kb] labor hospes,
   In reliquis [22 1Kb] studeas magnificare Deum,
Lubrica fortune, non te premat alea, uiuas
   Maior in aduersis, prosperitate minor.
Quanto maior eris malis descendere, uiuas
   In magno minimus, in dominante cliens [23 1Kb] .
Ut [24 1Kb] tua sis pronus, ad proxima commoda [25 1Kb] supplex
   Alterius plausu, plaude, dolore dole.
Sperne malos, cole prudentes, compesce rebelles
   Da miseris, sontes respice [26 1Kb] , parce reis [27 1Kb] .
Quidquid agas, uitio nunquam [28 1Kb] mergatur honestas.
   Fama lucro, rebus perficiatur honor [29 1Kb] .
Sit tibi iuris amor, timor . . . [30 1Kb] , pudor almus
    Criminis innocue simplicitatis honor.
Sit tibi lex requies Domini, caro uictima, mundus
   Exsilium, celum patria, uita Deus.
Sic bonus et redolens fame dulcedine, morum
   Lampade [31 1Kb] uita dolet, moribus orba mori.
Sis pius obsequio, facundus dogmate, suauis
   Alloquio, stabilis mente, fauore placens.
Pax iram reprimat, fastum patientia, luxum
   Sobrietas, odium gratia, probra decus.
Si queratur honor, onus [32 1Kb] intricatur [33 1Kb] honori
   Queris opes, ad opus [34 1Kb] , fructificare petunt.
Si querantur opes tribuas, ut oportet, egeno,
   Diues opum, fer opem; sic operantur opes.
 Si delectat honor onus [35 1Kb] adiacet exigit esse
   Fructus honos [36 1Kb] oneris [37 1Kb] , fructus honoris onus.
Si queratur honor, ut onus restringat honoris
   Delicias, oneri compatiatur honor.
Nubat honos oneri, nec onus blasphemet [38 1Kb] honoris
   Presidium, nec honor, diffiteatur [39 1Kb] onus.
Queris opes, inopi fer opem; uenaris honorem,
   Si queratur honor, ne fugiatur onus.
Te non excruciat census, sitis ebria, cuius
   Pullulat ex gustu multiplicata fames [40 1Kb] ,
In cupidis sitit ebrietas, presentia desunt,
   Querit habens, inhiat copia, plenus eget.
Heu quid pro croceis [41 1Kb] affectas stercora [42 1Kb] morum?
    Heu quid opes opibus cumulas, quid propria queris?
   Cum se nemo queat appropriare sibi:
Nil possessor habet, quia quisquis habetur, habere
    Nulla potest, se non possidet, ergo nichil
Seruit habens habitis [43 1Kb] ; nec habet, sed habetur; auarum
   Census habet; domino predominantur opes.
Iure poli, non iure fori communia constant
   Omnia, libertas unica parque status.
Iure poli proprium nichil [44 1Kb] est, a iure forensi
   Improbus emergit proprietatis amor.
Ambitione parantur opes, communio prima
   Exspirat, paritas dispariata fugit.
Cum nequeas tuus esse, tuum nichil est, suus esse
   Nemo potest: ergo nichil reor esse suum.
Rebus ab humanis excludit propria, claudens
   Omnia pugillo primipotentis honor.
O felix, sed felici felicior omni
    Quem sibi Primipotens destinat esse suum!
O felix quem summus habet possessor, haberi
   Sic poterit . . . [45 1Kb] proprietatis [46 1Kb] opes.
Rursus nil homini proprium permittit habere [47 1Kb] ,
   Mortis hiems uitam terminat, era rapit.
Mortis ad occursum cessat possessio, transit
   Ad dominos, et habens, et quod habetur, abest.
Seruus auaritie sibi non dominatur, abutens
   Arbitrio proprio, proprietate caret.
Sic tua de [48 1Kb] propriant proprium, diuina potestas
   Claudens cuncta, iugum mortis amara lues.
Cum proprium nichil esse scias, et danda facultas
   Quemque retenta nocent, particulata iuuant.
Dispensa quod habes, ut consulit usus, ad usum,
   Non ad auaritie pabula confer opem [49 1Kb] .
 Da nudis, da pauperibus; te pinguibus uti
   Non decet [50 1Kb] , in membris esuriente Deo.
Quatuor hec cognata datis sunt, causa, uoluntas
   Dantis; cui dederis, materiesque dati.
Cui dederis, sit egens; te cognoscente, uoluntas
   Gratia, materies propria, causa Deus.
Affectus parit affectum, non aspice quantum,
   Sed fuit ex quanta sedulitate datum.
Non tibi quid dabitur, sed cur, intellige: solum
   Sola uoluntatis forma monetat [51 1Kb] opus
Obsequio refouetur amor, quia uerus amicus
   Dantis in effectum [52 1Kb] , non datione patet.
Nonnunquam fuge, quod dabitur, susceptio doni
    Arbitrii uendit liberioris opes.
Sepe repulsa iuuat, nocet impetrare, repulsa
   Liberat arbitrium, munera sumpta ligant.
uenditur arbitrium, dum uiuitur ex alieno
   Sumptu; pane tuo uescere, tutus [53 1Kb] eris.
 Si locus est, quando [54 1Kb] datum, non respue, quippe
   Si fugis oblatum, retribuisse negas.
Donis dona dator, qui poscit, adulterat, instat,
   Feneris aut speciem uenditionis habet.
Da cito, da gratum gratis [55 1Kb] ne gratia fiat
   uenalis; grato munere gratus [56 1Kb] eris.
Denigrat dantis mora meritum: sed data raptim [57 1Kb]
   Munera plus laudis, plusque fauoris habent.
Gratius est iamiamque datum, meritique nouerca
   Esse solet dantis desidiosa manus.
Sic des pro modulo census, ne prodiga dandi
   uirtus in uitium collaterale [58 1Kb] ruat.
Largus eris dans digna dari, dans digna teneri:
   Prodigus ut capias grata, nociua caue.
Parcus eris, retinens que censes digna teneri
    Usus; auarus eris, distribuenda tenens.
Prodigus excedit mensuram; largus honori
   Seruit; fructificat parcus, auarus eget.
Sit tua [59 1Kb] larga manus, non prodiga; parcus, auarus
   Esse caue; spreto cortice grana metes.
Pauperiem consulta regat prudentia [60 1Kb] pauper
   Succinta studeas sobrietate foui:
Pauper delicias fuge, pauperis exigit esse
   Simplicitas humilis ingeniosa comes.
Consule quid moneat rugosa [61 1Kb] crumena, monete
   Nescia, ieiunis faucibus era petens.
Hec tria displiceant: lasciua senecta, coacta
   Latria [62 1Kb] , pauperies deliciosa petens.
Paupertatis onus honor est patientibus; imo
    Semina uirtutum commodiora facit.
Non defectus opum, sed desperatio confert
   Pauperiem mentis deficiente statu.
Non rerum cumulus sed sufficientia mentis
   Ditat; sufficiant paucula, diues eris.
Da Domino grates in paupertate, grabato [63 1Kb]
   Si iaceas celebra sospite mente Deum.
Spe lucri Dominum noli rogitare, uidetur
   Gratia uenalis emolumenta petens.
Ut nos pro nobis amat, amplexatur, amari
   Se per [64 1Kb] se Dominus uult, non amore lucri.
Da Domino grates [65 1Kb] iucundo tempore, lauda
   Turbine fortune flebiliore Deum.
Laus meritum damnat, dilata nouerca fauoris
    Est mora; tolle moram, nec moriatur amor
Si bona cepisti, Domino prestante, malorum
   Articulo noli insimulare [66 1Kb] Deum.
Fac ut amoris, ama quos fructus amoris amicos
   Predicat, et brauio [67 9Kb] dignus amoris amor.
 Fructus amicitie redimit dispendia uite
   Flebilis, exsilium gratius esse facit.
Est sine melle fauus, sine messe seges, sine fructu
   Arbor, amicitie coniuge [68 1Kb] uita carens
Dulcis amicorum uernat congressus, honesti
   Nulla superfluitas federis esse potest:
Sis placidus placidis, recolentes te cole, iusto
   Iusta relaturo gaudet honore fides.
Sunt in amore gradus tres, triplex gratia; fundat
   Prima, secunda fouet, tertia firmat opus.
Fundat origo, fouet progressio, fedus amico
   Obsequio solidat continuata fides.
Prima serit fedus, rigat altera, tertia messem
    Siccat et horreolo continuare [69 1Kb] studet.
Nutritura triplex tenero tribuatur amori
   Te duce, ni [70 1Kb] foueas semina, messis abit [71 1Kb]
Fedus alit morum par gratia, par studiorum
   Usus, in obsequiis alterutrata fides.
Quinque, precor, famulos rege, quos natura ministros
   Usibus humanis officiosa dedit:
uisus, odoratus, auditus, tactus, amicus
   Gustus, uentris opus officiale [72 1Kb] gerunt.
Si quis adulatur sensus, ne crede maligno
   Sepe ministerio seruus acerbat herum:
Corporis excubias dum seruat uisus, abutens
   Officio, mentem uulnerat, urget herum.
uisus obest, oculus legatus amoris, adulter
    Mentis, opes anime depretiare studet.
Interius Babylonis [73 1Kb] opes, redimicula [74 1Kb] mundi
   Nuntiat in mortis damna fenestra [75 1Kb] patens.
Carnem deliciis corrumpit, inebriat, inde
   Prodit amarus amor, prodit amara lues [76 1Kb] ,
Nonnunquam nocet auditus, dum percipit auris
   Non credenda, fides impetuosa [77 1Kb] nocet.
Tactus adulatur [78 1Kb] , fallit, dum uendit amanti
   Plana superficies que scabiosa latent.
Gustus edax uentris uenator, predo crumene
   Irato uacuas increpat ore manus.
Ledit odoratus minus his sine crimine sensus
   Hic sibi collatis fratribus esse potest.
Hos famulos cogas tibi deseruire, ministri
   Imperium domino dedecus esse solet [79 1Kb] .
 Sit tibi uita decens, discretio prouida, iustum
   Consilium, stabilis actio, fama nitens.
Est fame pretiosa fames; si fama laborat
   uita labat, pretium labitur, alget honor.
Gratius est meritum fame, quam fama, potiri
   Imperio minus est, quam meruisse decus.
 Est grauius meritum pene, quam pena, necari
   In cruce, credo minus quam meruisse crucem.
Famosos recoles mores [80 1Kb] infamia mortis
   Est species, sepelit fama sepulta decus.
Sarcina dedecoris damno preponderat, omnis
   Est grauitas fame perditione minor.
Non credit titulis fama, te consule, crede
   Menti, uera canit mens, sibi fama fauet.
Fama citat laudem, laus premia, premia mentem,
   Mens studium, studium dogmata, dogma decus.
Doctrine preter pater est usus, doctrina scholaris
   Intercisa perit, continuata uiget.
Pullulat inflores [81 1Kb] natura [82 1Kb] labore ministro
   uirtutis, requies confirmata nocet.
Est anime cultura labor, caro nuda labore
    Est sterilis, spinis obsita, messis inops.
Ex requie serpit pestis seuissima luxus
   Armiger, et fame prodigus, hostis amor.
Est amor iniustus iudex, aduersa maritans [83 1Kb]
   Rerum naturas degenerare facit.
Consonat antithesis in amore, scientia nescit
   Ira iocatur, honor sordet, abundat [84 1Kb] egens.
Probra probant [85 1Kb] , reprobat laus, desperatio sperat,
   Spes metuit, prosunt noxia, lucra nocent.
Anxietas in amore sapit, dulcescit amarum,
   uernat hiems, sudant frigora, morbus alit.
Ne noceat, carnem compesce labore [86 1Kb] ; labora [87 1Kb] ,
   Languescit uitium; nil age, morbus adest
Nostrorum sectare patrum uestigia, patres
   Que coluere cole, que docuere doce.
 Sunt assistrices doctrine quatuor, harum
   Coniugio studium fructificare solet.
Prima perit natura, quod ingenium fouet, auget.
   uis exercitii, perficit usus opus.
Est incultus ager, sed fertilis, artis egenum
   Ingenium, studii sedulitate carens.
Est sterilis, sed cultus ager, studii labor expers
   Ingenii, iungas hec duo, messis adest.
Consule doctores legis, discede malorum
   A conuenticulis, concomitare bonos.
Ut de melle fauum, nectar de nectare, riuum
   De fluuio, radium de radiante metes [88 1Kb] .
Ut granum de messe tibi, de fonte salubri
   Pocula, de docta dogmate [89 1Kb] mente leges [90 1Kb] .
Plaude bonis, fuge prauorum consortia, labem
    De pice tractata [91 1Kb] contrahit egra manus.
Ut Domino placeas, noli peccare, relega
   Peccatum, ueniam posce, beatus eris.
Da miseris, potum sitienti funde, molestum
   Letifica, parcus semine [92 1Kb] , pauca metes.
Est ancilla Dei simplex [93 1Kb] elemosyna mortis
    Antidotum, uenie porta, salutis iter  .
Disputat aduersus dantis peccata, perorat
   Actori, redimit probra, precatur opem
Peccatum mors est anime, mors debita pena
   Peccati, sana uulnera, morbus abest,
Cordis amor manibus preponderat, hostia grata
   Est humilis Domino spiritus, ara placens.
Da, quod amas, si quid deposcit amicus, amarum
   Munus ni dederis [94 1Kb] , nulla petita feres.
Est, dare, letitie uox, uerbum nobile, uerbum
   Mellifluum, dantis gloria, dantis honor.
Est, rogo, uox miseri, uox importuna, pudoris
   Prodiga, meroris plena, fauoris egens
Debita solue, precor, largire rogata roganti,
   Si poteris, superat munera mentis honor.
 Da, dabitur; dimitte, tibi dimittet opimus [95 1Kb]
   Iudex, consimili semina lance metes.
Sparge dapes, operi nudos, caput accipe membris
   Hospitibus, sepeli corpora, uiue Deo.
Sperne malignantes, sapientes consule, prauos
   Non [96 1Kb] reprobes [97 1Kb] , nec te magnificare uelis.
Solue laboranti lucra, mercenarius omnis
   Debet promerita conditione frui.
Solam solus ama [98 1Kb] sponsam, solam cole, soli
   Huic socie solum te sociare uelis.
Non caput impinguet oleum peccantis et [99 1Kb] aures
   Si quis adulator lactat [100 1Kb] , omitte fidem:
Si quis quem [1 1Kb] reprobat, discernere te decet, utrum
   Hostis, an inuidus, an ambitiosus adest.
Ambitio, liuor, odium, tria sunt mala, quorum
    Fautores [2 1Kb] facili credulitate nocent.
Hostis si reprobet hostem, ne crede, furorem
   Exercere suum, te mediante, cupit [3 1Kb] .
Inuidus ut noceat aliis studet; aut sibi soli,
   Aut prodesse suis ambitiosus amat.
Sic famuli merces [4 1Kb] perit exspectata, potentes
   In famulos armat perpetuosa fides.
Solue libens mortem, ne desperatio uite,
   Prodiga te merita proditione premat.
Mors properat, fuga nulla patet, mortale tributum
   Soluere nature lege tenetur homo.
Suscipe iudicium Domini, prece simplice, rebus
   Dispersis, humili corde, timore, fide [5 1Kb] .
Quis fugiat patriam miser exsul? patria celum,
    Exsilium mundus; hic mare, portus ibi.
Ex hac ualle grauis cursus, uia lubrica, iugis [6 1Kb]
   Anxietas, tempus mobile, uita breuis.
 Mors parcit reprobis, deflorat florida, quippe
   uentis erigitur spina, roseta iacet [7 1Kb] .
 Matris honore frui studeas, matrem cole, prolem
   Expedit in matris fructificare decus.
Post patris exsequias, defuncta matre, paterno
   Maternum tumulum continuare stude.
Expedit ut quos una fides, quos unit amoris
   Integritas, tumulus dispariare negat [8 1Kb] .
Esto pacificus, fuge iurgia, uincula pacis
   Celica sunt anime pabula, corpus alunt.
Plausus alit gentes, gens gaudia, gaudia pacem,
   Pax requiem, requies semina, semen . . . [9 1Kb] .
Heu! uitam gerimus inopem, timeatur amica
   Mente Deus, cumulus prosperitatis adest.
 Argenti consanguineo bis quinque Gabelo.
   Fili, chirographo teste, talenta dedi.
Mansitat urbe Rages Medorum, uade, reposce
   Debita; chirographum redde, petita feres.
His accede patris monitis [10 1Kb] te credere patris
   Consiliis, pietas intemerata iubet.
uiue, uale; ualeas cum ueneris ante tribunal
   Iudicis [11 1Kb] in patria [12 1Kb] gaudia patris habe.



CAPUT u.


Sic genitor, cui progenies deuota fauorem
   Exhibet, assensum commodat, ista refert:
Pro modulo, pater, etatis, parere paratus
   Sum tibi; quod suades approbo, iussa sequor.
Si nescis, ignoro uias, ignoro Gabelum,
   uix dabit ignoto quas tibi seruat opes.
 Cui genitor: Noli certis dubitare, recedat
   Pessimus in dubia sorte propheta timor.
Ne timeas, soluet tibi depositarius [13 1Kb] omne
   Depositum, reddet debita, tutus abi.
uiso chirographo reddet quesita, uiarum
   Ne seducaris schismate [14 1Kb] quere ducem.
Iussus abit, iuuenem uidet, oblatum sibi forme
   Dotibus insignem; letificatus ait:
Cuius es, o [15 1Kb] iuuenis? Raphel sic: Isrelita
   Sum. Puer huic: Rages notificabis iter?
Huic Raphel: uia nota mihi patet, ede Gabeli
   Mansi; si placeat ire, redire, ueni.
Nosco uiam [16 1Kb] , Rages urbs est, sita monte uocato
   Abathanus [17 1Kb] ; noui quo properare paras.
 Quem uidet, ignorat puer, ignorat Raphelem
   Esse sue comitem, quem rogat, esse uie.
Angelus angelicas dotes occultat, obumbrat
    Effigies hominis spirituale iubar.
Quem natura leuat [18 1Kb] pietas inclinat, honesti
   Forma ministerii pensat honoris opes.
Sic radium nubes obnubilat, umbra lucernam,
   Sic latet angelice nobilitatis apex.
Sic preceptoris non immemor angelus, esse
   uult minor obsequio, conditione prior.
Ad patrem maturat iter puer, omnia narrat
   uisa, iubet iuuenem letus adesse pater.
Procinctus Raphel uenit, intrat tecta, salutat
   Patrem progrediens exiguosque lares [19 1Kb] ,
Dicens: Sit Dominus uobiscum, uerba salutis.
   Obstupet anxietas obtenebrosa senis.
Cecatus tenebris languens, squalore grabati [20 1Kb] ,
   Sordidulus nescit, pullulat unde salus.
 Anxius et rogitans mortis compendia, uite
   Flebilis, horrescit dona salutis opem.
Sic queritur: Fluit [21 1Kb] unde salus misero mihi, cuius
   Pena quies, mors est uiuere, uita mori.
Heu! mors pigra uenit, nec peruenit, est mihi uita
   Mors melior; tenebris lugeo, posco mori.
Huic Raphel: Spera Domini suffragia, spera
   In Domino, Dominum dilige, sanus eris.
Est pietas pregrata Dei [22 1Kb] predulce flagellum
   uirga docens, uulnus utile, suaue iugum.
uerbera sunt patris, uelut uerbera grata, medetur
   uulnere, uulneribus [23 1Kb] mulcet amore, domat,
Elimat, recolit [24 1Kb] , figulus sua uasa, flagellat
    Quas recipit, medico uulnere, pastor oues.
Tunc senior: iuuenis bone, dic mihi, que sit origo
   Sanguinis, unde genus contrahis, ede, precor.
Cui Raphel: Queris tibi, mercenarius an sit [25 1Kb] ,
   An satis est eius notificare genus;
uis audire? uocor Azarias, Ananie
   Filius, hec animo sollicitudo cadat.
Exaltare suas dotes negat angelus, imo
   Prouidus hac sepelit calliditate genus.
Tunc supplex senior: Non irasceris [26 1Kb] amice,
   Quod uolui generis conditione [27 1Kb] frui.
Si placeat Rages natum perducere, presta
   Consilium [28 1Kb] , puero consule, confer opem.
Ne dubita [29 1Kb] dabitur merces condigna, laboris
   Antidotum, re, me restituente, feres,
 Ad Medos puerum ducas, exoro, reducas,
   Plus peto; plus reditus quam uia prima placet.
Sic Raphel: Quod poscis, adest, me preside, fretus,
   Me duce, tutus erit, me comitante tutus [30 1Kb] .
Flet genitor prolis [31 1Kb] digressu, preside tanto
    Gaudet, spes reditus gaudia preesse facit.
Progenies, pater, alterutrant [32 1Kb] suspiria, proles
   Patris amore gemit, prolis amore pater.
Preparat ergo uie condigna uiatica patris
   Cura, Deo grates multiplicare studet.
Digressus, Aue, geminat puer, oscula nato
   Ingeminat gemitu flebiliore pater [33 1Kb] .
In lacrymis animam [34 1Kb] dispensat mesta senectus
   Patris, quippe pater degenerare negat [35 1Kb] .
Clamat: Erit [36 1Kb] Dominus uobiscum, uos comitetur
   Angelus, et uigili sedulitate regat.
Dant pater et mater lamenta, salutat utrumque
   Filius; hinc abeunt, aggrediatur [37 1Kb] iter.
Hanna [38 1Kb] parens ruit in lacrymas; lamenta, querelas
    Ingeminat, matrem dissimulare nequit.
Qui presens placuit, absens exasperat, instat
   Quo presente fuit plausus, eunte dolor.
Matrem matris amor redolet, cum coniuge tristis
   Litigat, ut pietas officiosa iubet.
Heu nunquam fuerat [39 1Kb] quesita pecunia, cuius
   Causa prole pater orbus es, orba queror [40 1Kb]
Cur abiit mea tota [41 1Kb] salus, mea cura, senecte
   Presidium, matris gaudia, matris honor.
Quod nobis aberat, redimebat gratia [42 1Kb] prolis
   Pauperiem fugit hoc effugiente salus.
Presens delicias cumulabat filius, omnis
   Anxietas, uiso prolis honore sapit.
Sic genitrix; genitor lacrymas castigat, amicat
    Blanditiis, gemitus luxuriare uetat.
Ne timeas, desiste queri, reor, angelus alti
   Consilii, pueri concomitatur iter.
Ducet et adducet Deus hunc, sospes remeabit
   Natus, et incolumis prosperiore gradu.
Cessat ad hanc uocem matris querimonia, fletus
   Castigat, lacrymas terminat, ora premit.



CAPUT uI.


Procedunt comites puer, angelus; hoc duce felix
   Hoc [43 1Kb] socio, puero dux, Raphele puer.
Se tanto ductore puer Raphele ministro,
   Se Domino [44 1Kb] nescit sedulitate regi.
Pascit uterque uiam uerbis, collega fidelis
   Et custos, satagit preuius ire comes [45 1Kb] .
Ambos prima dies prope Tigrin ducit, in amnem
    Tobias properat mundificare pedes.
Piscis adest, pedibus immersis et instat, hiatum
   Ampliat, ut patulo deuorat [46 1Kb] ore pedem
Clamitat: Me [47 1Kb] piscis, heu! deuorat [48 1Kb] ; extrahe, suadet
   Angelus, extracto pisce medela patet.
 Extrahit angelicis monitis, exenterat, inde
   Intestina rapit sedulitate ducis.
Eligit, explorat fel, cor, iecur, hec tria sumi
   Prouidus insinuat angelus, ille fauet.
Quod piscis superest delibutum sale, uite
   Sufficit, usque Rages perficiatur iter.
Luce sequente die [49 1Kb] redimunt [50 1Kb] fastidia uerbis
   Alternis, rogat hic [51 1Kb] a Raphele puer:
Dic, Azaria frater, nobis [52 1Kb] de pisce reponi
   Que suades, aliquid utilitatis [53 1Kb] habent?
Angelus huic: Non uana rogas sed seria, iussi
   Seruari tria, que commodiora scio.
Particulam cordis adhibe carbonibus, omne
   Demonium, fumo subueniente, fugit.
Fel prodest oculis, fellis medicamine morbus
    Omnis abest, oculos obtenebrare potens [54 1Kb] .
Lumina fel sanat, uirtus promiscua cordis
   Et iecoris, pulso demone, prestat opem.
Inde puer loquitur: Ubi uis maneamus in ista
   Nocte; tua refert dicere, iussa sequor [55 1Kb] .
Angelus huic: Raguel prope mansitat equus honesti
   Cultor [56 1Kb] et affinis proximitate tribus:
Cui patris seruantur opes, huic unica uernat
   Nata decens, patris gloria, patris [57 1Kb] honor.
Hec tibi debetur; hanc posce [58 1Kb] , pater dabit, imo
   Hac uxore metes predia, rura, domos.
Tota patris tibi debetur substantia, ducas
   Hanc, moneo. Puer his obstupefactus, ait:
Audiui, sic fama refert, fuit hec data septem
    Sponsis, demonio mortificante iacent.
Si patiar similes casus, uterque parenti
   Unicus, hos constat, me moriente, mori.
Angelus huic: Aderunt tibi grata remedia, gratum
   Antidotum, monitis [59 1Kb] percipe [60 1Kb] tutus eris.
Hos demon perimit quos delectatio carnis,
   Non sobolis, stimulat uirginitate frui.
Quisquis sicut equus [61 1Kb] aut mulus gaudet abuti
   Coniugio, carnis uictus amore perit.
uirgine non tacta, tribus ora noctibus, insta
   uotis uota, preces accumulare stude [62 1Kb] .
Prima nocte iecur piscis combure, fugabis
   Demonium, iecur hac commoditate iuuat.
Nocte sequente Deo fundas [63 1Kb] suffragia, possis
    Ut patriarcharum religione frui.
Tertia nox fructum dabit, ut benedictus honore
   Multiplicis [64 1Kb] prolis fructificare queas.
Has tres excubias cole, ne prurigine carnis
   uictus, quam metuis promereare necem.
Sic age, fructus adest, diuino [65 1Kb] amore
   Sic tua uirginitas [66 1Kb] carne carere caro
 Indulget nox quarta thoro [67 1Kb] spe prolis habende,
   Non ueneris; monitis crede, medela datur.



CAPUT uII.


Angelus hec; puer obsequitur, Raguelis in [68 1Kb] edem
   Angelice monitu sedulitatis eunt.
Occurrit Raguel, iucunda fronte serenat
   Hospitium, faciem purpurat oris honor.
Hospitis arridet non hospes gratia, plausus
   Hospitis hospitium [69 1Kb] gratius esse facit [70 1Kb] .
Heret [71 1Kb] in aspectu [72 1Kb] pueri, diiudicat oris
   Effigiem, tanta gratuitate stupet.
Quod [73 1Kb] prolis facie, prolem [74 1Kb] prognosticat, arbor
   Fronde patet, legitur [75 1Kb] prolis in ore pater.
Post ait: Hanna soror consobrino Niniuite
   Hic quantum simili consonat ore puer.
 Post ait hospitibus: Mihi, queso, pandite uestra
   Que sit origo, mihi notificate [76 1Kb] genus.
Angelus huic: Nos Neptalia [77 1Kb] sumus ex Niniuitis
   Captiuis, uoluit nos superesse Deus.
Sic Raguel: Nunquid Tobiam gratia uestra
   Nouerit? Angelus huic: Nouimus ambo uirum.
Urbe, tribu nobis Tobias proximus, iste
   Tobie puer et filius; adde fidem.
His sibi narratis, Raguel stupet, oscula letus
   Dat puero teneris fletibus ora rigat.
Gaudia testatur uerbis: Benedictio, fili,
   Sit tibi multa, precor, perpetuumque decus.
Ex sacro genitore satus, quem uoce fateris
   Et facie, simili simplicitate placens.
 Hec dicente uiro, lacrymis exuberat uxor
   Anna [78 1Kb] pro fletu filia sacra [79 1Kb] madet.
Inde domum uidere iubet [80 1Kb] , desudat in usum
   Obsequii celebris Anna, puella, pater.
Fercula festa parant, aries mactatur, honore
   Hospitii, cumulat prandia mentis honor.
Cursitat huc illuc Raguel, discumbere letus
   Suadet utrumque; puer inficiatus [81 1Kb] ait:
Non epulas sumam uel prandia [82 1Kb] , donec
   Quam peto des natam conditione tori.
Miratur Raguel, septem periisse reuoluens.
   Ne cadat hic simili perditione timet.
Dum dubitat dare, quod petitur, sic angelus: Omnem
   Pone metum, dabit his tibi prospera queque Deus.
 Crede, reseruatur puero tua filia, sola
   Soli debet ei [83 1Kb] uirginitatis apex [84 1Kb] .
Tunc Raguel: Dominus gemitum, lamenta, querelas,
   Ut reor, admisit, conualuere preces.
Assensit precibus Domini miseratio, septem
   Stratis, hunc uoluit fructificare Deus,
 Et [85 1Kb] iuxta legem Moysi cognata marito
   Tradita cognato prolis abundat ope.
Trado lubens dextre puerili, deinde maritans
   Dextram uirgineam; flet pater, ista refert:
Qui Deus est Abraham, Deus Isaac et Iacob, omni
   Tempore uos foueat, uos benedicat, amen!
uestrum coniugium confirmet, prole beatos
   uos faciat, solidet federa, prestet opem.
Inde pater calamum deposcit, federa firmat
   Coniugii, scripti testificante nota.
Inde [86 1Kb] uacant epulis, ut sufficientia dictat,
   Non gula, non uentris ambitus, imo fames.
His factis tenebris, sopito sole, iubente
   Patre, maritalem preparat Anna torum.
Inde pius natam pater introducit [87 1Kb] in usum
    Coniugis, ingreditur uirgo coacta torum.
uirgo timet, lacrymis teneris exuberat, usum
   uomeris ignoti glebula prima timet.
Solatur genitor sic: Tedia multa, labores
   Multos passa, filia, funde preces.
Plausum post lacrymas, mel post absynthia, prestet
   Omnipotens, redimit prosperitate crucem,
Inde pius puerum pater introducit, uterque
   Sic cubat, ut manui collaterata manus.
Mente pares, par forma beat, par gratia morum,
   Consona uota [88 1Kb] , paris [89 1Kb] religionis amor,
Felix coniugium, par copula dum sociantur,
   Quorum par pietas, par genus, una fides.
Ambo pares, paritas quos comparat oris et eui,
    Mentis comparitas dispariare negat.
Nubit casta uiro [90 1Kb] , iusto deuota, puella,
   Coniuge uir dignus, digna puella uiro.
Quippe dolo purus puer [91 1Kb] , excessus pueriles
   Horret, et in puero scit redolere senem.
Preuenit etatem ratio, preponderat agro
   Messis adulta, minor messe stupescit ager.
Exspectare negat torporem temporis, annos
   Transgrediens uirtus, increpat usque moram.
In tenero sapit emeritum, stupet arbore maior
   Fructus, conqueritur area messe minor.
Mira patent, eui nouitas, oblita dierum
   Obstupet in puero delituisse senem [92 1Kb] .
Ultra femineum sexum uirguncula uernat
   Moribus, in fragili pectore rara fides.
 Esse pudica decens satagit se forma pudori,
   Seque pudor forme conciliari studet.
Alloquio suauis, uerbo succincta [93 1Kb] , modesta
   uultu, fraude carens, officiosa datis,
Sobria mente, uago discursu libera, fastus
   Nescia, consulta simplicitate preit [94 1Kb] .
 Arma supercilium gerit exclusiua fauoris
   Illiciti, ueneri [95 1Kb] forma fauere negat.
Forma pudicitie pacem coniurat, et hostis
   Que [96 1Kb] solet esse, fidem perpetuare studet.
Femina iusta, potens, pia, casta [97 1Kb] , pudica [98 1Kb] , maritat.
   Sic aduersa ligat, que fluitare student [99 1Kb] .
Quantum coniugii prefati forma modernis
   Distat coniugiis, quis sine labe torus?
Ecclesie nostre quantum Synagoga [100 1Kb] fidelis
   Temporis antiqui preminet? Unde pudor
Nos pudeat, quod [1 1Kb] prefuerat Iudea moderne
   Ecclesie; nucleo testa, figura rei.
Heu! quantum deserta fides mendicat, et unde
   Catholice cecidit religionis apex.
 Que nubit [2 1Kb] , uel quis nunc uxoratur amore
   Prolis, quis ueneris armiger esse negat?



CAPUT uIII.


Introducta timet pia uirgo, propheta [3 1Kb] timoris.
   Supplicat in uultu simpliciore rubor.
Illibata timet fossorem gleba, timescit
   Ad maris accessum uirginitatis honor.
Angelici monitus Tobias fit memor, inde
   Cassiduli [4 1Kb] profert auxiliare iecur.
Seruati iecoris partem carbone marito [5 1Kb]
   Urit, odor fumi spargitur, hostis abest [6 1Kb] ,
Partibus Aegypti summis Raphele ministro
   Demonis improbitas illaqueata latet [7 1Kb] .
Tobias uocat uxorem, cui talia: Sara
    Surge toro, decus est nos uigilare Deo.
Expedit ut Domino iungamus nos triduanis
   Noctibus, orantes magnificare Deum.
Patrissare decet nos, sacra stirpe creati
   Debemus meritis equiparare patres.
Post triduum nobis dabitur [8 1Kb] commissa [9 1Kb] facultas
   Coniugii; uirgo surgere iussa, fauet.
uirgo uerecundat, soluensque [10 1Kb] tributa pudoris
   uirginei, roseus supplicat ore rubor.
Surgit uterque, preces satagunt effundere, uite
   Incolumis rogitant commodiore [11 1Kb] frui.
Tobias docet exemplo, quod predicat ore,
   Supplicat, ut pietas officiosa iubet:
Te, Deus omnipotens, benedicant omnia [12 1Kb] , laudes
   Exhibeant ignis, humor, inane, solum.
 De limo terre placuit [13 1Kb] formare parentem
   Primum; solus erat posteritatis [14 1Kb] inops.
Huic Euam sociam tua dispensatio iungi
   Disposuit, nostrum pullulat unde genus.
Sic nos consocia, sic firma federa nostri
   Coniugii, sic nos fructificare uelis.
 Non nos sollicitat [15 1Kb] ueneris lasciuia, uerum
   Progenies, uerum posteritatis [16 1Kb] honor.
Nos sociat, nos legitime consensus amicat
   Mentis non ueneris [17 1Kb] preda [18 1Kb] pudoris amat [19 1Kb] ;
Da sobolem, rogo, que studeat per secula secli
   Successiua tuum magnificare decus.
Sara refert: Miserere, precor, miserere duorum
   Ut liceat nobis [20 1Kb] consenuisse simul [21 1Kb] .
Inde uocat [22 1Kb] Raguel seruos, cum [23 1Kb] preco diei
   Gallus preuigili concinit ore diem.
Suspectus senior uigilat, timet ille maritus
   Ne cadat, ut septem procubuisse liquet.
Ergo parat foueam lugubri mente sepulcrum
   Tobie, generum morte iacere timet.
Post, sponse loquitur, eat una pedissequa, uitam
    uel generi properet notificare necem:
Si cecidit gener ut reliqui, noctu sepeliri
   Hunc decet, in generum degenerare nego.
Ad thalamum maturat iter, discurrere iussum
   Mancipium [24 1Kb] iubet, hos uiuere uisa refert.
Letatur Raguel, plausus agit Anna [25 1Kb] fideli
   Mente, Deo grates accumulare studet:
Te benedicamus, Deus Isrel, est data nobis,
   Te tribuente, salus; te mediante, fauor,
Blanditiis fletum commutas, melle cicutam [26 1Kb] .
   Damna datis stipulam messe, fauore metum.
Nos tua respexit miseratio, quos tua nectit
   Gratia, perpetua sedulitate regas:
Ut ualeant offerre preces, holocausta, fateri
   Te Dominum, laudes concelebrare tuas.
 Gentibus ut cunctis fiat liquidum, quia solus
   Iura monarchie primipotentis habes.
Post Raguel foueam cumulari [27 1Kb] precipit, exsul
   Spes redit, emergunt gaudia, meror abit [28 1Kb] .
Anna [29 1Kb] deinde iubet, ut querat prandia [30 1Kb] , querat
   Congrua queque, quibus expediatur honor.
Inde duos uitulos pingues ouiumque maritos
   Quatuor occidi precipit, Anna fauet.
Letus adesse iubet dapes [31 1Kb] , introducit amicos
   uicinos, domini ridet honore domus.
[32 1Kb] Dissonat, heu! quantum mense mensura modernis
   Deliciis, quantas scurra ligurit opes.
Quid seruire gule prodest, ut preda macelli
   uenter precipiti pondere membra premat.
Ut uiuant, comedant [33 1Kb] prudentes; histrio uiuit
    Ut comedat, uendit predia, uendit agros.
uentribus esca datur, uenter escis [34 1Kb] , Deus escas
   Destruit et uentres; sic [35 1Kb] sacra uerba canunt.
Hoc conuiuiolo uia [36 1Kb] uite sufficit, omnis
    Luxus abest, omnis crapula, pauca placent.
Non petitur placitura gule uenatio, nullum
   Altile, nec [37 1Kb] sicci pectoris ira piper;
Non uerubus uoluuntur aues gustusque saporis
   Index [38 1Kb] , non studet hic intitulare merum.
Nullus [39 1Kb] adulatur, sententia nulla palati
   Queritur, hic satis est pacificare famem.
Sufficit hic quicunque liquor, cibus omnis, et [40 1Kb] esca,
   Sic quecunque fames uicta, liquore sitis.
Prestant nulla gule, nature paucula [41 1Kb] , uite
   Usum pauperibus plurima, cuncta Deo;
Prestat honor dapibus; inter conuiuia letus
   Tobiam Raguel flagitat, iste [42 1Kb] petit.
Me tua sollicitat, fateor, digressio, gaudens
   Quo presente fui, digrediente queror.
 Hoc precor; hoc moneo, me deposcente duabus
   Hebdomadis, placeat continuare, moram
Conuiuio, foueat precibus tua gratia, noli [43 1Kb]
   Noli primitias depretiare precum [44 1Kb] :
Armate ualuere preces, quod [45 1Kb] amicus amicum
   Seu dominus seruum postulat [46 1Kb] , arma gerit.
Inde facultatem Tobie fronte serena
   Dimidiat, scripto testificante, socer:
Post obitum reliquam partem largitur habendam
   Confirmant; statuunt federa, pacta ligant.



CAPUT IX.


Tobie pietas Raphelem mulcet, amicat,
   Obsequitur, placida simplicitate fauet.
Aestimat hunc hominem forma deceptus, honorem
   Angelus angelicum notificare negat.
Nescit quid lateat [47 1Kb] hominis sub imagine
    Quod tegitur fragili cortice, thuris odor.
Exhibet huic grates, colit hunc, quem preco fauoris
   Dictat amor, fida sedulitate rogat:
Scis Azaria frater, fateor, quod munere nullo,
   Obsequiis ualeam concolor esse tuis.
Si tibi me seruum tribuam, tibi consona merces,
   Digna dari nequeunt premia, dignus honor.
Quippe tibi sacra religio; tibi uernat honestum
   Consilium, morum gratia, firma fides.
Excedis decus humanum, uirtutis in usum
   Mentem, uerba, manus fructificare facit [48 1Kb] .
Tanta fides, tantum meritum [49 1Kb] fastidit honorem
   Mentibus humanis conciliare suum
 Moribus, incessu membris [50 1Kb] , qui totus in astrum
   Exuis humane conditionis onus [51 1Kb] .
Hoc precor, hoc rogito, Dominus mihi prestet honori
    Respondere tuo prosperiore manu.
Si mora nos teneat reduces, utrumque parentem
   Expressa reprimit [52 1Kb] anxietate dolor.
Me meus adiurat socius, adiuratio cuius
   Me retinet, pudor est depretiare preces.
uade Rages, seruos, animalia sume, Gabelo
   Tutus chirographum trade, talenta feres.
uade, uale [53 1Kb] , nobis iubeas saluere Gabelum
   Cognatum, ueniat te redeunte, precor:
Angelus obsequitur Tobie, nescit abesse
   Iustis angelice nobilitatis honor.
Aspirat precibus, parat ire duosque camelos,
   Bisque duos seruos eligit, haurit iter.
Inde Rages properat citus, ingressusque Gabeli
   Tecta, uie causas explicat, ista refert,
 Chirographum tradit, recipit talenta [54 1Kb] , Gabelo
   Tobie precibus [55 1Kb] concomitante redit.
Maturant reditus [56 1Kb] , Raguelis tecta Gabelus,
   Intrat, dum colitur connubiale [57 1Kb] sacrum,
Precipite pede Tobias occurrit, amica
   uoce relaturum, clamat uterque, uale:
Sumens illud Aue, teneris rigat ora Gabelus
   Fletibus, et religit [58 1Kb] prolis in ore patrem.
Flens rogat hunc: Tibi sit benedictio plurima, multa
   Prosperitas, Dominus te benedicat, Amen.
Optimus est genitor, elemosyna cuius egenus
   Compatitur, sepelit corpora, prestat opem.
Prospera det uobis Dominus, dat [59 1Kb] cernere natos
    Natorum, tribuat multiplicare genus.
Tertius et quartus, precor, a uobis uideatur
   In uestre sobolis prosperitate gradus.
Respondetur, Amen, a circumstantibus, inde
   Dat festiua dapes, lagena merum:
Dulcis amicorum redolet congressus, amicos
   Expedit affectus alterutrare [60 1Kb] suos
Casus commemorant, nec prandia festa timorem
   Excludunt Domini, nec pietatis egent.



CAPUT X.


Tobias pater exspectat, miratur, acerbat,
   Qui timor in dubiis deteriora canit.
Computat elapsi dispendia temporis, eger
   Nati conqueritur ulteriore mora.
Dum recolit prolis pretium, qui prolis egenus
    Dimidia queritur parte carere sui.
Canitie miser impexa lamenta propinat,
   Que mentis pietas expositura iubet:
ue mihi, quod nocui tibi, fili, ue mihi, nunquid
   Schismata te retinent insidiosa uie?
Dic, soror Anna, putas quod depositarius ille
   Decessit [61 1Kb] , nunquid inficiantur opes?
Anna parens ruit in lacrymas mestissima, planctus
   Aggregat, armato destruit ungue genas.
 Ad prolis reditum mater suspirat, amica
   Mente sapit, matrem degenerare negat,
Dant gemitus senior, ueterana, remedia fletus
   Continui neuter accipit, Anna refert:
Heu! fili, mea salus, mea gloria, cesset
   Hec mora, ne cogat [62 1Kb] nos mora certa mori,
Quod peregrinari te misimus, unica nostre
   uirga senectutis, posteritatis honor.
Te presente, nichil aberat, tua gratia presens
   Ampliat et redimit, quod minus esse potest.
Nos miseri merito patimur, conamine quorum
   Est data digressus copia, causa uie.
Sic genitrix; genitor solatur: Tolle querelas,
   Nos decet in dubio prosperiora loqui.
Anna tace, noli turbari, sospite nato
    Gaudebis, lacryme commoditatis egent.
Ne timeas, uir qui pueri moderatur habenas
   Et reditum uernat religione, fide.
Mater non recipit fletus solatia, matris
   Excubias uigili sedulitate gerit.
Circinat, egressus [63 1Kb] scrutatur compita, querit,
   Explorat, sobolis non meminisse nequit.
Dum recolit sobolem sapiunt lamenta, querele
   Dulcescunt, redolet prolis amore dolor.
Tobiam Raguel precibus circumuenit, instat
   Arguit, adiurat, inficiatur iter.
Dissuadet reditum sic: Fili, postulo, crede
   Consilio, reditum precipitare nega,
Non te sollicitet mora, mittamus paranymphum [64 1Kb] ,
    Quo mediante, patri sit tua certa salus.
Queso, mane noli, noli discedere, noli
   Ut redeas soceri sollicitare domum.
Fructus amicitie iubet hec secreta profari,
   Uti consiliis, alterutrare [65 1Kb] iocos.
Tobias negat assensum, sic littus aratur,
   Sic later abluitur, sic pia uerba cadunt.
Dum genitus memorat [66 1Kb] utriusque parentis, anhelat [67 1Kb]
   Ad patriam, subitum premeditatur iter.
Quippe timet pia progenies, ne mesta senectus
   Amborum deleat luxuriare [68 1Kb] moram.
Sepius excusat sic: Me desiste precari,
   Chare pater, monitis parce, reflecte preces.
Quippe dies numerant pater et matercula, nolo,
    Nec decet in mortem precipitare senes.
Flet genitor, genitrix iterat lamenta; moranti
   ue mihi, ne pereant, me faciente moram.
Nolo mei causa patrem decedere, malo
   Precipitare moram, quam patricida mori.
Copia sit nobis reditus, oratio nulla
   Impetrare potest, nos remeare iube [69 1Kb] .
Cum Raguel nullis precibus, nec amore teneri [70 1Kb]
   Sensit [71 1Kb] eos, mesta sedulitate fauet.
 Saram tradit ei, famulos, armenta, camelos,
   Ancillas, reliquas, que retinentur [72 1Kb] , opes:
Partitur genero, que singula possidet, ornat
   Obsequiis, honerat [73 1Kb] rebus, honorat opem [74 1Kb]
Affligit socerum [75 1Kb] generi digressio, natam
   Dum uidet . . , [76 1Kb] pater, non pater esse nequit.
Sic rogitat: Domini uos dirigat angelus, adsit,
   Aspiret, faueat [77 1Kb] prosperiore gradu.
O si nostra mihi pateat generatio, summis
   Deliciis, summa prosperitate fruar.
uos Dominus regat incolumes, uos prole beatos
   Efficiat, stabili uos pietate regat [78 1Kb] .
Tristis uterque parens natam producit, amica
   Oscula dant, fletu liberiore madent.
Talibus exorant: Socerum uenerare, maritum
    Dilige, mecari respue, sperne malos.
Prouideas domui, seruis blandire; proteruos
   Corrige, pauperibus consule, plaude bonis.
Sit discurrendi [79 1Kb] frenata licentia, sponsi
   Cognatos humili sedulitate cole,
Sis pia, sis simplex, sis blanda, modesta, fidelis,
   Iusta, fauens, humilis, religiosa, placens.
His dictis, iteratur aue, dant oscula, fletu
   Delibuta pio, disgrediuntur, eunt.



CAPUT XI.


Hos reduces Carran [80 1Kb] uix senes et quinque diebus
   Prouehit, hic ceptum dimidiatur iter.
Tobie Raphel hec suadet: Amice, parentis
   Sis memor, intuitu sospite cecus eget.
 Maturemus iter, coniux, animalia, serui
   Nos poterunt gressu properiore [81 1Kb] sequi.
Tobias fauet his, procedunt ambo, relicta
   Cetera succedunt languidiore gradu.
Angelus hec: De pisce datam tibi fellis habeto
   Particulam, nobis auxiliaris erit.
Tobias fouet his, patrisque salute salutem,
   Qua fruitur natus [82 1Kb] alterutrare cupit.
Accelerant, natalis humi dulcedine gaudent [83 1Kb]
   Tobias, stimulos addit uterque parens.
Anna supercilio [84 1Kb] montis speculatur, amica.
   Sedulitate uices excubitoris agit.
Dum desiderio famulantur lumina, natum
   Prospicit, exspirat qui fuit ante dolor.
Gaudia uisa patri denuntiat, obuia proli
    Cursitat, etatis immemor, exit anus.
Ad geniti reditum genitoris gaudia nullum
   Obsequium uocis enucleare potest.
Angelus hec iterat: Dominum prece pronus adora
   Supplice, dum patris ingrediare domum.
Solue Deo grates cuius remeas ope, gaudens;
    Incolumis, placida sedulitate [85 1Kb] fruens.
Cuius presidio, cuius conamine, cuius
   Consilio nostrum fructificauit iter.
Oscula multiplica patri, medicamine fellis,
   Quod geris, unge patris lumina, morbus abest;
Nature uitium redimens, pietate fidelis.
   Excubitor certat procelerare [86 1Kb] canis,
Blanditur laribus notis, dominique [87 1Kb] salutes
   Insinuat, cauda mobiliore [88 1Kb] loquens.
Tobie canis aduentum prenosticat [89 1Kb] , exit,
   Currit uterque parens, hic anus, inde senex,
Annos euacuat cecus pater, oscula nato
   Imprimit et palpat predubitante manu.
Ora madent lacrymis gaudentibus, oscula, plausus;
   Amplexus satagit ingeminare pater.
 Angelus ut suadet, Tobias intrat, adorat,
   Et Domino grates officiosus agit.
Ut pietas dictat fellis medicamina profert
   Cassiduli [90 1Kb] , sanat lumina, uisus adest.
Est albugo uelut oui membranula lapsa
   Ex [91 1Kb] occulis, lumen redditur, umbra fugit,
Exhilarat cecum uisus, dulcedo salutis
   Gratius ex morbo preueniente sapit.
Respirat uigor intuitus, priuatio pulsa
   Cedit, adest habitus, letificatque senem.
Precursor baculis gaudet cessare, quiescit
   Tentatura uie, que solet esse manus.
Glorificant Dominum senior, ueterana, laborant
   Letitia, senior supplicat, ista refert:
 Te benedicamus, Deus Isrel, es mihi gratum
   Presidium, morbi meta, salutis iter:
Tentas, ut releues; premis, ut medeare; flagellis
   Sanas; uulneribus scis redolere patrem.
Te laudo, te glorifico, te predico, cuius
   Munere progenies aspicienda uenit [92 1Kb] .
Ut dilapsa dies est septima, sacra camelis,
   Seruis et reliquis concomitata uenit.
Sacra refert [93 1Kb] Raguelis opes, censumque Gabelo
   Depositum, soceros letificare nuru.
Cursitat Anna senex, nurus congaudet, amicis
   Sudat in obsequiis officiosa domus.
Tobie congressa tribus letatur [94 1Kb] , amici
   Conueniunt, celebrant gaudia, uerba serunt.
Adueniunt Nabogar et Caphat [95 1Kb] , patris amici,
    Et consobrini, proximitate tribus.
Iunior exsultat Tobias, prospera narrat,
   Queque uie monstrat commoda, monstrat opes.
Magnificat laudes Raphelis, quo duce sanum
   Ire redire dedit Primipotentis apex.
Post consobrinos plausus genitoris, amicos
    Conuocat, et gemino uernat honore domus [96 1Kb] .
Gratia dum nubit fortune, fructus honoris [97 1Kb]
   Plenior est, fauor hinc militat, inde genus.
Hinc reditu prolis gaudent, hinc sospite uisu [98 1Kb]
   uisu [99 1Kb] , sic geminat gaudia causa duplex.
Leta tribus septem conuiuia festa diebus
   Continuant, plausu mellificare [100 1Kb] dapes.



CAPUT XII.


Inde pater nato loquitur [1 1Kb] : Que premia digna
   Isti, que dabimus emolumenta uiro?
Quippe tibi fidus comes exstitit, utilis, almus,
   uerax, consilio prouidus, arte potens.
Nil mortale sapit sua conuersatio, sacre
   Mentis honestatem predicat oris honor
Filius huic: Comes est dignus mercede, labori
    Respondere suo premia digna decet.
Quanta fides [2 1Kb] , quis honor, que gratia, nulla
   Lingua, labor nullus, certificare potest.
Est pretio dignus operarius, aspice quante,
   Quante contulerit commoditatis opem.
Duxit, rexit iter, fida pietate reduxit
   Incolumem, gressu preuius, ede cliens.
Morsibus eripuit me piscis, ducere Saram
   Suasit, demonium repulit [3 1Kb] , unde salus;
Progrediens Rages [4 1Kb] , quesita talenta Gabelo
   Attulit; hoc, genitor, subueniente uides.
Commoda restituit tria: Te solamine mestum
   Letificat, cecum lumine, prole patrem.
Blandus in obsequiis erat, in sermone modestus,
    Proposito stabilis, religione sacer.
Qui studet illius preconia promere, solem
   Famosis [5 1Kb] facibus preradiare [6 1Kb] parat.
Que dabimus condigna uiro [7 1Kb] stipendia, poscit
   Dos compensare dote, fauore fauor.
uade, rogo [8 1Kb] , genitor, dignetur sumere censum
   Dimidium, dignus uberiore dato,
Cum sit digna fides finali messe, quod isti
   Detur, cum sata sint plurima, pauca seges [9 1Kb] .
Que [10 1Kb] seuit, capiat, coluit uineta, fruatur
   Fructu; fregit humum uomere, grana metat.
His dictis, genitor, natus, Raphele uocato,
   Conueniunt, resident interiore domo.
Sic genitor: Tibi digna Deus stipendia prestet
   Pro meritis, merite messis honore uiue.
Pauperies que nostra nequit, diuina facultas
    Suppleat, eclipsim ne patiatur honor.
Accipe dimidium census, cape fronte serena,
   Quod dabitur, redolet dantis honore datum,
Ut pateat [11 1Kb] iubar angelicum, parat angelus, error
    Discedit, redeunt uera, lucerna patet,
Emergit iubar in tenebris, farragine granum
   Elicitur, nucleus cortice, nube nitor.
Exuit ambiguum ueri emptor, exit opaca
   Nocte dies, fumo flamma sepulta nitet.
Angelus hec: Pretium nolo [12 1Kb] mortale, nec istis
   Indigeo, munus spirituale metam.
Quod prestat [13 1Kb] , Dominum benedicite, fabrica fabro,
   Auctorique suo confiteatur opus.
Secretum regale regi deposcit, ad horam
   Mysterium latuit, exhibeatur opus [14 1Kb] .
Ieiunante, comes prodest elemosyna, uita
   Iusta [15 1Kb] , reos possunt conciliare Deo.
Liberat a mortis laqueis [16 1Kb] elemosyna, sordes
    Abluit, auctori [17 1Kb] dulce perorat opus.
uitam perpetuam uenturam prestat, honorem
   Corporeum, prestat spirituale decus.
Sunt eius comites: pietas, fiducia, plausus
   Mentis, sobrietas, intemerata fides.
Quisquis iniqua gerit, animam captiuat, honestum
   Prosequitur, iustum damnat, honoris eget.
Proh dolor! heu mors est retributio criminis, heres
   Anxietas, meror armiger, ira comes.
Occultum reserare libet, sub imagine tectum
   Humana uoluit me latitare Deus.
Dum nudos uestire soles, sepelire peremptos
   Pascere mendicos, collateralis eram.
Me pro te  fudisse preces perpende, precanti
    Compatiens, Domini gratia misit opem.
Te non sollicitent diuina flagella, probare [18 1Kb]
   Te uoluit, medico uulnere, patris honor [19 1Kb] .
Me Deus huc misit, ut nubat Sara, fugato
   Demone, ne uisu destituaris inops.
De numero septem sum spirituum quibus esse
   Esse datur summi presulis [20 1Kb] ante statum.
Causa fuit duplex [21 1Kb] aduentus, oratio Sare
   Et tua, cura fuit una, ruina duplex,
Sum Raphel, summi Patris angelus. Audit uterque [22 1Kb]
   Et stupet, attonito supplicat ore timor,
Prostrati facies inclinant, angelus egros
   Solatur, timidos recreat, ista refert:
Pax uobis maneat [23 1Kb] , nolite timere, uoluntas
   Me Domini misit, iussa paterna [24 1Kb] sequor.
 Celica consuluit uobis miseratio, grates
   Expedit assiduas uos iterare Deo [25 1Kb] .
Esse uidebar homo uobis mortalibus, uti
   Deliciis, potu, ueste, sopore, cibis.
 Mortales non gusto cibos, me latria pascit,
   Me condimentum spirituale fouet,
Me Domini iubar irradiat, me lampade summi
   Presidis intuitus exsatiare nequit.
Ut redeam tempus petit, ergo reuertar ad illum,
   Qui me misit, eum nos celebrare decet.
Hoc moneo, Dominum benedicite, psallite, laudes
   Decantate, Dei [26 1Kb] concelebrate decus [27 1Kb] .
His dictis, fugit ex oculis, nec luminis usus
   Ad patriam [28 1Kb] raptam notificare potest.
Prosternuntur humi tribus horis, extasis ambos
   Occupat, accumulant uota, pluuntque [29 1Kb] preces
In mirabilibus Domini desudat uterque,
   Laudibus [30 1Kb] , et gemitu flebiliore madent.
Sed quia regreditur Raphel responderit utrum
    uera, labor meritus enucleare parat [31 1Kb] .
Seria, nec sterilis emergit questio, digna
   Solui, ne lateat, quod patuisse decet.
Discutiatur utrum sit uerus angelus? absit.
   Absit ut angelico peccet in ore dolus,
Non potuit nisi uera loqui paranymphus [32 1Kb] , ameno
   Fonte madens, a quo uera fluenta fluunt.
Retulit ista: uocor Azarias, Ananie
   Filius; inciso cortice, grana patent.
Inuoluit cinis igniculum, laterna lucernam,
   uox sensum, nucleum testa, fauilla iubar.
Granum preniteat stipulis, essentia forme,
   Res umbre, cineri flamma, lucerna luto.
Inspice, quid lateat, pateant enigmata, uerum
   Sit tibi, quod recitat spiritus, alma nois [33 1Kb] .
 Dicitur adiutor Azarias, Ananias
   Gratia, siue Dei gloria, fige [34 1Kb] fidem.
Quippe ministerio Deus angelico sua prestat
   Munera, premonstrat signa, propinat [35 1Kb] opem
Dum seruit natura Deo, dum celica replet
   Iussa, iuuant figulum uascula, membra caput,
Quippe creaturis uti diuina potestas
   Iure potestatis ad sua iura [36 1Kb] potest.
Quos in filiolos exaltat [37 1Kb] adoptio summi
   Patris, eos Domini iussa iuuare decet.
Consule Scripturas, lege Pauli dogmata. Paulus
   Nos [38 1Kb] adiutores asserit esse Dei.
Est Azarias Ananie filius omnis [39 1Kb]
   Quo famulante Dei gratia [40 1Kb] patet.
 Sic sopita iacet dubitatio, nubila lucent,
   Res radiat, loquitur spiritus, umbra tacet.



CAPUT XIII.


Mirantur ueterana, senex [41 1Kb] maturior euo
   Et sensu, senior supplicat, ista refert:
Rex, eterne Deus, tibi laus, tibi gloria, regnum
    Immortale tibi, sit sine fine decus.
Solus ubique potens, solus regis omnia, solus
   Rex [42 1Kb] es iustitie, sol sine nube nitens.
Te solum sine fine Deum uenerantur, adorant
   Aer, ignis, aqua, locale locus [43 1Kb] .
Quidquid erat, facit, est [44 1Kb] tibi confiteatur et omnis
   Lingua tuum nomen magnificare uelit.
Rex es, eris, sine principio, sine fine, creatis
   Rebus cuncta creans, non nequit esse prior.
Non habuit, nec habere potest primordia princeps,
   A quo principium primitiatur iter.
Non cepit, nec incipiat [45 1Kb] Deus esse, potestas
   Cuius principium fons et origo fuit.
Incepisse nequit causarum causa, creator
   Urbis, origo boni principioque prior.
 Omnia qui fecit, prior est cunctis [46 1Kb] , prior esse
   Non poterit soboles patre, satore satum.
Ducis ad infernum, miserando reducis acerbis
   Nos Pater ex [47 1Kb] uitiis, nos pietate iuuas.
Nemo potens poterit, ut te fugiat, tua uirtus
   Regnat ubique, premis fortia, seua domas.
Nescit honor tuus eclypsim, tua gloria [48 1Kb] finem,
   Lux tenebras, mortem uita, corona iugum.
Gens que non . . . [49 1Kb] Deus esse, fuisse, futurus
   Esse queat stabili sedulitate sciat.
Crimina nostra patris pietas castigat, amicat
   Suppliciis [50 1Kb] , sanat uulnere, clade docet.
Illum confiteor, illi grates ago; casus
   Peccatoris ei non placet, imo salus.
Magnifica Dominum, plebs Isrelitica, lauda,
    Confiteare, nega non meminisse Dei.
Dispersit Domini nos indignatio [51 1Kb] , nostris
   Ut colat exemplis, gens inimica Deum
uos narrare decet Domini magnalia, magnus
   Laudes magnificas promeruisse potest.
Que bona contulerit nobis perpendite, regem
   Exaltate, fidem confiteatur opus.
A uitiis conuertimini, coram patre iusti
   Esse studete, scelus cesset [52 1Kb] ; abundat amor.
Electi Domini Dominum benedicite, corde
   uoce, manu laudes notificate Deo.
Sit Domini timor in uobis, castoque timori
   Nubat et in fructum promoueatur honor [53 1Kb] .
Ierusalem, recte Dominus [54 1Kb] castigat, iniqua
    Plebs tua fusa iacet, flebilis, exsul, inops
Que pateris mala, promeruit tua crapula, casus
   Dignus te cruciat, talio digna premit.
Affligit reprobos Deus, ex pietate tenetur
   Castigare suos prouida cura Patris [55 1Kb] .
Non punit gladio Domini [56 1Kb] clementia, nullis [57 1Kb]
    Infert supplicium materiale Deus [58 1Kb] .
Sic Deus affligit reprobos, non incitat [59 1Kb] hosti
   Exponit, retrahit dona, reflectit opem [60 1Kb]
Quippe Pater noster, dum se sperni uidet, hosti
   Nos seruire suo non refouere negat.
Es pius, es patiens, ire turbatio nulla [61 1Kb]
   Pacis in auctorem bella mouere potest.
Dicitur irasci, quia dum se retrahit ire
   Filius, hostis atrox instat, acerbat, obest.
Ierusalem, tibi multa dedit Dominus Deus [62 1Kb] , ausa
   Es reprobare Deum, depretiare fidem.
Inuitauit opum luxus [63 1Kb] , contagia, uite
   Perniciem, merite perditionis onus.
Hostis eras fidei luxu corrupta, soluta
   Deliciis, uitiis ebria, legis inops.
 Unde Deus tibi consuluit, mandata relegas
   Celica, compensas perditione datum.
Heu pateris gentile iugum, captiua laboras
   Sub Domino, Domini carcere pressa gemis.
Non est qui miseram te consoletur, asylum
   Commodum, auxilium presidiale ferat.
Ecce Iacob premitur, Esau dominante, cercet
   Ioseph compedibus Ismelita patens.
Eiulat [64 1Kb] Hebreus, Aegyptus imperat, instat
   Perfidie cumulus, spernitur egra fides
Fructibus, heu! rapti sicut custodia cessat
   Pomorum, cesis ciuibus, orba iaces [65 1Kb] .
Inuitat Deus ad ueniam per scandala, querit
   Tete legitima religione frui.
Te Deus impleuit opibus, dispendia morum
    Tota superfluitas luxuriare facit.
Libera, diues eras, successibus obuia, uernans
   Deliciis, felix principe, ciue potens.
Te cruciat Deus ex propriis excessibus, instat [66 1Kb]
   Tanta lues, quantum preradiare soles [67 1Kb] .
Est innata tibi dissensio, sanguine primum [68 1Kb]
   Delibuta, seris schismata, bella moues.
Ierusalem, tua progenies te cogit abuti
   Nomine, dum pacis uisio pacis eget [69 1Kb] .
Te prohibet tua plebs mala, peior, pessima, discors,
   uocis pacifici [70 1Kb] significata sequi.
Nominis effectum nescit [71 1Kb] exponere, crebra
   Cede, per antiphrasim nomen habere potest.
uicinis es facta tuis illusio, dantur
    Esca uolatilibus uiscera cesa patrum.
Consolare, queri noli, letare, doloris
   Antidotum, Domino conciliante, patet [72 1Kb] .
Spem refoue, Dominum confessa reuertere, laudes
   Multiplica, dabitur continuata salus.
Indilata tibi dabitur protectio, ciues
   Restituet Dominus, menia, rura, domos.
 Pristina reddetur tibi iurisdictio [73 1Kb] , fractis
   Gentibus, expulso schismate, plausus erit.
Gentilis rabies modo uictrix [74 1Kb] uicta tributum
   Reddet [75 1Kb] supplicium uincta [76 1Kb] coacta pati.
Psalle Deo, persolue Deo pia uota, fouebit
   Te Deus, et redimit prosperitate crucem.
Reliquie nostri generis te preesse uidebunt,
   Orbe tua dabitur ampla salute salus.
Depretiata [77 1Kb] prius fides [78 1Kb] predaria, prede
   Preda, sue fiet predo, ligatus, inops.
Qui te despiciunt [79 1Kb] , maledicantur; benedicens
   Te benedicatur Primipotentis ope.
Filiolis letare tuis, urbs sacra, reducet
   Hos ad te Dominus commodiore uia.
Clara smaragdus erit tibi siue sapphirus, ut inde
    Multiplices muros [80 1Kb] edificare queas.
Ex lapidibus fient pretiosi schemate muri
   Ambitus, ut pretium schematis ornet [81 1Kb] opus
A perior quanto precessit lesio, tanto
   Successu dabitur liberiore [82 1Kb] frui.
Natio proueniet [83 1Kb] tibi fundet munera uotis
   Rebus adorabit religiosa Deum.
Plebs diuersa [84 1Kb] tibi remeabit nescio luxus
   Sobria, iusta, placens, officiosa Deo [85 1Kb] .
Per uicos populus canet Alleluia, platee
   Ridebunt uario flore, fauore, iocis.
Plebs concinnabit Domini preconia, mentis
   Deuote iubilum notificabit opus.
Rex benedicatur, cuius clementia planctus
   Presse Ierusalem respicit, addit opem.
 Spiritus omnis amet Dominum, benedicat, adoret
   Glorificet, celebri credulitate colat.
Et pius et [86 1Kb] fortis, Pater et Dominus dominantem
   In Patre te colimus, in dominante Patrem.
Sit tibi maiestas, laus, fama, potentia, uirtus,
   Imperium, resonet spiritus omnis, Amen.



CAPUT XIu.


Sic genitor [87 1Kb] ; nec uerba carent uirtute, moderno
   Tempore uerborum pars manifesta patet [88 1Kb] .
Altera pars que spondet opem, sub iudice pendet
   Et fluitat, uicto gaudeat hoste fides.
uite reliquias post reddita lumina pace
   Haurit et illesa religione senex.
Dispensat radios sol uespere, plenius hora
    uespertina solet intitulare [89 1Kb] diem.
Desudat [90 1Kb] uirtutis ager [91 1Kb] celeste talentum
   Multiplicans, Patris horrea messe replet.
Obsequitur regi, castigat turpia [92 1Kb] prolem.
   Instruit exemplis, religione docet.
Increpat elatos, iratos mitigat, egris
   Compatitur, miseros uisitat ore, manu.
 Continuat meritum merito, finemque maritans [93 1Kb]
   Principio, sanctus sanctior esse studet.
Iam grauis est etate senex, a carne tributum
   Exigit asperitas irreuocata necis.
Languet uita senis, mortis cognata senectus
   Precinit aduentum flebiliore tuba.
Plurima clarescunt mortis symptomata, tanquam
   Coniurata premunt tedia multa senem.
Contrahitur natura [94 1Kb] senis, uox rauca minores
   Sunt oculi, naris uda [95 1Kb] , saliua frequens,
Pes tremulus titubat, manus est [96 1Kb] tremebunda, nouerca
   Pectoris, hinc tussis, inde catharrus obest;
Ferroris stomachus, dentis maxilla, saporis
   Lumina lippa, pilis area frontis egens [97 1Kb] ;
 Gibbus terga, caput [98 1Kb] scabies, premit [99 1Kb] hernia clunes [100 1Kb] ,
   Ruga autem, pectus struma, ruma gradus.
Tobie senii non sunt hec [1 1Kb] tedia, credas,
   Que loquor, etatis non epitheta [2 1Kb] uiri.
Mortis ad aduentum senior letatur, anhelat
   Ad patriam, Patri supplicat, orat opem.
Morte patente, timet Dominum, non dico timore
   Seruili, sed eo quo reueretur amor [3 1Kb] .
Mors patet in foribus, mors pulsat ad ostia, prolem
   Conuocat in totum [4 1Kb] prouida cura patris [5 1Kb] .
Ergo parat domui disponere, que Niniuitis
   Et soboli sentit insidiosa, refert.
Ad patris edictum natus, septemque nepotes
   Conueniunt, monet hos ore madente pater:
 Imminet interitus Niniue, Niniuita laborat
   Ad casum populus, proxima pena patet.
Non cecidit uerbum Domini mirabile, cuius
   uerba uoluntatem concomitatur [6 1Kb] opus
Ierusalem renouabit [7 1Kb] iter, dispersio fratrum
   Leta, reuertitur Isrelita potens.
Quippe domus Domini reparabitur in meliorem,
   Quamuis fusa iacet, edificata statum.
Isrel in regem conuersio prouida regum
   Credet, adorabit uoce, fauore, datis.
Exaudite patrem uestrum, perfusio [8 1Kb] cuius
   uos amat et patria sedulitate docet.
Hoc moneo, Domino seruite timore, tremore
   Exaltate [9 1Kb] , pia mente placere Deo.
 Se uerbis conformet opus, doceatis in usum
   Iustitie nostras fructificare preces [10 1Kb] .
Nate, precor, moneo uotis, sermonibus, actu
   Te, tua, te totum des holocausta Deo.
Credas consiliis, rogo, nec uestigia patris
   Sperne, nec in patrem degenerare uelis
 Coniugium facias, oratio sponsa maritus
   Sit ieiunandi deliciosus amor.
Ne steriles ueniant [11 1Kb] eleemosyna prodeat alma
   Proles, prole pater [12 1Kb] fructificare stude.
Hic est funiculus triplex, qui turbine nullo
   Rumpitur, hic [13 1Kb] hostis rete ligatus adest.
Sic dabitur requies uite, iucunda senectus
   Iugis [14 1Kb] prosperitas, continuata [15 1Kb] salus.
Mente Deum memori benedicite, laudibus eius
   Impendatur amor, gratia, fama, decus.
Ecce patet Niniuitarum confusio, casum
   Urbs feret, emerita perditione ruens.
uos precor, hinc migrare loco, sic matre sepulta
   Ut nos contineat [16 1Kb] immediata [17 1Kb] quies [18 1Kb] .
uiuite felices, benedictio plurima summi
    Patris uos [19 1Kb] patria commoditate regat.
Regredior cinis in cinerem, mortale tributum
   Soluo libens, mihi mors patris amore placet.
uiuite deuoti Domino, sine crimine [20 1Kb] , iusti.
   Unanimes, humili [21 1Kb] corde, timete Deum.
Crescat in immensum generatio uestra, ualete
   In Domino stabiles pace, salute, fide.
His dictis, senior domui disponit, anhelat
   Ad patriam, spreto carcere, regna cupit [22 1Kb] .
Iudicium Domini pater accipit, ore sereno,
   Leta mente, pia laude, timore rato [23 1Kb] .
Rebus dispositis, benedicta prole, quiescens
   Pace, polos [24 1Kb] anima, corpora ditat humum.
Heu! quid homo, cuius lucem premit umbra, cadauer
   Fetor, delicias busta, ruina statum [25 1Kb] .
 Cur hominem parit et perimit natura, nouerca
   Et genitrix, ortu commoda, morte nocens.
Quid fuit, est et erit, nisi fex uilissima [26 1Kb] , quamuis
   Cara sit, heu carie [27 1Kb] non caritura caro.
Non natus ualeo [28 1Kb] mortem non soluere, natus
   Non nequeo misera conditione frui.
Lex grauis est carnis, cuius uita transitus, esse
   Est debere sibi deesse, sepulcra pati.
Heu quantis uitiis, quanta grauitate moderni
   Exsilii petimus perpetuare moram [29 1Kb] .
Nasceris ergo cinis, eris, incipis esse, teneris
   Post non esse datur uita, tenere mori.
Nos trahit in mortem natura, coactio moras,
   Est hec uita breuis, lubrica pena dolor [30 1Kb] .
 Tobie sunt plura necis solatio, lumen
   Perpetuum, iugis uita, iocosa quies.
Non moritur, sed mutantur fluitantia certis [31 1Kb]
   Terra polo, gemitus pace, quiete labor [32 1Kb] .
Ad solem radius, ad patrem filius exsul
   Ad patriam uictor, ad diadema redit.
 Iustus obit, nec obit; obit orbe, renascitur astris
   Et iucunda nouum sidera sidus habent.
Iustus obit, nec obit, sed abit, sed ab hospite migrans
   Carne, petit [33 1Kb] patriam, deliciasque patris [34 1Kb] .
Magnus erat, modo maior erit, sed maximus orbe,
   Orbe bonus, melior, optimus, astra petit [35 1Kb] .
Doctrina Moyses, alter Dauid, alter Elias,
   Orbe Iacob, celis Isrel, astra colit [36 1Kb] .
Exsul erat, modo cinis [37 1Kb] erit; nec obit, sed obedit
   Patri, dum patrie, dum patris optat opes.
Quippe pater patrie, pater et patriarcha, patronus,
   Imo patronium legis obire nequit.
Non moritur, poteritne mori, cui fama perorat,
   Laus sequitur [38 1Kb] , redolet fructus, abundat amor?
 Unde dolens tristatur homo, canit angelus unde,
   Unde serenantur sidera, pallet humus.
Dormit cum patribus [39 1Kb] , dormit patris [40 1Kb] in lare, dormit,
   Et metit in patria, celica lucra uie.
Qui studuit sancire Dei magnalia, sanctum
   Sanctorum numero connumerare [41 1Kb] decet
Qui Dominum coluit exemplo, dogmate uotis,
   Laude relatiuo debet honore coli.
Tobias Niniue iacet, huius [42 1Kb] fama nepotes
   Irradiat, celum spiritus, ossa solum.
Quinque pater decies et sex preuixerat annis,
   Cum cecauit eum Primipotentis apex [43 1Kb] .
uisum suscepit sexagenarius annis,
    Post uixit decies quatuor, adde [44 1Kb] duos,
Adde duos annos [45 1Kb] centum mensura dierum
   Tobie stabili cognitione patet.
Patri compatitur cognatio mesta, querelas
   Ampliat, imbre madent [46 1Kb] uberiore genas.
Conueniunt tribus, affines, mors unica damno
   . . . . [47 1Kb] patriam, patre iacente, premit.
Tobias dolet [48 1Kb] , Anna gemit [49 1Kb] , flet Sara, nepotes
   Plangunt, plebs gemitus ingeminare studet.
Quippe tenor fidei, speculum uirtutis, asylum
   Iustitie, legis anchora, mersa iacet.
Ut legis precepta iubent, sepelire labora
   Patrem progenies officiosa patris [50 1Kb] .
Temporis elapsu, defuncta matre, sepulcra
   Filius amborum continuare studet.
 Ad soceros [51 1Kb] maturat iter, post funera matris,
   Tobias abit, hoc disgrediente, tribus.
Sara uirum sequitur, patrem genitura supellex,
   Tota domus . . . concomitatur iter.
Cursitat Anna, gradu iuuenescit blanda senectus,
    Obsequio credas non senuisse senes [52 1Kb] .
Cursitat, occurrit [53 1Kb] Raguel, redimitque senecte
   Torporem, sobolis aduenientis amor.
Compatitur soceris generi clementia, supplet,
   Quidquid debilitas inueterata nequit.
Obsequitur, blanditur, amat, ueneratur in omni
   Nititur obsequio concelebrare senes.
Defunctis soceris, processu temporis, ambos
   Tobie sepelit compatientis amor.
Dispensat lacrymas, fructum pietatis amore [54 1Kb]
   Multiplicem [55 1Kb] , nec onus sentit honestus amor [56 1Kb] .
Hiis prelibatis [57 1Kb] , Tobias uindicat heres
   Iure [58 1Kb] facultatem, predia, rura, boues [59 1Kb] .
uindicat ancillas, famulos, et cetera spargit
   Pauperibus, redolet nomine, mente patrem.
 Prouidus, innocuus, dispensat dogmata, prolem
   Patrissare pia sedulitate docet.
Prosperitas arridet ei cumulata, nepotum
   Quinta beatificat, linea uisa patrem.
Annis inde [60 1Kb] decem labentibus, uno
   Dempto, mortis adest irreuocata dies.
In cinerem redit, ante cinis, satur astra serenat
   Spiritus innocuo corpore uernat humus.
Tobiam mors ausa rapit, pietatis asylum
   Mergit humus, mergit flebilis umbra diem.
Lex cum legifero iacet obruta [61 1Kb] , remige classis [62 1Kb] ,
   Riuus fonte, iubar lampade, sole dies.
Eclypsis radium, speculum cinis, umbra nitorem
   Mors patrem patrie perniciosa rapit.
 Commutatur ei patria uia, pace tumultus,
   Nubila luce, polo terra, quiete labor.
Da gemitus [63 1Kb] , Iudea, dole Synagoga duobus
   Palescis radiis orba, nitoris egens.
Eclypsin pateris duplicem [64 1Kb] , caligine mortis
   Heu! iacet in tenebris mersa lucerna duplex.
Orba patrocinio gemina lamenta, sepultis
   Legitimis, legem legis egere [65 1Kb] dole.
Ecce secundus obit Tobias nomine, morum
   Lampade patrissans, dogmate, laude, statu.
Heu! tenor [66 1Kb] exspirat legales, utroque sepulto
   Tobia trabea religionis egens.
Parca per antiphrasin mors, incipe parcere, cesset [67 1Kb]
   Antiphrasis, uerum nomen habere studet.
uisne bonis, iustis uel sanctis parcere? parce,
    Parce; bonus, iustus, sanctus uterque fuit.
Alter in alterutro dum uitam duxit, in uno
   Alterius uotis, alteruterque fuit.
Dum discernit idem binarius esse uidetur
   Mendax, dum numero sunt duo, rebus idem [68 1Kb] .
 Mentitur dum scindit eos binarius, ausus
   Dimidium toti continuare [69 1Kb] suo.
Amborum titulos, natura recolige, dando
   Pauper [70 1Kb] , que dederis retrahe, diues eris.
Ambo boni, pius hic, pietas erat ille; fidelis
   Hic erat, ille fides; hic sacer, ille sacrum.
De torrente tua potauit uterque, recepti
   In patria nectar spirituale bibunt.
Nomine, re similes, pax celica, pax in idipsum
   Pascit, et occasum non habitura quies.
Sanctum sancta patrem soboles imitantur, honesta
   Innocuum, stabilem sobria, iusta pium.
Horum uita decens, sacra conseruatio quippe
   Insequitur truncum uirgula, membra caput.
Est Domino soboles Tobie grata, sapore [71 1Kb]
    Radicis redolent uimina, spirat odor.
Hanc refouet summus pater, ut discursibus eui
   Eulogiis hominum, patris abundat ope.



EPILOGUS AUCTORIS.


Sisto ratem, quia portus adest, has fronte [72 1Kb] beati
   Hieronymi presens urceus haurit aquas.
uiuite Tobie tituli, uos nullus obumbret
   Liuor, nulla lues, nulla procella premat.
Non fauor appetitur, aut fame fistula [73 1Kb] ; scribo
   Cunctis, scribo Dei munere, scribo Deo.
uobis hexametrum desit Galteridos  uti
   Pentametris elegis uindocinensis amat.
uos elegos magis elegi, quia legis amico
   uos metrice metrica censeo lege legi.
 Succinctis opus est elegis [74 1Kb] , elegia [75 1Kb] claudum
   uindicat ornatus integritate pedum.
Non placet aut placeat elegis hyperbaton, uti [76 1Kb]
   Succincte breuitas enucleata iuuat.
Pentameter minor hexameter, uelut armiger umbram
   Explicat aut [77 1Kb] claudit anterioris iter.
Hexameter preit ut Dominus, uestigia claudit [78 1Kb]
   Armiger obliquat [79 1Kb] languidiore gradu.
Quis metrum mutilet, seu Baucis [80 1Kb] oscula, metra
   Intercisa magis integritatis habent.
uocum congeries prolixa, nouerca fauoris
   Displicet, excurrit [81 1Kb] , labitur, auris abest [82 1Kb] .
Digreditur citius epulum, per fraccina plena
   Lance, minutiolis carmina cela patent [83 1Kb] .
 Hos elegos distingue, placent [84 1Kb] ; distinctio cesset,
   Fructus abest, errat clausula, sensus hebet [85 1Kb] .
Nullus ad auctorem [86 1Kb] fiat respectus honore
   Thematis hoc lector experiatur opus.
 Thema suum [87 1Kb] festiuat opus, non auctor honestas
   Materie celebris materiata iuuat.
Si qua boni scintilla patet, stillat bonitatis
   Fronte [88 1Kb] , Deus bona dat quisque ministrat homo
Plasma dat obsequium, Deus incrementa propinat
   Grata, ministerium lingua, carisma Deus.
Fructificat Deus in famulis, diuina supellex
   Est homo, ponit homo semina, grana Deus.
Dispensat figulus artem per uascula, fractis
   Utitur ad stabilis integritatis opus.
Unde prophetie Caiphas habet, unde Pilatus
   uerba malis fruitur ad bona patris amor.
Que tibi dat Turoni metra uindocinensis alumna [89 1Kb]
   Perlege Parisius, Aurelianus habe
Riuulus aridolus de uena paupere pingues
    Serpit ad areolos [90 1Kb] pauperiore gradu.
uerborum placuit macies [91 1Kb] infantia, metri
   Floris egena, carens schemate, nuda tropis.
uera loquens [92 1Kb] non pingo metrum, ne picta supellex
   Carminis incurrat ambitionis onus.
uernans metaphoris, epithetis fabula, nugis
   Ebria uenator [93 1Kb] credulitatis opem.
uera negant pingi, quia uera relatio uocum [94 1Kb]
   Nescit [95 1Kb] adulari, floridiore sano
Littera non fallit [96 1Kb] perimit peruersa legentem
   Littera, uiuificat spiritualis odor.
Ad quoscunque potest riuales, coniuge sensu
   Postposito, meretrix littera flectit [97 1Kb] iter.
 Cum uetito sensu uox peccat adultera, casus
   Conuertit dubios amphibolia biceps.
Amphibolia nocet [98 1Kb] , nocet equiuocatio, plura
   Unicus equiuocat significata sonus.
Summus [99 1Kb] Aristoteles ut protestatur elenchis [100 1Kb]
   Sex phantasias [1 1Kb] uoce latere docet.
Nunquid dicatur, sed cur perpendite: quippe
   Quodlibet intitulat mens operantis opus.
Imperium tibi sit, rex Christe, potentia, uirtus,
   Gloria, maiestas, laus, diadema, decus.
Existens alius, non aliud quam ut Pater [2 1Kb] , imo
   Cum Patre non idem [3 1Kb] , unus idemque Patris [4 1Kb]
Et Pater et Natus et Spiritus est Deus, unus
   Et plures; tres sunt, non tria, tres et idem
Est personarum distinctio trina, sed una [5 1Kb]
    Est una [6 1Kb] , Deus unicus, una nois [7 1Kb]
Natus es ancilla Deus, ut baptismatis almo
   Fonte renascatur et renouetur homo.
Natus es ex ramo radix, sol sidere, totum
    Particula, figulus uase, colonus agro.
Conscendit apex conualli, prepura sacco
   Rex famule, cineri lampas, oliua rubo.
Ne dispergat [8 1Kb] opes lupus hostis, cardine clauso
   Intrat et exit ouis pastor et agnus oue.
Prodit [9 1Kb] messe sator, genitrix sit filia Patris,
   Et geniti lactat filia uirgo Patrem.
Felix coniugium, dum se sacra uerba maritant
   Auricole [10 1Kb] uerbum [11 1Kb] fit caro, patre carens:
Angelus obstetrix, pater infans, sermo maritus,
   Auris sponsa, parens nata, creator homo.
Intus et exterius totus, quia uirgine totus,
   Totus apud Patrem, totus ubique Deus.
Felix partus, ubi caput orbe capacior alma
   uirgo Deum, soli peruia, sola Deo.
 Felix partus, ubi parit aula pudoris, aperta
   Quanquam clausa, uelut sole micante uitrum [12 1Kb] .
Excludit [13 1Kb] fragilis nature crimina, penam,
   Non culpam retinens uirgine sumpta caro.
 Cur penam retinens puniri uenerat unde
   Probra pati uoluit, sputa flagella crucem?
Rex pie, Rex fortis, Rex optime, te benedicant
   Cuncta, Creatorem testificata suum.
Sit tibi laus, quia uiuo; loquor quia paucula scribo
   Metra, tuum teneor concelebrare decus.
Quod portem teneo, tibi grates exigo, quamuis
   Laus humana Deum magnificare nequit.
Te laus nulla canit, quia significatio uocum
   Deficit auctorem [14 1Kb] significare suum.
De uirtute tua uocum penuria cogit
   Nos, quasi uagitu deficiente, loqui.
Trinus et unus ades scribenti, ternus in uno,
   Unicus in trino, sis benedictus. Amen.
Insontes elegi dormite, quiescite, uobis
    Compatior, fessis in paritate pedum.
Explicit, expletum [15 1Kb] Tobiam qui legit, instet
   Tobiam merita religione sequi.


 Anno Domini 1315 [16 1Kb] , Tiburtii et ualeriani [17 1Kb] .





MATTHAEI uINDOCINENSIS CARMINA uARIA.




COMMENDATIO PAPAE.


Orbis ad exemplum pape procedit, honestas
   Scintillat, ratio militat, ordo uiget.
Religione sacer est, uoce modestus, honesti
   Cultor, consilio prouidus, orbis apex;
Quo duce prouehitur ratio, sedet ira tepescens
   In pacem, pietas officiosa uiget,
Non sapit humanum sua conuersatio, culpam
   Dedignans hominis, concipiensque Deum.
Condolet afflicto, misero miseretur, anhelat
   Ad leges, reprimit crimina, iura fouet.
Papa docenda docet, prohibet prohibenda, reatus
   Castigat, sceptrum spirituale tenet.
Hic animas ligat, et soluit, soluendo ligando
   Celestis partes opilionis agit.
 Nos proles, nos eius oues, nos membra, tuetur,
   Membra caput, genitor pignora, pastor oues.
 Disputat in papa uirtutum concio, uirtus
   uirtutis certat anticipare locum;
Pro parte uirtutum conflictus litigat, instat,
   Quodque sacri pectus primitiare uiri.
Iustitia prior esse studet, moderantia certat,
   Blanda sibi pietas appropriare patrem.
Quinta tribus prior esse studet, sapientia certat;
   Pro patre sit dos, cum dote sorore soror.
Iura rigent, mulcet pietas, moderantia placat,
   Sub perpendiculo singula sensus agit.
Quatuor his constat quadratus papa, propinat
   Quadratura statum, perpetuatque fidem.
Hac quadratura fretus non nugat in usum
   Criminis, et nescit nescius esse Dei.
Papa regit reges, dominos dominatur, acerbis
    Principibus stabili iure iubere iubet
Prouenit humanum pretium, fragilesque relegans
    Affectus, certat euacuare uirum.
Trans hominum gressus extendit ab hospite uita,
   Ad celum patriam premeditatur iter.
Commutare studet fixis fluitantia, certis
   uana, polo terras, hospitiumque domo.
Mens sacra uas egrum fastidit, carcere carnis
   Necti conqueritur spiritualis honor.
Mens sitit eternam sedem, pastorque frequentat
   Hospitium terre corpore, mente polum.
Non sacra sacrilego denigrant pectora morsu
   Crimina nec pretium depretiare licet
Est bonus, est melior, est optimus, et bonitatem,
   Si liceat, quarto querit habere gradu.



COMMENDATIO MILITIS 


 Fulgurat in bello constantia Cesaris, obstat
   Oppositis, frangit fortia, seua domat.
Eius in afflictos pietas tepet, hostibus hostem
   Se probat, et mitis mitibus esse studet.
Preradiat uirtute duces, exemplar equestris
   Officii pretio uernat, honore preit
In uetitum precedit iter, suspirat ad usum
   Militis, ad requiem torpet, ad arma uolat;
Bella sitit, gladium lateri confederat, eius
   uirtus defectus nescia, terga fuge.
In gladium sperare iuuat, ius iudice ferro
   Metitur, gladio preside carpit iter.
Cesaris ad nutus nutat fortuna biformis;
   Casus ceu uisus prosperitatis habet.
Cesar in aduersis surgit, nec iungit honorem
    uultus irate prosperitatis hiems.
Seua premit, miseros fouet, et libamine iuris
   Compensat pacis, nequitieque uices.
Iura pio sociat moderantia, de pietatis
   Blanditiis ferrum iudiciale tepet.
Militat ergo modus, pietas ne iure supinet
   Ne uita pueri diffiteatur opus.
Imperii grauitas mentem non pauperat, immo
   Ad partes uirtus particulata uolat.
Dotibus ingenii uernat, non exsulat artes,
   Non studium regimen imperiale fugat.
Ambitiosa sitis fidei non derogat, immo
   In regnante sapit deliciosa fides.
Cesar ab effectu nomen tenet, omnia cedens,
    Nominis exponens significata manus.
Cui requies, requie priuari, deesse labori,
   Cui labor est, cuius passio, nulla pati.
Cui timor absenti uincit, cui fama laborat,
   Ad tumulum cuius prelia nomen agit.
Cesaris aduentus pro Cesare disputat, umbra
   Nominis armati militat, arma gerit.
Strenuus, indomitus, pugnax, premit, asserit urget
   Hostes, bella, reos, ense, rigore, metu.
Audax, intrepidus, probus, imbuit, ampliat, implet
   Arma, decus, uultum, sanguine, marte, minis.
Concipit, instaurat, ponit, uigil, impiger, instans,
   Spe, dubiis, gladio, prelia, certa, reos.
uirtus, forma, fides, replet, adiuuat, instruit actus,
   uirtutem, mentem, robore, laude, statu.
 Hoc pretio seruiuit ei sub iure tribuni
   Roma, suo maius ausa uidere caput.



COMMENDATIO MILITIS.


Purpurat eloquium, sensus festiuat Ulixen,
   Intitulat morum gratia, fama beat.
Lingue deliciis exuberat acer Ulixes,
   Eloquio, sensu prouidus, arte potens.
Ne languescat honor mentis, facundia uernaus
   Ampliat, et reficit quod minus esse potest.
Ne sit lingua potens sensu uiduata, maritat
   Se lingue sensus interioris honor;
Federat ingenium studio, cultusque maritus
   Seminis in messem fructificare studet.
 Concipit ingenium sensu dictante, magistra
   Discernit ratio, lingua ministra sonat.
Seminat ingenium, studium colit, asserit usus,
   Elimat ratio, consiliumque fouet.
Sensus precursor, ratioque preambula, linguam
   Heredem faciunt dogmatis esse sui.
Non celle capitis in Ulixe uacant, epitetum
   Officiale tenent, prima, secunda, sequens.
Prima uidet, media discernit, tertia seruat;
   Prima capit, media iudicat, ima ligat.
Prima serit, media recolit, metit ultima, tandem
   Prima, secunda capit, tertia claudit iter.
Prima ministrat opus reliquis, sic hostia prima,
   Hospitumque media, posteriorque domus.
Prima, secunda, sequens, includit, iudicat, arcet
    Obuia, uisa, fugam, peste, sapore, sera.
Stat medio rationis apex, et utrinque salu at
   Hostia sincipitis, occipitisque seram.
Naturam uirtute preit, fidusque magister
   Intimus est hominis interioris homo.
Moribus egreditur hominem, preponderat egre
   Nature sensus, subuenientis honor.
Ponderat ancipites casus sapientia, iustum
   Seu reprobum, trutina iudice pendet opus.
Non nisi consulto liberamine iuris in actus
   Prodit, consulto mentis amica manus.
Contrariis uicibus confert contraria, dictis
   Respondere suis consona facta facit.
Propositum facto uicino mancipat, ori
    Concolor, est mentis expositiua manus.
Non etas animi uirtutem pauperat, immo
   Cortice de tenero spirat adultus odor.
Aetatem uirtute domat, sua cana iuuentus
   Consilio redolet interiore senem.
uota iuuentutis uirtute superuenit eui
   Iura supergreditur mentis honore sui.
Mentis canities eui castigat habenas,
   Mensque stupet teneros anticipare dies.
Non animi florem fastus deflorat, honoris
   Tanti delicias non premit ulla lues.
Non fortuna premit fortem, sentitque biformis
   Unanimem, rigidum mota, caduca grauem.
Non ualet Antiphates, seu Circes, siue Caribdis
   Mentis Ulixee debilitare fidem.
 uincit, alit, cumulat, fortis, consultus, honestus,
   Aspera, iura, fidem, ui, ratione, statu
Prudens, facundus, largus, beat, ornat, honorat,
   Pectora, uerba, manum, mente, decore, datis.
Tullius eloquio, conflictu Cesar, Adrastus
   Consiliis, Nestor mente, rigore Cato.



uITUPERIUM STULTI.


Scurra uagus, parasitus edax, abiectio plebis,
   Est Dauus rerum dedecus, egra lues;
Fomentum sceleris, mundi sentina, ruina
   Iustitie, legum lesio, fraude potens;
Semen nequitie, ueri ieiunus, abundans
   Nugis, deformis corpore, mente nocens;
Forma Tersites, ad fraudes Argus, ad equum
    Tiresias, uerres crimine, fraude Symon.
Militat ad uitium, uirtutis nescius, hostis
   Nature, iustum dampnat, honestum premit.
Noxius ingenium nocuos dispensat in usus,
   Se totum sceleris uendicat esse domum.
Spirat ad illicitum, confusio pacis, amoris
   Scisma, malis, peior, pessimus esse studet
Effluit huc illuc, rimarum plenus, abundans
   Nugis, iusta premit facta, tacenda refert.
uas sceleris, puteus uitiorum, plenus aceto,
   Nequitie nescit nescius esse sue.
Mens imbuta malis, nescit nescire reatum,
   Peccandique potest esse magistra manus.
Est graue consuetis uitiis desuescere, uergit
   Noxius ad solite noxietatis iter
 Pullulat in speciem nature, concolor usus
   Et quasi nature filius esse potest.
Non nequit esse nocens Dauus, natusque nocere
   Dum nequit esse nocens degener esse putat.
Est scelus innatum Dauo, fraus omnis in unum
   Confluit, in proprium uendicat omne scelus.
Qui fidei, qui iuris inops, qui fraude laborat,
   Qui uolat in uetitum, qui pietatis eget.
Cuius honor, quod honore caret, cuius tenor esse
   Absque tenore fides, non habuisse fidem.
Cui scelus est uitare scelus, cui crimen egere
   Crimine, cui fraudis est puduisse pudor
Quem leporem timor esse probat, quem preda leonem,
    Cauda caprum, uulpem furta, rapina lupum.
Quo duce mendicat ratio, quo preside uirtus
   Migrat in exsilium, pullulat egra fides.
Sola uocati casus inflexio, Dauo
   Parcet, ibi non uox articulata tacet.
Aeris est Dauus fex unica, digna cathenis,
   Digna Iouis trifido, fulmine digna mori.
Blandimenta minis, odio compescat amorem,
   Peste bonum, raptu munera, fraude fidem.
Ecce mali cumulus mens est scelerata, profanum
   Est corpus, fallax lingua, nephanda manus.
Se negat hypocritam, nucleo nux consona, sordent.
   Pari tabe, simili peste locale locus
Ne pro se ponatur idem, consordeat, intus
    Et foris in Dauo, metonomia perit.
Conspectum dolet ad risum, risusque dolorem
   Pensat, et euentu prosperiore gemit.
Fecis massa, pudor nature, sarcina terre,
   Mensarum baratrum, stercoris egra domus.
Inuidie stimulis coquitur mens feda, colorem
   Captiuat mentis, migrat in ora lues.
Cursitat ad mensas, post prandia torpet, amicus
   uentris, consumit pinguia, spernit olus.
Non malus est, sed triste malum, consumere natus
   Fruges, ad numerum non numerale facit.
Eius in aduentum calices siccantur, egeno
   Mendicat dapibus mensa, lagena mero;
Cui deus est uenter, cui templa coquina, sacerdos
    Est coquus, et fumus thura Sabea sapit,
Lance sedet, mensasque dapes incarcerat, unde
   Pullulat et nimium uentris amica uenus.
In pateris patinisque studet, ructante tumultu
   Et stridente tuba uentris, utrinque tonat.
Inflictis dapibus moles preturgida, uentos
   Concipit, et Dauus Aeolus esse studet.
Dauus hians eger uentorum turbine fracto
   Carcere, dispensat quos cohibere nequit.
Pergit ad incestum, uenus excitat egra bilibres
   Fratres, membra tepent cetera, cauda riget.
Metri dactilici prior intrat syllaba, crebro
   Impulsu quatiunt menia feda breues.
Nequitia rabiem seruilem predicat, actu
    Enucleat serue conditionis opus
Urget blanda, furit ad libera terga rebellis,
   Ne uetito rectus limite carpat iter.
Imbuit innocuos uitiis, exuberat egri
   Pectoris, in multos particulata lues.
Saccus nequitie, lucis caligo, macelli
   Tempestas, pestis seua, uorago patens
Noxius, eger, iners, conmutat, destruit, urget,
   Gaudia, iura, bonos, scismate, fraude, dolo.
Nudus, inops, uacuus, pretio, uirtutis, honesto,
   Lite, furore, fide, gaudet, abundat, eget
Eligit, optat, amat, deprauat, spernit, abhorret,
   Iurgia, probra, scelus, federa, templa, deos,
Quo nascente, suum uirtus dum comperit hostem,
    Bella mihi uideo, bella parantur, ait.



TEMPORUM DESCRIPTIO.


uer roseum tenero lasciuat flore, laborat
   Picturare Ream floridiore coma
Solis amica calet estas estuque redundans
   Nititur interpres nominis esse sui.
uinitor autumpnus, Bachi pincerna, propinat
   Uue delicias, horrea messa replet.
Horret hiems triplici panno pellita, nouerca
   Florum, lasciui pectoris egra comes.
Sunt partes anni bis bine, uer tepet, esta
   Aestuat, autumpnus uua dat, alget hiems.
uer florum genitor, estas nutricula, fructu
   Ditior autumpnus, prodiga uestis hiems.
uer turbat renes, in uere furit Diogenes;
    uer ueneri iuuenes implicit et senes.
Lucifer astra fugat, solis precursor, ad ortum
   Respirat, melior exule nocte dies.
Legat in exilium tenebras Aurora, cubile
   Titani uiduans, purpurat ora Iouis.
Hirsuto comitata gelu, lux serpit et ortus,
   Tempora canicies anticipare studet,
Uberius radios Phebus dispensat, anhelant
   Quadrupedes curru dimidiante diem
Migrat ad antipodes Phebus, decliuior axis
   uergit ad occasum languidiore rota.



DESCRIPTIO LOCI.


Nature studium locus est quo ueris abundant
    Delicie, ueris gratia, ueris opes.
Tellus luxuriat crinito gramine, gramen
   uernat flore, tepet aurula, spirat odor.
Blanditur natura loco, donando fauoris
   Prodiga, donatis rebus egere potest.
Donandi transgressa modum sibi nulla reseruans,
   Purpurat ornatu floridiore locum.
Perpetuat Zephirus flores, hirsutaque bruma
   Non infestat humum pauperiore coma.
Pullulat in flores humus, humida gleba maritat
   Se glebe, redolet flosculus, herba sapit.
Non rabies canis aut cancri, uernantis honorem
   Floris commutat pauperiore toga.
Natali tumulo dulcis rosa diues amictu
   uernat, odoratus deliciosa comes.
 Feniculus crispato uiret, que diues odore
   Castigare solet spirituale malum.
Mollia nigrescunt uaccinia, naris amica;
   Lilia procedunt candidiora coma.
uertitur ad solem cyane, graue uulnus amoris,
   Phebei nutus predicat herba sequax.
Saluia procedit, piperi quem leue maritat
   Qui facit immensas luxuriare dapes.
Artemisia uiget, que uultu glauca, saporem
   Bachi deliciis luxuriare solet.
Quem castum redolet, pallet narcissus amoris
   Indicium facie pallidiore gerens.
Qui procul Bachi festiuat, surgit hysopus
   Intitulare potens dolia plena deo.
 Quod gustu commendat ouis uel dama popello
   In triuiis, raris crinibus, herba uiret.
Petrosilla apis certantia uultu 
   Et simili similis denegat esse sapor.
Statura breui trifolium sedet esca popelli,
   Et ieiunanti cenula festa uiro.
Que renes cessare iubet lactura nouerca
   Exsurgit ueneris, religionis amans.
Ad uenerem faciens genitrix eruca rigescit,
   Suscitet ut semen candida cepa potens.
uicinatur humi residens plantago, tumorem
   Castigans carnis et residere iubens.
Prodit humo dormire studens papauer, aneti
   uernant delicie, naris amicus odor.
Purgatrix stomachi, faciensque tonitrua, purgit,
    Surgit ab officii nomine nomen habens.
Lilia sectantur uestis candore, ligatur
   Ad uulnus, faciens lanceolata iacet.
Pallescit rubor in uiolis, mediusque uidetur
   Nescio quis neuter inter utrumque color.
Oris delicie prodit gingember acutus,
   uernantes certat perpetuare comas.
Florescunt tima, uictus apum que duplice fructu
   Ditant luminibus templa, sapore gulam.
Disputat, et melius redolet, conflictus odoris,
   Et que non possunt singula, multa iuuant.
Gustas apis florem carpendo, labore magistro
   Monstrans humane commoditatis iter.
Non predatori boree de flore tributum
   Soluit, gratuitas inuiolata loci.
 Ne pereat nutricis inops infantia floris,
   Commodat altrices fons rediuiuus aquas
uestit humum decus arboreum, frigusque propinans
   Solis ad exsilium nititur umbra tepens.
Quercus alumna suis celum uertice maritat,
   uotiuoque suum respicit ore Iouem.
Laurus uatis honos, hibernas despicit iras,
   Et spolii gaudet integritate frui.
Ulmus lata uiret, triuiis umbratilis, umbra,
   Titire, consurgit fagus amica tibi.
Albescit palme coma, ramus eius osanna
   Audit, Christicola uociferante uiro.
Astra petens, patulos in ramos pullulat ilex,
    Que solet esse domus mellificantis apis.
Initiale mali semen uiteque nouerca,
   Ficus adest primo noxia prima patri.
uicinatur humi buxus que sistra propinat
   Exubiis, tegimen ministeriale cruci.
Artificis mediante manu dans uasa Liei;
   Pluribus in nodis presolidatur acer.
Qui Bachi pateras prohibet requiescere, prodit
   uespertina gerens prandia, curua pirus.
Pomus progreditur dans succimentia rauco,
   Hersula carboni conficienda mero.
Cerasa plena rubent, sed iacturam breuitatis
   Illorum redimit deliciosus honor.
Arborei generis surgit regina cypressus,
   Que regem regum tangere digna fuit.
 Testis amicitie Paridis, nympheque repulse,
   Pullulat in molles populus alba comas.
Frondescit platanus, cornus nodosa, nouerca
   Taxus apum, redolens cyamus, uda salix.
Egregio pollet effectu myrra, liquore
   uiuifico, carnem luxuriare potens.
Altior ad nubes tollit caput ardua pinus,
   Undis iudicibus expositura rates.
uirga propinatrix thuris consurgit, honorem
   uotiue mentis exhibitura Deo.
Prodit amigdaleus fructus quem febris auita
   Torquet languenti sana dieta uiro.
Pullulat ex cuius spolio tractura colorem
   Artificem prestans uestibus, alnus adest
Flore rubet sapido, rubens mitescit odore
    Armorum feritas, asperitasque toge.
Ardua morus adest, cui momentanea proles
   Sanguine Pirameo premitus alba rubet.
Aesculus egreditur euo maiore reseruans
   Fructum mellitum concauitate cadi.
uitis adest, nostro maior Ioue tempore, plebis
   Delicie, plebis gloria, plebis amor.
Plurima restat adhuc arbor, sed Musa labellum
   Comprimit, et breuitas auris amica placet.
Non infestat aquas solis tepor, immo teporem
   Ramorum series orbiculata sonet;
Humor amicitie solis sua iura maritans
   Destinat in florum fructificare comas.
Altera gratuitas superest, cumulantque decorem
   Egregie studio garrulitatis aues.
 uociferans »occide,« dolens philomena querelas
   Et sua iocundo dampna dolore canit.
uox merule resonat, que facta domestica nostre
   uocis adulterio nobilis esse solet.
Psitacus exclamat presentatura triumphis
   Cesareis, lingua degenerante, »uale.«
In scelus, in litem certans armatur alauda,
   Leta prophetanti concinat ore diem
Argi luminibus stellatus pauo superbus
   Et picturate uestis honore nitet.
Nidificat ramis ueneri dicata columba,
   Incestum redimens simpliciore coma.
Turtur amica gemit, primo iurata marito
   Continuatiui pignus amoris amans.
 Hic canit, hic habitat maculis distincta coturnix,
   Et regido perdrix excrucianda ueru.
Qui proprias canit exsequias, mortisque propinquus
   Despicit articulum, fonte resultat olor.
Materiam logici conflictus pica propinans,
   Nescio quo medio membra colore tegit.
Birex nanus adest, qui stature breuitatem
   Nominis intitulat nobilitate sui.
Non piccus fabricator abest, oui fabrica rostrum
   Dum sibi de sociis hospita tecta fodit.
 Garrula pigrescit et auara monedula sueta
   Exilio nostros concelebrare lares.
uel patitur uel agit passer, cui nomina ponit
   Et lumbis fluitans irrequieta uenus.
Non cornix, non coruus adest, non noctua sacrum
   Blasphemat gemitus asperitate locum.
Non aquile primatus abest, nisi carmina plebis
   Rumpat regalis conditionis honor.
Ergo relatiuos uolucrum queremonia cantus
   Dum mouet, organicum carmen adesse putes.
Flos sapit, herba uiret, parit arbor, fructus abundat,
   Garrit auis, riuus murmurat, aura tepet.
uoce placent uolucres, umbra calor, aura tepore,
   Fons potu, riuus murmure, flore solum
 Gratum murmur aque, uolucrum uox consona florum
   Suauis odor, amnis frigidus, unda tepens.
Sensus quinque loci predicti gratia pascit,
   Si collatiue queque notata putes.
Unda iuuat tactum, gustum sapor, et sonus aurem;
   Est uolucris uisus gratia, naris odor.
Non elementa uacant, quia tellus concipit, er
   Blanditur, feruor suscitat, humor alit.
Ciceides Muse, paulo maiora canamus,
   uobis freta, freto uela secunda damus.
Non omnes arbusta iuuant humilesque mirice,
   Immo iuuat lauri participare uicem.



LOCI BREuIS DESCRIPTIO.


 Hic genius studet in melius, uer gramine pictum
Eximio terre gremio presentat amictum.
Pullulat herbula, nunciat aurula ueris honorem;
Flosculus emicat, et rosa predicat orta teporem.
Frons uitreus, fons nectareus, noua germina florum
uiuificat, fouet, amplificat, spirans odorem.
Non spoliat nec depreciat rigor hostis iniquus
Temperiem, retinet speciem flos ueris amicus.




uolume back matter






INDEX IN PETRI CANTORIS uERBUM ABBREuIATUM. Reuocatur Lector ad numerales notas crassioribus typis textui insertas.
[1Kb]

A

    Abbates, Abbatisse, Abbatialis.
    Abbates subesse debent episcopis in cuius sunt diecesi, 113. Abbatis benedictio, seu inauguratio simplex est et potest iterari, 114. Abbas Cisterciensis Stephanus eleemosynam sibi a sacerdote Simoniaco oblatam reiicit, 119. Abbatisse non excusantur a Simonia, dum paciscuntur cum parentibus puelle intrature monasterium, 424. Abbatum a suis diecesanis exemptio improbatur, 114. Abbatialis mitre cornua duo quid significent, 113, 429. Abbatialis mitre lingule due quid significent, 114.
    Abigail qua prudentia iram Dauid mitigauit, 59.
    Abraham in casa exigua angelos Dei excepit hospites, 225. Abraham et Lot exemplo suo hospitalitatem commendarunt, 293. Abraham quinque regum uictor, eorum munera respuit, 54.
    Absolutio que datur pacto pretio Simoniaca est, 67.
    Abstinentia nutrix est continentie, 300.
    Abundantia panis peccati Sodomorum fuit origo, 488.
    Acceleranda est penitentia ob septem causas, 323.
    Acceptio munerum multiplex, 58. Acceptio munerum reprobatur, 60, 398. Acceptionis personarum definitio. 172. Acceptio munerum quemlibet obligat ad omnem seruitutem, 585.
    Accipitribus assimilantur prelatorum officiales, et exactores, 69.
    Accusare neminem leges obligant, 209.
    Accusatio pastorum quando non est recipienda, 484.
    Acedia et ignauia impediunt orationem, 289.
    Achan de anathemate Iericho non impune furatus est, 131, 133.
    Acquiri et retineri iuste quenam munera possunt, 118.
    Actio contemplatiua duplex, 205.
    Actiua uita duplex, 482.
    Adam. Sicut Adam primum hominem sic et secundum aggressa est superbia, 28. Per Ade superbiam uita mundi perierat, quam Christus humilitate recuperauit, 34.
    Adolescentibus curam committere animarum quam damnosum, 159.In adolescente que sint superbie indicia, 26. Adolescentis Romani lepidum commentum, 90.
    Adulari nescit contemptus munerum, 58. Adulatio oleum est simul et maledictio, 114. Adulatio pauperes fugit, diuites sequitur, 115. Adulatione et detractione homo sicut aurum in fornace probatur 115. Adulationis oleum mentes emollit, 115.
    Adulator omnis mente cecus est, 116. Adulatorum uerba corrumpunt, 32. Adulatores aulici Xerxem in Lacedemonios bellum parare mendaciter instigant, 44. Adulatoribus comparatur Ioab Amasan osculo simulato necans, 117. Adulator omnis est proditor, 117.
    Adulterium quid sit, et quam graue crimen, 301.
    Aduena, et peregrinus edere de agno Paschali olim prohibebatur, 86.
    Aduersis difficile resistitur, nisi fortitudini prudentia copuletur, 275.
    Aduocatis periculosius nichil est munerum acceptione, 38. Aduocati maxime pecuniarum sunt cupidi, 133. Aduocati linguam uenalem habent, 133, 365. Aduocati antiquitus uiles reputabantur, 134. Aduocatorum malitia suggillatur, 134. Aduocati sepius horrenda morte decedunt, 135. Aduocatus diues si pro aduocatione quidquam accipiat, peccat mortaliter, 136. Aduocati non diuine, sed soli humane innituntur iustitie, 136. Aduocati coterelli, 445. Aduocatos  cogit restituere Ambianensis episcopus; quare 446.
    Aedificiorum superfluitas uitiosa est et reprobanda, 225, 494. Aedificiorum sumptuosorum expense pauperum derogant eleemosynis, 226 Aedificium uirtutum ex quibus consummetur, 241.
    Aegrotus medicum non querit eloquentem, sed prudentem, 20.
    Aegrotis ualetudo corporis prius cure est quam anime, 325.
    Aequitati manifeste ac rationibus uiuis nullius auctoritas potest refragari, 138.
    Aetas spectanda est in sacerdotis ordinatione, 85. Aetas ad sacerdotalem reuerentiam maxime necessaria est, 158.
    Aeternitati uita presens comparata, uelut punctum est temporis, 320.
    Affectus carnalis nimius erga parentes rea probatur, 181.
    Agellius, seu Aulus Gellius leges urbium telis comparabat aranearum. 138, 447.
    Agnus Paschalis cum lactucis agrestibus comedi iubebatur, 84. Agnus Dei cur cantetur in missa post eucaristie confectionem, 263.
    Alani de sacerdotibus eleganter dicta, 451.
    Alas duas habere debet oratio, 256.
    Alearum ludus quot pariat mala, 401.
    Alexander Magnus modum munera largiendi ignorauit, 124. Alexandri Magni exercitus patientissimus laborum, 272. Alexander papa in concilio Lateranensi feneratores excommunicauit, 132. Alexandri tertii pape preclara sententia euulgatur, 171, 183, 353.
    Aliena rapit qui superflua retinet, 46.
    Allophyli dicuntur Philisthei, 36.
    Altare ministrare, ac predicare, interdum de cupiditate laudis oriuntur, 39. Altari quoties adstat sacerdos Pascha immolat, 72. Altaris sacramentum impre iabile esse debet, 76. Altaria multa in eodem templo improbantur, 82. Altare  sacerdos cum lacrymis accedat, 84. Per altare idoli Belis signatur omnis Simonia, 66, 99, 333. Altare Rubenitarum exemptionem inferiorum a superioribus suis signabat, 113. Altaris secretarius dicitur diaconus, 157.
    Altercatio non decet sanctos, 11.
    Aman in proprio patibulo suspensus est, 234.
    Amasa non in inguine percussus est, 431.
    Amasan et Abner Ioab inuidia correptus interfecit, 29.
    Ambianensis episcopus cogit aduocatos ad restitutionem, et quare, 446.
    Ambisinistri sunt munerum acceptores, 60.
    Ambitio fori excecat litigantes, 136. Ambitiosi suggillantur, 139. Ambitio Romanam destruxit rempublicam, 140. Ambitio clericorum ex Iudeorum ambitione sumpsit exordium, 144. Ambitio gulam comitatur, 299.
    Amicitie, diuitias et honores ne preponas, 62
    Amor carnis indignos ad dignitates promouere solet, 143. Amor Christi carnalem nescit affectum, 184. Ab amore et odio priuato alienum esse decet equum iudicem, 62.
    Amram Moysen filium suum occultat mensibus tribus, 72.
    Anachoretarum solitudo excellentior est quam cenobitarum, 185. Anachorete quidam ab abbate B. Felice predicationem non impetrant, et quare, 14. Anachoreta quidam mira industria fugat superbiam, 25. Anachoreta  quidam plenum laqueis mundum uidet, 35. Anachoretarum cellule non superflue, 494.
    Ananiam, Saphiram, ac Simonem Magum ob Simoniam B. Petrus grauiter corripit, 333.
    Anathema Noui Testamenti cum anathemate ueteris Testamenti comparatur, 67. Anathemata debent esse monachis omnia mundana, 333.
    Angaria. In angaria crux portatur tripliciter, 271.
    Angelos de celis in erem hunc caliginosum precipitauit superbia, 21. Angelos in celis primum cecidit superbia, 27. Angelorum ordinibus pro qualitate meritorum homines iusti inserentur, 28. Angeli sacram altaris hostiam cum tremore circumstant, 85. Angelorum ordines a Deo dispositi, 115. Angelica perfectio est, in nullo, aliter quam se res habet, sapere, 193. Angelorum conuersationi uirgines associantur, 215.
    Anime fidelium de unctorum in purgatorio iuuantur per misse sacrificium, 81. Animo simplici munera impertienda sunt, 124. Animus uirilis maxime necessarius est prelato, 146. Pro animabus subditorum suorum spondere prelatus debet, 153. Animam pro Christo ponere prodigalitas sancta est.
    Animalia glebe quinam homines dicantur, 16.
    Anna soror Moysis ob detractionem lepra percussa est, 109.
    Annexio plurium missarum inter se exploditur, 81.
    Anniuersaria tenuia merito in unum rediguntur ab episcopis, 408.
    Anselmus Cantuariensis episcopus nepotis sui promotionem impedit, et cur, 125, 438.
    Antigonus rex, 437.
    Antonius B. anachoreta fratribus uiuendi formam petentibus Euangelium proposuit, 206. B. Antonius S. Paulum primum eremitam uisitat, 226.
    Aorasia, cecitas, 14, 293.
    Apes a grege suo burdones eiiciunt, quare, 130
    Aporiari quid sit, 610.
    Apostatare a Deo facit superbia, 22.
    Apostolus. Super apostolos Spiritus sanctus cur in linguis igneis apparuit, 15, 152.
    Apostolorum et episcoporum sandalia quid significent, 71. Apostoli duos tantum ad apostolatus officium elegerunt, 71. Apostoli quare lumbos precincti predicare iubentur, 146. Apostolis ceteris B Petrus ob prouectiorem etatem prefectus est, 158. Apostoli paucas reliquerunt traditiones ut melius seruarentur, 206.
    Aque iudicium peregrinum prohibetur, 197. Aque et ferri iudicia peregrina nichil in se certi habere probatur exemplis, 201.
    Aranea uermis est putidus et uenenosus, 233. Aranearum telis leges urbium assimilabat Agellius. 138.
    Ardens predicator accendit auditores, 14, 454.
    Argus centoculus episcopos presignat, 92.
    Ariana heresis in quo confundatur, 213.
    Aristippus aulicus regius a Diogene Cynico contemnitur, 54.
    Aristoteles ad nullam questionem sibi propositam nisi datis induciis respondebat, 12.
    Arpenna seu arpina ferre quid, 417.
    Arreptitius quis dicatur, 516.
    Arrha quid sit, 337.
    Arsenii Palatini eremite preclara fiducia, 219. Continuas ex oculis lacrymas fundebat, 246.
    Artifices in Ecclesia quinam sint necessari, et qui non, 223.
    Arundini uento agitate comparantur inconstantes, 196.
    Asino, sicut et corpori nostro, ut dometur, tria debentur, 296, 368.
    Assiduitas uilescit, et reuerentiam tollit, 405.
    Asteriscus quid sit, 339.
    Athanasii pape pro fide exsulantis quidam eremita causam defendit, 163, 285.
    Athenienses ingratitudinis uitium grauiter puniebant, 304.
    Athleta quis dicatur, 369.
    Auaritia, Auarus. Auaritia quid sit, 48, 49, 383. Auaritia est idolorum seruitus, 51. Auaritia inferno, ac uulue meretricis comparatur, 52, 247. Auaritia difficilius curatur quam libidinis uitium, 52, 247. Auaritia ecclesiasticorum suggillatur, 69, 73. Nihil auaritia grauius cuiquam imprecari quis potest, 51. Auaritia indignos ad dignitates frequenter promouet. Auari sanguisuge dicuntur, 70, 379. Auari ieiunium Deo exsecrabile, 296. Auaro nichil et scelestius, 50. Auaro penitenti que penitentia iniungenda sit, 53. Auarus indiget etiam his que possidet, 50, 247. Auarus omnis immundus est, 51.
    Auctoritatem papalem sibi per triennium optauit  B. Bernardus tres ob causas, 111. Auctoritas nulla equitati manifeste, ac uiue rationi potest refragari, 138.
    Auditorum utilitati nichil adeo obest, quam docentium nimia subtilitas, 6. Auditorum capacitati predicatio accommodari debet, 169. Auditor si deesset, detractor non esset, 32.
    Auguribus munera non sunt conferenda, 437.
    Augustinus  infestissimus detractorum persecutor, 31. S. Augustinus fugiebat omnem ciuitatem episcopo orbatam, 140.
    Augustus Cesar in omnibus agendis morosus fuit, 196.
    Aurifrigium quid sit, 448. In auro et argento beatam uitam reponere turpissimum est, 45.
    Aurum bulliens pluet super feneratores in inferno, 133.

B
    Balaam munerum acceptator, 56.
    Balthazar rex uasis sacris abutens regno eiectus est. 144.
    Baptismi effectum impedit macula peccati mortalis, 200.
    Basilius  lingua ignea predicare conspiciebatur, 15, 152.
    Beatitudines octo de fonte caritatis procedunt, 245.
    Belis idoli sacerdotibus comparantur monachi proprie tarii, 333.
    Belisarius comes stabuli, 414.
    Bellorum strepitus et secularia negotia uitare iubentur prelati, 155.
    Bellua multorum est qui pluries beneficiatus est, 92.
    Benedicamus Domino cur a pueris in ecclesiis decantatur, 38.
    Benedictio qua abbas inauguratur simplex est, et potest iterari, 114.
    Benedictus  solitudinem exemplo suo commendauit, 183. Precibus suis monachum a tentatione liberauit, 289, 538. Proprietatem in monachis suis maxime detestatus est, 335.
    Benefactorum intentioni non satisfacit plurium missarum connexio. 81
    Beneficia plura retinentes fictis petarum monstris comparantur, 87. Beneficia ecclesiastica quo ritu conferri solent, 90. Beneficia ecclesiastica ad cultum Dei propagandum ordinantur, 94. Beneficia plura retinentes detestabiliores sunt Lamech bigamiam inducente, 95. Beneficia ecclesiastica conferendi uarius modus explicatur, 103, 104, 105. Beneficium ecclesiasticum qui indigno confert, pauperum res furatur, 156. Beneficium ecclesiasticum tutius est relinquere quam cum scrupulo retinere, 184.
    Bernardus  coram monialibus predicationem inchoans obmutescit, et quare, 14. S. Bernardus cum Teutonicis coram populis absque fructu predicasset, eius sermo postea per interpretem reculcatus fructificauit, 14. S. Bernardus papalem per triennium optauit auctoritatem, tres ob causas, 111.
    Bifaciate misse exploduntur, 80.
    Blasphemia horrenda clerici cuiusdam aleatoris, 65.
    Boamundus iudex iustus personarum fugit acceptionem, 174.
    Bonarum mentium est ibi culpam agnoscere ubi culpa non est, 191. Cum bonis conuersatio laudatur, 180.
    Breuitas uite presentis in memoria nostra semper debet uersari, 32.
    Britto Manicheus, 488.
    Brutis animalibus uariis omnia singulariter uitia comparantur.
    Bullienti auro potabuntur feneratores in inferni gehenna, 133.
    Burdones a grege apum repulsi histriones designant. 130.
    Bursas pauperum qua arte episcoporum officiales emungant, 66.
    Busiris rex, 498.

C
    Cadus quid sit, 453.
    Cecus mente est omnis adulator, 116.
    Ceremonias Ecclesie non obseruat, qui missam bifaciatam celebrat, 80. Ceremoniarum multitudine populus Isrel meritis suis exigentibus oneratus est, 2. Cesar Augustus in omnibus agendis suis morosus exstitit, 195.
    Caio Cesari comparatur pluries beneficiatus, 92.
    Cain inuidia motus fratrem occidit, 29. Cain signum erat cornu in nare, 361.
     Calumnia in peregrinis iudiciis manet impunita, 103.
    Cameracensis cuiusdam episcopi ludus spiritualis, 401. Cameracensis quidam canonicus scripsit contra nuditatem pectoris in feminis, 483.
    Cancellarium suum S. Thomas Cantuariensis sub iuramento astringit ad munera reiicienda, 57, 106.
    Cancro similis est usura peccati, 131.
    Canipulus quid sit, 388.
    Canones in 2 et 3, affinitatis gradu matrimonium contrahi prohibentes, 68. Canones pro libitu condere, interpretari et abrogare summus pontifex potest, 138. Canoni derogatur canone contrario, 138. Canonum misse quis maior et minor, 407.
    Cantici et psalmi distinctio, 484.
    Capellarum pluralitas peperit ministeria capellanorum illegitima, 82.
    Capilli Absalonis quo crebrius tondentur, eo uberius exsurgunt, 59.
    Capiti serpentis fides comparatur, 237. Caput maxime deturpat oculorum absentia, 92.
    Cardinalibus quatuor uirtutibus ornari debet prelatus, 149.
    Carnalis affectus reprobandus est, 181. Carni et sensualitati hominum aduersatur sacra Scriptura, 211. Carni nostre sicut et asino tria debentur, ut dometur, 296, 368. Caro nostra sic dormiat, ut mens in Christo uigilet, 218. Caro cito ad preteritas illecebras aspirat, 317.
    Carthusienses altaris hostiam consecrare non audent nisi diebus festis, 78. Carthusiensium solitudo a quibus traxit originem, 18. Carthusiani cuiusdam religiosi caritas commendabilis, 244. Castrorum acies terribilis debet esse Ecclesia, 142.
    Casus frequens est malos puniri instrumento sue offensionis, 234.
    Catechumenorum missa que sit, 407.
    Cathari heretici Nouatiani dicti sunt, 480.
    Cathedram concionatoriam ascendere seniorum tantum est, 160.
    Causa et principium malorum omnium est superbia, 21. Causa adeo iniusta nulla est pro qua tuenda non inueniatur Aduocatus, 134. Cause pessime taciturnitatis sunt quinque, 164. Cause due taciturnitatis in predicatore debent considerari, 167. Cause garrulitatis uitiose sunt quatuor, 167. Ob causas septem acceleranda est penitentia, 323.
    Causidici linguam habent uenalem, 133, 365.
    Cauenda summopere est singularitas in congregatione. 177.
    Celebrare officia sacra pro lucro temporali uetat Scriptura sacra, 70.
    Celeritas in loquendo non est amica philosophie, 11.
    Celle monachorum olim obedientie appellari solebant, 335.
    Cellule anachoretarum non superflue, 494.
    Census ecclesiasticus clericorum peperit ambitionem, 140.
    Ceruix erecta per superbiam post peccatum maxime Deo displicet, 22.
    Charitas princeps est omnium uirtutum, 244. Charitas debet a teipso inchoari et in proximo perfici, 248. Charitas uult aliquando ceteris preferri propter communem utilitatem, 140. Charitatem acrius ledit detractio quam cetera uitia, 33. Absque caritate uirtutes cetere deficiunt, 242. A caritate pendet lex et prophete, 243. Charitatis filie sunt omnes uirtutes, 245. Charitatis filia specialis est misericordia, 247.
    Chorite quinam dicantur, 108, 420. Chorite Simoniacis sunt peiores, 108.
    Christus, Christianus. Christi passio superbis non prodest, 24. Christi humilitate uita mundo rediit quam Ade abstulerat superbia, 34. Christi uita tota in humilitate fundata est, 38. Christi paupertas maxime in cruce apparuit, 53. Christi exemplo carnalis parentum affectus abiiciendus est, 181. Christi humilitas docet debere nos esse contentos humilibus habitaculis, 227 Christi omnis actio nostra est instructio, 248. Christiani uita debet esse crux et martyrium, 72. A Christiano maior exigitur sanctitas quam a Iudeo, 214. Christianum histrionicus habitus non decet, 225. Christianus non censetur qui necdum per patientiam probatus est, 270. Christus positus est in signum cui contradicitur, 8. Christus Iudeorum inuidia crucifixus est, 28. Christus uerbo et exemplo paupertatem predicauit, 41. Christus in eucaristia fons est omnis gratie, 75. Christus semel se offerens sufficiens fuit ad redemptionem totius generis humani, 77. Christus uigilanter et strenue predicationi institit, 151. Christus ante annum duodecimum non docuit, 158. Christus nusquam risisse legitur, 171.
     Cibo quouis necessitate exigente religiosis uti concessum est, non autem ueste superflua, 225. Ciborum damnosa est superfluitas, 220. In ciborum superfluitate, unica manu diabolus ferit, in uestium autem duabus manibus, 224.
    Ciniphes et cynomia adulationem et detractionem designant, 115.
    Cinis et cilicium arma sunt penitentie, 316.
    Circuitus iustorum bonus multiplex est, 235.
    Cisterciensibus inhibitum est habere in suis claustris decreta Gratiani, 477. Cistercienses male reprehenduntur ab episcopo Carnotensi, 485.
    Clamosa esse non debet disputatio, 7, 344.
    Clareuallensis abbas Willelmus maluit negotio monasterii sui tractare, quam predicare, 17.
    Claustralium opera orare et legere, 286.
    Claudicatio mortalis culpe triplex est, 282, 533. Classicus 1, 2 et 3, sunt pulsus ad horas canonicas, 401.
    Clauicula Salomonis damnata est, 478.
    Clementia species est misericordie, 252. Clementia in iudice maxime elucere debet, 252. Clementia iudicis sit moderata, 506.
    Clerici cuiusdam horrenda blasphemia, 66. Clerici euntes ad chorum tantum lucri causa reprehenduntur, 70, 402. Clerici dies septimane computare debent, 405. Clerici corona et tonsura quid significent, 500. Clericis laicos esse meliores maxime destruit Ecclesia, 39, 151. A clericis Lia magis quam Rachel diligitur, 94. Clerici nisi probate scientie ad honores non sunt assumendi, 143. Clericorum auaritia suggillatur, 73. Clericorum ad honores indigna promotio suggillatur, 142. Clericorum pigritia pre ceteris omnibus debet redargui, 219. Clericus diues in conscientia, pauper sit in pecunia, 50. Clericus adulator iubetur degradari, 117. Clericus diues pauperum eleemosynas usurpans sacrilegus est, 126. Clericus quidam ob adulterii crimen uiscera sua in latrinas effudit, 479.
    Celum. Celestis. In celis primum nata est superbia, 27. Celos aperit, et claudit oratio, 288, Celi peccatores dicuntur superbi, 21. In celum melius de tugurio prosilibitur quam de palatio, 227. De celestibus puluerem et quisquilias colligere horrendum est, 10.
    Cenobitarum solitudo securior est quam anachoretarum, 185.
    Columbas uendere est pacto pretio mysteria altaris celebrare, 75, 98.
    Collatione sacramentorum non potest prelatus etiam supremus in eternum priuare, 112.
    Comes sola defunctorum est misericordia, 253. Comes quidam excommunicatus, cum absolueretur a summo pontifice, ab ordinario tamen etiam petit absolutionem, 430. Comes palatinus duplex, 489.
    Comites tres habet iuramentum, 291.
    Commoda querere, ac incommoda uitare naturale est hominibus, 240.
    Communia idem quod communitas, 396. Commutatio beneficiorum et rerum spiritualium quenam Simoniaca sit, 107.
    Compedes nature et gratie, 44, 373, 375.
    Concilium Lateranense usurarios excommunicat, 132
    Conditionis abiecte homines antiquitus in aduocatos eligebantur, 134. Conditiones eleemosyne laudabilis, 256, 533.
    Confessarius uinum et oleum Samaritani debet habere penitentibus, 171. Confessarius tria precipue debet iniungere penitenti, 171, 313. Confessarius penam arbitrariam penitentibus potest iniungere, 215. Confessarius penitentes debet pungere et ungere, 312. Confessarii boni que sint qualitates, 312.
    Confessio triplex, 310. Confessio oris maxima pars est satisfactionis, 311. Confessionis dilatilo fugiendo, 171. Confessionis que sint conditiones, 313. Confessionem peccatorum sepe impedit uerecundia, 325. Per confessionem omnium peccatorum delentur macule, 328.
    Congregatio. In congregationem totam sepe unius redundat peccatum, 189.
    Consanguinitatis fauore non est eroganda eleemosyna, 123.
    Conscientie serenate uocem sequitur uox predicationis, 13. Conscientia occulta non est alieno subiecta iudicio, 192.
    Consentire quid sit, 381. Consentit peccanti, qui non corripit cum possit, 189.
    Constabularius seu comestabularius quis, 414.
    Constructio pulchrarum domorum, inuitatio est superborum hospitium, 227.
    Consuetudinem peccandi difficile est euellere, 323. Consuetudinis praue quatuor uincula, 553.
     Consummatio omnis peccati superbia, 22.
    Contemnitur pauper in iudicio, 61.
    Contemplatiua uita duplex, 205, 482.
    Contemptu sui repellitur superbia, 25. Contemptus munerum causas mentiendi et adulandi non habet, 58.
    Contentiosa disputatio auditores subuertit, 11.
    Continentia et abstinentia sorores sunt uterine, 71. Continentie nutrix est abstinentia, 300.
    Contritio pro peccatis quanta esse debeat docet Christus in resuscitatione Lazari, 309.
    Controuersie finis est iuramentum, 206, 290.
    Contumeliosa et scandalosa predicatio quenam censeatur, 16. Ex contumelia dupliciter oritur inuidia, 27.
    Conuersandum non est cum malis nisi causa correctionis, 180.
    Conuersatio malorum maxime cauenda est, 178.
    Cor hominis profundum est et inscrutabile, 194. Cor nostrum sanctissime Trinitatis triclinium est, 245. Cor mundum custodire difficilius est quam corpus, 262. Cordis munditiam fides inchoat, spes et caritas consummant, 262.
    Cornu bellicum quid sit, 415. Cornua duo habet superbia, 22. Cornua altaris duo quid significent, 80. Cornua mitre prelati quid significent, 113, 429.
    Corpori humano tria debentur, 297. Corporis membra omnia sibi uindicat superbia, 25. Corpus Christi maiori cum reuerentia conficitur presente diacono, 157. Corpus nostrum ex natura sua uestium mollitie non eget, 224.
    Correctio fraterna commendatur, 254.
    Corruptum est iudicium iudicis munera captantis, 61.
    Crates Thebanus ad philosophiam accedens opes omnes suas abiecit, 54.
    Criminaliter peccat prelatus peccator etiam occultus si predicauerit, 16.
    Crocodilus. 445.
    Crucifigit denuo Christum qui indigne enim in amari sumit, 85. Ex crucifixis eligendi sunt Ecclesie prelati, 98.
    Crudelem esse, est hominem diffiteri, 252. Crux quatuor modis portatur, 271. Crux in angaria portatur triplici de causa, 171.
    Culpam agnoscere ubi culpa non est, bonarum mentium est, 191. Culpam peccantis totam persequi non modica culpa est, 249, 252. Culpe somnus triplex est, 218.
    Cultus. Ob cultum Dei propagandum instituta sunt beneficia ecclesiastica, 94.
    Cupiditas plures peccatorum complectitur species, 48. Cupiditas radix omnium malorum, 48 Non cupiditatem solum sed omnem eius occasionem uitare debemus, 54. Cupiditatem pariunt ac nutriunt diuitie, 48 Cupiditas sacerdotum peperit uenalitatem missarum, 77. Cupiditas monstruosa est beneficia plura retinere, 91. Cupiditas insatiabilis est, 379.
    Cuppa quid sit, 481.
    Cura non minori regitur uita humana in hoc mundo quam nauis in mari, 17.
    Curiositas uestium superflua suggillatur, 221. Curiositatem matris sue qua arte Romanus adolescens eluserit, 90.
    Currere ad unctum quid sit, 402.
    Currus Elie quatuor habet rotas, et quas, 149, 274. Currus spiritualis seu quatuor uirtutum fuse explicatur. 518.
    Cyriacus diaconus acceptionem munerum, et Simoniam detestatur, 57, 107.

D
    Dedalini qui sint, 492.
    Demones quidam presunt taciturnitati, quidam autem garrulitati, 164. Demones si fidem habent, mortua est, 240. Inter demones ille maxime laudatur qui monachum subuerterit, 35.
    Damaratus philosophus solus ausus est Xerxi regi uerum dicere, 44, 116.
    Daniel et Ieremias in pueritia prophetauerunt, 158,
    Dauid in humilitate presertim commendatur, 35. Dauid munerum acceptionem refugit, 56. Dauid erga beneuolos suos maxime gratus semper exstitit, 304.
    Debita illicita et si iuramento confirmata de patrimonio Christi non sunt soluenda, 183.
    Decanus quidam subditum suum quomodo cum confusione repulerit, 91.
    Defunctorum animabus in purgatorio prodest misse sacrificium, 81. Defunctorum sola comes est misericordia, 253.
    Deiectio superbiam sequitur, 36.
    Democritus continuo ridebat, 503.
    Demosthenes linguam habuit uenalem, 57. Demosthenes fuit uiua uox iuris, 164.
    Desideria naturalia finem aliquem habent, 49.
     Desiderare non necessaria est uanitas, 504.
    Desperandum non est de ullo homine dum adhuc est in uia, 242.
    Detractio etiam in uerum dicente quomodo deprehendi potest, 32. Detractio acrius caritatem ledit quam cetera uitia, 33. Detractio occulta perniciosior est quam manifesta, 33. Detractio non audienda, 365. Detractione peior est adulatio, 115. Detractione et adulatione homo sicut aurum in fornace probatur, 115. Detractionis mater est inuidia, 29. Detractionis dens quis sit, 362.
    Detractores non erunt si desit auditor, 32. Detractores porcis et canibus comparantur, 166. Detractorum tria sunt genera, 32, 33. Detractorum pena triplex, 33.
    Detrahere presenti leuius crimen est quam absenti, 40.
    Deus. Dei uerbum de frigido pectore erumpens auditores non inflammat, 15. Dei intuitu aduocatum agere laudabile est, 135. Dei solius intuitu danda est eleemosyna, 258.
    De Deo pauci debent esse sermones nostri, 11. Deo nichil ita displicet sicut ceruix erecta post peccatum, 22. Deo qui feneratur centuplum accipit, 130 Deo coacta seruitia non placent, 257. Deo consecrata in usus profanos non sunt transferenda, 423. Deo singulariter loquimur, hominibus autem pluraliter, et quare, 117, 43.
    Deum solum, non autem amicum proferendo sententiam iudex in mente habere debet, 62. Nec Deum nec homines respicit ambitio, 140. Inter Deum et homines mediator esse debet prelatus, 149. Apud Deum non est personarum acceptio, 172. Deum nemo tentare debet, 198. Deum abnegare insipientia est consummata, 240. Deus prohibet ne lingua predicare presumat cui obuiat conscientia praua, 15. Deus pensat quo quis animo beneficium impertitur, 124. Deus in lege Moysi duodecim tantum personas exclusit a contractu matrimonii, 138. Deus insipientem sacerdotem raro sapientem facit, 144. Deus solus hypocritam deprehendere potest, 194. Deus in extremo iudicio omissa exprobrabit, non autem commissa, 217. Deus proprie dicitur caritas, 244.
    Diabolus primum hominem tentauit tribus modis, 48. Diabolus mutuo ad usuram homini suggerit peccatum, 130.
    Diaconi ac sacerdotes debent esse scientia et moribus perfecti, 157. Diaconi officium non est predicare ex auctoritate, 157. Diaconi septem a B. Petro apostolo sunt ordinati, 437. Diaconis debetur prima manuum impositio, 157. Diacono presente maiori cum reuerentia conficitur corpus Christi, ibid. Diaconorum qualis esse status debet, 156. Diaconus paratus esse debet sacerdotem ad martyrium, et ad euangelizandum sequi, 157. Diaconus in maioribus ecclesiis deesse non debet, ibid.
    Difficile est sine impedimento orare, 289.
    Dignitas. Qui dignitate preest, presit et morum honestate, 98. Dignitates seculi uel habite, uel concupite generant superbiam, 24. Ad dignitates ecclesiasticas perueniendi uia quadruplex, 97. Dignitates ecclesiastice non cognationi et carni, sed moribus conferende sunt, ibid. Ad dignitates ecclesiasticas qui illegitime promouentur, similes sunt sacerdotibus Ieroboam regis, 98.Dignitates in primitiua Ecclesia sola uirtus obtinebat, 141. Dignitates plures ecclesiasticas occupare damnosum est, 88. Dignitatum ecclesiasticarum pluralitatem arguit triplex unicitas, 93. Dilatio confessionis magnam ruinam parit, 171.
    Dilectione feruens B. Magdalena pedes Christi post resurrectionem tangere non permittitur, et quare, 14. Post dilectionis trinam confessionem B. Petrus toti Ecclesie prefectus est, 143.
    Diogenes diuitias contemnens Aristippum regium Dionysii Siculi irridet, 34, 381. Diogenes amentiam hominum assidue deflebat, 246.
    Disputationes nimium effuse plus strepitus habent, et minus utilitatis, 7. Disputandi modus exigit ut sine lite et contentione fiat, 11. In disputationibus theologie non est clamandum de friuolis, 7, 344. In disputationibus preproperum esse respondentem turpe et periculosum est, 12.
    Distinctio inter traditiones licitas et illicitas, 207.
    Diues, Diuitie. Diues qui necessariis contentus non est, lupus est, 45. Diues quo plura habuerit, eo plura desiderabit, 49. Diuites superflua sua pauperibus obligantur erogare, 46. Diuites multis indigent, 46. Inter diuites computantur qui diuitias concupiscunt 155. Diuites facile in lites ueniunt, 446.
    Diuitias superbia et cupiditas comitantur, 24 Diuitiarum modus quis sit, 45. Diuitias sequitur adulatio, 115. Diuitie cum possidentur, non possunt non amari, 41. Diuitie effeminatos et molles nutriunt, non autem fortes uiros, 42. Diuitie pariunt et nutriunt cupiditatem, 48. Diuitibus nemo uerum dicit, 43, 116. Diuitibus dare, perdere est, 122. Diuitibus ideo omnia licent, quia omnia possunt, 160.
     Diuina officia triplicem ob causam celebrantur, 71 Diuina officia melius est mittere, quam in ligne celebrare, 74.
    Doctor. In doctore doctrinam et predicationem bona uita precedere debet, 13. Doctorem esse prelatum decet, 146.
    Doctrina uiri in patientia consistit, 154.
    Dolo adulationis Adam subuersus est, 115. Dolus suus nemini debet patrocinari, 127.
    Domo  sua hominem tria expellunt, 151, 300. Domorum superbarum edificatores gygantibus turris Babel comparantur, 226.
    Dona Spiritus sancti uariis uaria conferuntur, 91.
    Dormire. Sic dormiat caro nostra, ut mens in Christo uigilet, 218.
    Dubius testis non manet impunitus, 195.

E
    Ebrietas libidinem accendit, 298. Ebrietas infinita parit monstra, 300.
    Ecclesia, Ecclesiasticus. Ecclesia quando inceperit possidere diuitias, 140. In Ecclesia primitiua sola uirtus dignitates obtinebat, 141. Ecclesia castrorum acies dicitur, 142. Ab Ecclesia sua in maioribus solemnitatibus prelati abesse non debent, 132. Ecclesia hoc tempore magis innititur bonis operibus, quam miraculis, 199. In Ecclesia diuersarum personarum sunt diuersa officia, 202. In Ecclesia qui artifices sint necessarii, et qui non, 223. Ecclesia una constat ex pluribus personis multarum facierum, 282. Ecclesiam nichil ita destruit, quam clericis laicos uidere meliores, 39, 151. Ecclesiam fraudare sacrilegium est, 508. Ecclesiarum quarumdam erga beneficiandos mos laudabilis, 424, 429. Ecclesiasticorum reprehenditur auaritia, 69. Ecclesiasticorum officiorum uenalitas suggillatur, 346. Ecclesiasticum beneficium quando licet conferre consanguineo, 422. Ecclesiasticum beneficium conferendum non est indigno, 421. Ecclesiastica monstra quando orta, 47. Ecclesiastica ornamenta et uasa sacra quando uendi possint, 423, 100.
    Ecclesie stipendiis non debent sustentari, qui bonis parentum possunt ali, 417. Ecclesie pax in ratione dati et accepti consistit, 69. Ab Ecclesie primitiue instituto quantum recedunt sanguinite, 111. Ecclesie ciuitas, murus, et columna esse prelatus debet, 147. Ecclesiis pluribus satisfacere unicus minister non potest, 40. In Ecclesiis maioribus diaconus deesse non debet, 157.
    Effectum baptismi impedit peccatum mortale, 200. Effectum orationis quid impedit, 290. Effectus inuidie fraternum odium est, 27. Effectus pacis quis sit, 266. effectus orationis quis sit, 288.
    Electio illegitima ad dignitates similis est altari idoli Belis, 66, 99. Eiectio canonica multiplex in ueteri testamento, 99. Electionem iactu sortium fieri non permittit Ecclesia, 198. Electionis definitio, 99. Electionis canonice sinceritatem tria impediunt, 97.
    Electro pax comparatur, 513.
    Eleemosyna quibus, quomodo, et quo ordine facienda, 123, 156, 157, 510. Eleemosyna filia est misericordie, 236. Eleemosyna danda est solius Dei intuitu, 258. Eleemosynam sibi a sacerdote Simoniaco factam abiicit Stephanus abbas, 119. Eleemosynarum quatuor sunt species, 259. Eleemosyne ex illicite acquisitis non sunt faciende, 121. Eleemosynis pauperum derogat superfluus edificiorum sumptus, 226.
    Elephas. Inter elephantes excellentior ceteros omnes preit, 142.
    Eliseus indigentis uidue uasa impleuit oleo, 122.
    Ementes et uendentes ex templo Christus bis eiecisse legitur, 75, 98.
    Emplastro sordidissimo sordidissimum uitium superbia curatur, 25.
    Endromis uestis, 431.
    Ephod Gedeonis quid prefigurauerit, 113, 121, 333.
    Ephron nomen in Ephrem uersum est, 386. Ephron cur potius accusatur ob uenditionem terre consecrande quam Ornan, 987.
    Episcopi tot quot Argus oculos habere debent, 23. Episcopatibus duobus duo preficiantur, non unus tantum, 392. Episcopi uocantur presbyteri qui sunt in priuata ecclesia, 352. Episcopi olim pape dicebantur, 452. Episcoporum officiales triplices, 393. Episcoporum per officiales iniusta pecuniarum a pauperibus exactio, 65. Episcopus in missa cur dicit Pax uobis, 263.
    Epistole canonice que sint, 364. Epistole ad Romanos primum caput olim in 4 capita secabatur, 507.
    Eremita quidam mira industria superbiam fugat, 25. Eremita quidam plenum laqueis mundum uidet, 35. Eremita quidam uiolenter in sacerdotem ordinatus nunquam  celebrauit, 85. Eremita quidam Athanasii pape pro fide exsulantis causam tuetur, 163.
    Error non modicus est minus bonum preponere maiori, 216.
    Esau uenator sublimia per superbiam appetens a Deo reprobatur, 37. Esau gastrimargos prefigurauit, 301.
    Euagrius eremita comes S. Hieronymi, 538.
    Euangelio pauci obediunt, 206. Euangelium Luce olim in quot capita diuisum, 457.
    Eucaristia sacra fontem omnis gratie Christum continet, 75. Eucaristiam sumere omnium est Christianorum, conficere autem, paucorum, 77. Eucaristiam indigne conficientes uel sumentes reprehenduntur, 82. Contra eucaristiam turpiter errauit Manicheus hereticus, 213. In eucaristie consecratione etiam uiget Simonia sacerdotum, 76.
    Exaltatio humilitatem sequitur, 40.
    Excommunicatus ab episcopo proprio ab eodem debet absolui, 430.
    Exempla humilitatis plura recensentur ex Scripturis sacris, 37. Exempla a bonis sumenda sunt, 80. Exemplis sacre Scripture multis probatur quam detestanda sit munerum acceptio, 54. Exemplis multis probatur peregrina ignis et aque iudicia incerta esse, 201. Exemplo quantum bonus prelatus prodest, tantum indoctus nocet silentio, 16, 146. Exemplo et uerbo paupertatem Christus commendauit, 41. Exemplo Christi parentum carnalis affectus fugiendus est, 181.
    Excommunicatus ab inferiori prelato non potest absolui a superiore nisi cognita causa, 112.
    Exemptio sui, a iurisdictione prelati ordinarii uitanda est, 112. Exemptio abbatum ab episcopis diecesanis improbatur, 114.
    Exhortatio ad accelerandam penitentiam, 323.
    Ezechiel anno 30 incepit prophetare, 158. Ezechielis prophete liber olim in quot uersus diuidebatur, 487.

F
    Fabros ferrarios a populo Isrelitico amouerant Philisthei, 143.
    Facies Dei primaria est eius diuina essentia, secundaria autem sensus Scripture sacre, 9. In Dei faciem conspuit superbia, 22. Faciem nature in homine maxime deturpat fornicatio, 236, 301. Facies hominis multiplex, 236. Facierum plurium misse improbantur, 79.
    Facundia obmutescit ubi egra subest conscientia, 14. Facundia, scientia, et uita in predicatore requiruntur, 16.
    Felix. A beato Felice abbate predicatio impetrari non potest, et quare, 14
    Fallunt frequenter peregrina ferri et aque iudicia, 197.
    Falsitatem loqui, et ueritatem facere, equalis est impietas, 163.
    Familia. In familia magna uaria sunt officia, 91
    Familiaris inimicus perniciosa res, 116.
    Fastidio sui laborat stultus et inconstans, 196.
    Fauore principum sepe indigni ad dignitates promouentur, 143.
    Fenerans Deo centuplum accipiet, 130. Fenerator esse peior diabolo ostenditur, 131. Feneratores a communione sacramentorum et ab ecclesiastica sepultura arcendi sunt, 52. Feneratores diabolo assimilantur, 130. Feneratores anathemate feriuntur, 132. Feneratores et heretici perdicibus immundis comparantur, 132. Feneratores quadruplici plectuntur pena, 133. Feneratores malunt es e bonorum suorum donatores quam restitutores, 133. Feneratori olim osculum pacis in missa non dabuntur, 131.
    Ferculum. In ferculo triplici seipsum conuiuis suis Christus apposuit, 86. Ferculorum in una mensa superflua est uarietas, 220.
    Ferri et aque peregrina exploduntur indicia, 200. Sicut ferrum igne et malleo, sic peccatum debet tribulatione purgari, 319.
    Feuda inferioris domini, superioris domini imperio non subsunt, 108.
    Fidei, quam ceterarum uirtutum maior hodie est defectus, 238. Fidelibus defunctis in purgatorio misse prodest sacrificium, 81. Pro fidelibus defunctis missa sicca non solet celebrari, 81. Fides est prima mater uirtutum, 237. Fides ex solo Deo est, 237. Fides a sola gratia habet originem, 237. Fides peperit Saluatorem, 238. Fides magna est in tribus, 241. Fides ueritatis simplex prestantior est quibusuis philosophorum astutiis, 237.
    Fiduciam omnem suam in Deum referre debet pauper predicator, 155.
    Figmenta petarum uaria, 79.
     Filia inuidie detractio, 30 Filie caritatis sunt omnes uirtutes, 24.
    Filiorum est uigilare, seruorum autem dormire, et pigrescere, 218.
    Finibus duobus opus omne concluditur, 71. Finis omnis controuersie est iuramentum, 206.
    Fiscus quid tollit, 443.
    Flagellum penitentie ex quatuor uirgis componitur, 316. Flagello uendentes et ementes ex templo Christus bis eiecisse legitur, 75, 98.
    Fomes et nutrix superbie adulatio, 117
    Forma corporis uenusta sepe prodit superbiam, 24.
    Fornicandi prebere opportunitatem cum impedire possis, peccatum mortale est, 230.
    Fornicatio quid sit, et quam graue est crimen, 301.
    Fortitudinis est tolerare patienter aduersa, 284. Inter fortitudinem et patientiam que sit differentia, 275. Fortitudinis mater est magnanimitas, 285. Fortitudo comes est penitentie, 318.
    Fortune talentum prohibet Deus dare ad usuram, 130. A fortune donis oritur superbia, 23.
    Frenum in ore ob taciturnitatem anachoreta quidam semper gestauit, 168.
    Fraterna correctio species est misericordie, 354.
    Fraus omnis in se conuersa colliditur, 234.
    Frequenter iurans sepe labitur in periurium, 168.
    Frugalitatem exigit philosophia, 47.
    Fugiende sunt occasiones peccati, 171.
    Fundamentum predicationis est sanctitas uite et conuersatio bona, 13. Fundamentum sanctitatis humilitas, 40. Fundamentum religionis est taciturnitas bona, 166.
    Fure peior est fenerator, 131.
    Furem esse minus est quam latronem, 100, 108.
    Furseus  a feneratore tunicam donatiuam accipiens lepra percutitur, 120, 133. Beatus Furseus, 434, 444.
    Furto participatur multis modis, 486. Furtum est et rapina plura beneficia retinere, 93, 166.

G
    Galfridus Clareuallensis episcopatum respuit, 141. Galfridus Peronensis, 418.
    Gallia monstris non caret, 92.
    Galline debet predicator assimilari, 170.
    Ganeo quis sit, 441
    Garciones qui sint, 398, 497.
    Garrulitati quidam demones presunt, et quidam taciturnitati, 164. Garrulitatis male quatuor sunt cause, 167.
    Gastrimargi, peccatores terre dicuntur, 22. Gastrimargia sobrietatem perimit, 297. Gastrimargie quanta sit pernicies, 298.
    Gedeon accensis luminaribus contra Madianitas pugnat, 16. Gedeon iudicare populum Isrel noluit nisi diuinitus signo accepto, 147. Gedeoni in ruinam familie sue uersum est Ephod quod sibi parauit, 113, 121, 333.
    Gehenne eterne consideratio peccatores ad penitentiam accelerandam excitat, 326.
    Genealogia filiorum Adam, 548.
    Genera detractorum tria, 32. Genera detractorum duo, 33. Genera humilitatis male sunt duo, 37. Genera spiritualium sunt quatuor, et quenam ex his uendi possint, 100, 423. Genera persecutorum sunt duo, 115. Genera monachorum solitariorum sunt tria, 188.
    Generis  nobilitate nascitur superbia, 24. Generis nobilitas indignos ad dignitates promouere solet, 143.
    Generositas animi prelato maxime necessaria est, 146.
    Gengulphi  uxor cum clerico adulterata qualem sortita est penam, 407.
    Genus hominum uenale sunt aduocati, 135.
    Gerardus  Cameracensis episcopus, 483.
    Giezi ob munerum acceptionem lepra percutitur, 57. Giezitica lepra et Simonia in quo differunt, 102. Giezi et Simonis turpis Simonia, 74. Giezi, Chore, et Simon sinceritatem canonice electionis impediunt, 97. Giezi ei Simonis sequacium sententia damnabilis, 407.
    Gigantibus antiquis comparantur curiosi, 8.
    Gilbertus Porretanus episcopus Pictauiensis errores abiurauit, 429.
    Gladius occultus est adulatio, 117. Gladium a sanguine prohibere quid sit, 153.
    Gloria uana quid sit, 49. Gloria eterna in duobus consistit, 332.
    Gloriosius in principe nichil est clementia, 252.
    Gnato quis sit, 435.
    Gomor Unum gomor manne in populo Isrelitico cuiuis sufficiebat per diem, 78.
    Gradus acquirende et conseruande humilitatis sunt tres, 35.
     Grammatice leges confundit adulatio, 117.
    Grandimontensis ordo sub Regula sancti Benedicti in Lemouicensi diecesi, 484.
    Gratia eximia est hospitalitatis inter ceteras uirtutes, 293. A gratie diuine dono frequenter oritur superbia, 24. Gratie tantum, et non sanguini exhibenda est misericordia, 123. Gratie et nature talentum iubet Deus multiplicari, 130.
    Gratiani Decreta prohibita haberi in claustris Cisterciensium, 477.
    Gratuitum non est quidquid ob lucrum uel operam locatam datur, 114.
    Grauius nichil cuiquam imprecari potest quam auaritia, 51.
    Gregi suo pastor bonus uerbo et exemplo presens adesse debet, 96.
    Gregorius  tricenarium fieri pro defunctis instituit, 407.
    Gubernatori nauis nauseabundo similis est curiosus predicator, 17.
    Gula quid sit, 49. Gula libidinem fouet, 298. Gula qua tuor habet satellites, 298.

H
    Habitus. Ab habitu interiori et exteriori quandoque oritur superbia, 23. Sub habitu uili quandoque delitescit superbia, 24. Habitus exterior signum est compositionis interioris, 26. Habitus monachi non splendeat, 493.
    Hedus. Cum hedis munerum acceptores in iudicio extremo collocabuntur, 60. Hedum furtiuum domi sue retineri Tobias senior prohibuit, 119.
    Hereditas feneratorum uix ad tertium heredem transit, 133.
    Hereticorum mallei S. Augustinus et S. Hilarius, 3. Heretici et feneratores perdicibus immundis comparantur, 132.
    Harpye quid sint, 180.
    Hebdomade dies a clericis per ferias debent numerari, 405.
    Heli Silonites pro peccatis filiorum morte punitus est 190.
    Heluidius impie de B. uirgine Deipara scripsit, 145, 165.
    Heraclitus philosophus semper flebat, 503.
    Hierarchia angelorum a Deo instituta, 111.
    Hieronymus  histrionum fautores ad clericat umpromoueri prohibebat, 129. Monachis affectum carnalem in parentes uetat, 183. Eremi solitudinem commendauit, 185. Quam reuerenter martyrum templa uisitauit, 405. S. Hieronymi de Heluidio sententia, 450, 463.
    Hilarionis  cellula cuius forme, 494.
    Hilariter psallentem et orantem Deus diligit, 207.
    Hildebertus Cenomanensis episcopus, 502, 411, 448, 482.
    Histrio nullis hominum usibus aptus est, 129. Histrionibus munera non sunt eroganda, 128, 437, 441. Histrionibus munera dare, demonibus immolare est, 129. Histrionicus habitus Christianum non decet, 225.
    Homagium quid sit, 428.
    Homicidii et proditionis mater inuidia, 29. Homicidio par crimen est adulterium, 301.
    Hominem de paradiso fugauit superbia, 21. Hominem ex domo sua tria eiiciunt, 150, 300. Homines a lupis preuisi obmutescunt, 57. Nec homines, nec Deum respicit ambitio, 140. Homines dum docent, discunt, 178. Homines arcuati qui dicantur, 369. Homini diabolus mutuo ad usuram suggerit peccatum, 130. Homini a peccato quadruplex est lauacrum, 308. Homini in infirmitate difficile est de peccatis penitere, 325. Hominis sepulcra sunt quatuor, 228. Hominum genus triplex paupertatem simulat, 126. Hominum uenale genus sunt aduocati, 135. Hominum positiua iustitia nichil soliditatis habet, 136. Hominum mores tria maxime corrumpunt, 140. Hominum sensualitati sacra aduersatur Scriptura, 211. Hominum et porcorum uiscera magnam habent inter se similitudinem, 306. Homo saccus est stercorum, 39. Homo quomodo dicatur risibilis, 176. Homo multiplicem habet faciem, 236.
    Honestate morum presit quisquis preest dignitate, 98.
    Honores ac diuitie non sunt amicitiis anteponende, 62. Ad honores ecclesiasticos dum Ecclesia censu caruit, nemo aspirabat, 140. Honores ecclesiastici cum magno anime periculo acquiruntur, 141.
    Honorificentia quid sit, 172.
    Horam mortis debemus assidue meditari, 321. Hora mortis nobis incerta est, 324.
    Hospitalitatem exemplo suo commendarunt Abraham et Lot, 293. Hospitalitas filia est misericordie, 292
     Hugo abbas Cluniacensis, 533
    Humanitati nichil est affinius clementia, 252.
    Humanus. In humanis negotiis sequenda sunt exempla prudentium, 210.
    Humilitas, 367, 369. Humilitas omnia uitia eneruat et omnes uirtutes colligit, 23 Humilitas superbie aduersatur, 34. Humilitas uia uite nuncupatur, 35. Humilitas quadruplex, 37. Humilitas non animo solum sed cunctis corporis membris est exhibenda, 38. Humilitas sanctitatis fundamentum, 40. Humilitas Christi docet contentos esse debere humilibus habitaculis, 227. Humilitas obedientie mater est, 283.
    De humilitate laudem appetere, humilitatis subuersio est, 314. Humilitate sua scholam celestem Christus in terris erexit, 34. Humilitatem sequitur exaltatio, 38. Humilitatis acquirende et conseruande gradus sunt tres, 35. Humilitatis male duo sunt genera, 37. Humilitatis exempla ex Scriptura sacra, 37. Humilitatis collactanea est mansuetudo, 40. Humilitatis nutrix est paupertas, 154.
    Hypocrita est qui aliud loquitur et aliud facit, 15. Hypocrita est quisquis humilitate caret, 38. Hypocrita sterquilinio comparatur, 39. Hypocrite ieiunium Deo detestabile est, 296. Hypocritam solus Deus agnoscere potest, 294.
    Hypostasis omnium uirtutum fides est, 238.

I
    Idololatra est omnis auarus, 51.
    Ignauia et acedia impediunt orationem, 289.
    Igni purgatorii equipollere debet presens penitentia, 318. Igni sacro comparatur usura, 131. Ignis sacer quale malum. 442. Ignis eterni consideratio peccatores ad accelerandam penitentiam instigat, 226.
    Ignorantia falsa equipollet errori, 215. Per ignorantiam non censetur peccare sacerdos, 144. Ignorantie fomes est adulatio, 117.
    Illicite acquisita non sunt offerenda in sacrificium, 121.
    Impatientia uiris potentibus solet esse familiaris, 154.
    Impedimenta canonice electionis sunt tria, 97. Sine impedimento orare diu et psallere difficile est, 289.
    Impietas tanta est ueritatem tacere quam falsum loqui, 163.
    Impenitens predicans, etiam ex officio mortaliter peccat, 16. Impenitentibus neganda sepultura, 382.
    Imprecatio omnium grauissima est ut quis incidat in manus diaboli, 131.
    Improbus cum solus est mala agitat consilia, 287.
    Impunitatis mala, 403.
    Incantationum effectus in paruulis, 368.
    Incessus. In incessu superbia dignoscitur, 26.
    Incestus quarti gradus minus crimen est quam adulterium, 547.
    Incompositio exterior incompositionem interiorem designat, 26.
    Inconstantes comparantur arundini uento agitate, 196.
    Inconstantia rumorosos comitatur, ibid. Inconstantia mulierum est, ibid. Inconstantia mentis membra corporis prebet inquieta, 197.
    Indicia superbie in adolescente, 26.
    Indigne promotionis quatuor cause, 143.
    Infamie notam incurrit qui in diuersis regionibus curam suscipit animarum, 91.
    Inferno, ac uulue meretricis comparatur auaritia, 52. In inferno feneratores auro bullienti potabuntur, 133.
    Infideles quibus comparentur, 239.
    Infirmitatis dolores uix admittunt memoriam de penitentia, 325.
    Ingratitudinis uitium Deo et hominibus est odiosum, 304.
    Inimicus familiaris perniciosissimus, 116.
    Iniquitatem totius populi portabunt prelati, 139.
    Iniquitas sua unicuique pena est et patibulum, 234.
    Iniuria. Ex iniuria dupliciter nascitur inuidia, 27.
    Innocentia uite est fundamentum omnis scientie, 13.
    Inopie remedium, 45.
    Ab institutis primitiue Ecclesie quantum recedant sanguinite, 109.
    Instrumenta musicalia a lasciuis periculose audiuntur, 223.
    Interpretes sacre Scripture debent de celestibus negotiis prudenter tractare, 12.
    Interpretatio Scripturarum non debet pendere a uoluntate nostra, 210.
    Introitus misse, condimenta uaria, 405.
    Inuenta quando possunt dari pauperibus, 432.
    Inuidia etiam Spiritum sanctum persequitur, 27. Inuidia, sicut et superbia, indiciis quibusdam manifestatur, 28.
     Inuidia homicidii ac proditionis mater, 29. Inuidia raro sic exstinguitur, quin rursum pullulet, 29. Inuidia quam detestabilis, 29. Inuidia et superbia quedam sancta est, 30. Inuidia, 360, 361.
    Iram uincere maius est quam ciuitatem sibi subiicere, 250.
    Irasci hominis est, 34.
    Isaias et Ieremias renes succincti predicare iubentur, 16, 297. Isaie prophetie quot olim erant capita, 339.
    Inuidus est omnis auarus, 51. Inuidie mater superbia, 27. Iuo Carnotensis librum Decretorum ad pedes proiecit quasi inutilem, 138, 382.

I
    Iacob patriarcha ob humilitatem a Deo diligitur, 37. Iacob penitenti peccatori comparatur, 53 Iacob ob prolis multiplicationem plures ducens uxores excusatur. 94.
    Ieiunii diebus semel tantum acceditur ad mensam, 78. Ieiunium multiplex est, 295. Ieiunium exemplo suo quinam sanctorum commendarunt, 296.
    Ieremias, et Daniel pueri prophetarunt, 158. Ieremias, Elias et alii multi solitarie uite dederunt exempla, 188. Iericho defectus interpretatur, 17.
    Ioab inuidie et superbie typum gessit, 29, 116, 117. Ioannes  Baptista Christum baptizandum tangere ueretur, 83. S. Ioannes Baptista predicationem suam in choauit a penitentia, 307. S. Ioannes apostolus an fugerit relicta sindone, 456. S. Ioannes eleemosynarius, 505. S. Ioannes Chrysostomus aduocati respuit officium, 134. Iob aduocatus pauperum, 135.
    Ioseph non nisi probata eius sapientia Dominus Aegypti uocatus est, 143. Ioseph et Moysem prelati imitari debent, 152.
    Iosias rex auditis uerbis legis fleuit, 150.
    Iosue terram sanctam discalceatus calcare iubetur, 85.
    Iubal musices inuentor, 491.
    Iucunditas eterna in duobus consistit, 332.
    Iuda proditore deteriores sunt sacerdotes respectu lucri missas celebrantes, 77. Iuda proditore grauius peccant qui Eucaristiam indigne sumunt, 83. Iude proditori similes sunt sanguinite, 109.
    Iudeorum pontificum ambitionem imitantur sacerdotes huius temporis, 144.
    Iudex. Iudicium. Iudex non sit similis statere que modico pondere inclinatur, 61. Iudex solum Deum, non autem amicum habeat in mente, 62. Iudex ab amore, odio, et cupiditate debet esse alienus, 62. Iudex Simoniacum occultum damnare non potest, 105. Iudex humiliter de se sentiat, 147. Iudex sit cecus, 391. In iudice maxime elucere debet clementia, 252. A iudice seculari tutelas duas petere suspectum est, 93. Iudicia nostra de occultis temeraria sunt, 192. Iudicia peregrina aque et igni prohibentur, 197, 396, 482. Iudicia peregrina sepe fallunt, 197, Iudicia peregrina nichil certi in se habere multis probatur exemplis, 201. Iudicii appendicia, 391. In iudicio sanguinis non est coniecturaliter procedendum, 202.
    In iudicio peregrino calumnia manet impunita, 203. In iudicio extremo Deus omissa exprobrabit, non autem commissa, 217.
    Iudicis ingenium hebetant munera, 61. Iudicium temerarium oritur ex superbia uel inuidia, 193. Iudicium iustum iudex si uendat, Simoniacus est, 133. Iudicium peruertitur quadrupliciter, 392. Ex iuramento frequenti sepe labimur in periurium, 168, 290.
    Iuramentum tres habet comites, 291 Iuramentum non prohibetur ut malum, 539. Iurare quando liceat, 290.
    Iurare Christianum non decet, 211, 290.
    Iuste acquiri, ac retineri que bona possint, 118.
    Iustis sepe pro uite sanctitate subrepit superbia, 21.
    Iustitia humana nichil habet soliditatis, 136. Iustitia quid sit, 277. Iustitie officium est cohibere superbiam, 277.
    Iuuentus attendenda est in sacerdote ordinando, 85, 161. Iuuentus duplex, 412.

L
    Laban impostor prelatos Ecclesie munerum captatores prefigurauit, 59.
    Labium eneum in introitu tabernaculi quare positum 16.
    Labor multiplex, 219. Laborem penitentie precedere humilitas debet, 35. Laborem nature conuertunt boni in laborem gratie, mali autem in laborem culpe, 220
    Lacedemones  bellum parans Xerxes ab aulicis adulatoribus decipitur, 44.
     Lacryme penitentie calicem altaris faciunt dulciorem, 84. Lacryme quedam laudabiles, quedam autem sunt uitiose, 245. Lacryme multiplices, 583.
    Lacti coagulato comparatur superbia, 23.
    Laicos Teutonicos sermo B. Bernardi ab alio recitatus ad fletum commouit. 14. Laicos clericis esse meliores maxime destruit Ecclesiam, 39, 151.
    Lamech bigamo detestabiliores sunt qui plures in Ecclesiis dignitates usurpant, 95.
    Lamentatio, carmen, et ue, quid sint, 15.
    Lanfrancus, 359.
    Laqueos mundi euadet sola humilitas, 35.
    Lasciuus. A lasciuis instrumenta musicalia periculose audiuntur, 223.
    Lateranense concilium, 443.
    Latratu prelatorum lupi a grege debent arceri, 162.
    Latro est qui in administratione spiritualium lucrum temporale sectatur, 75. Latronem esse peius est quam furem, 100, 108.
    Lauacrum hominis a peccato quadruplex, 308.
    Laudabile est Dei intuitu aduocatum agere, 135.
    Laudari a turpibus ita turpe est sicut laudari ob turpia, 129.
    Laude et uituperio homo sicut aurum igne probatur, 115
    Lazarus. In Lazari resuscitatione docuit Christus quanta debeat esse peccatorum contritio, 308. Lazarum pauperem Christus nomine proprio uocauit, diuitis nomen tacuit, 44.
    Lecator quis sit, 441.
    Legale sacerdotium olim uendere erat Simonia, 98. In lege Mosaica Deus duodecim tantum personas exclusit a contrahendo matrimonio, 138. Legem ignorare non debent sacerdotes, 144. Legem communem non faciunt priuilegia paucorum, 159, 198. Leges neminem accusare obligant, 209. Leges omnes ueteris testamenti umbra sunt futurorum, 137. Leges urbium telis aranearum assimilabat Agellius, 138. Leges iuxta quantitatem peccatorum statuunt quantitatem penarum, 301. Legis diuine implenda sunt opera antequam accedas ad doctrinam, 14.
    Lepra Giezitica et Simonia quomodo inter se differant, 102.
    Leuius crimen est presenti detrahere quam absenti, 38.
    Lex nature quos terminos cuique imponat, 45. Lex, preceptum, testimonium, iustificatio, iudicium quomodo differant, 137. Lex positiua maxime mobilis est, 38. Lex Dei potius attendenda est quam hominum exempla, 210. Lex temporalis potest mutari, 447.
    Lia Racheli ab ecclesiasticis prefertur ob auaritiam, 94.
    Libanius sophista amicus Iuliani Apostate, 535.
    Libidinis nutrix est gula, 300. Libidinosi peccatores terre dicuntur, 22. Libidinosus porco comparatur, 236. Libido eo plus crescit quo plus exercetur, 247. Libido facilius curatur quam auaritia, 52, 247.
    Librorum superflua multitudo lectoris animum distrahit, 1, 338. Libros scribentes Dei honorem et proximi utilitatem spectent, 369. Libri Iob quot olim fuerunt capita, 344.
    Lingua illius sine labore predicat cuius uitam moribus predicat, 17. Lingua uitia succensentur, 167. Lingua uenalem habent aduocati, 133. In linguis igneis super apostolos cur Spiritus sanctus apparuit, 15, 152.
    Lites multe solent esse diuitibus, 446.
    Litigantes et aduocatos excecat ambitio fori, 136.
    Littera quomodo meretrix, 405.
    Lixiuium penitentie quale sit, 316.
    Locus Hypogenis subterraneus, 494.
    Loquacitas mala bone taciturnitati aduersatur, 167. Loquacitatis male quatuor cause, 167.
    Loqui aduersus Deum iniquitatem quomodo intelligatur, 10.
    Lucas  de Hungaria moritur excommunicatus, 430.
    Luce  Euangelium in quot capita olim fuerit diuisum, 457, 536.
    Ludi alearum quot mala, 401. Ludus spiritualis Wiboldi episcopi Cameracensis, 501.
    Lumbis precinctis prophete quatuor predicare iubentur, 16, 297, 146.
    Lupi quos prius aspexerint faciunt obmutescere, 57. Lupo comparatur diues qui necessariis non est contentus, 45. Luporum rabies a grege duobus modis arcetur, 146. Lupus in fabula quid sit, 388.
    Luxuria consumit quod congregauit auaritia, 384. Luxuriam fouet ebrietas, 299.
     Luxus uestium reprehenditur, 356, 491, 224.

M
    Macula omnis peccati deletur per confessionem, 328. Maculas corporis in introitu tabernaculi Iudeorum sacerdotes eluebant, 16.
    Madianitas quomodo Gedeon uicit, 15.
    Magnanimitas mater fortitudinis, 285. Magnanimitatis uirtus maxime ad Ecclesie prelatos pertinet, 284. Magnanimitatis exempla plura, 285.
    Magnus est qui uasis fictilibus utitur quemadmodum argenteis, 48, 177.
    Malitia aduocatorum declaratur, 134.
    Mali principii malus exitus, 158. Cum malis conuersandum non est nisi causa et spe correctionis, 180. Malorum conuersatio fugienda, 178, 179. Malorum omnium summa est quod uiuimus exempla malorum, 210.
    Malum ignotum uitari non potest, 21.
    Mamillarum nuditatem reprehendit quidam canonicus Cameracensis, 483, 490.
    Mammona Deus diuitiarum, 41.
    Mammotrecti qui sint, 479.
    Mandatum. Per mandatorum Dei obseruantiam ad Scripturarum peruenitur intelligentiam, 9.
    Manicheus in sacram eucaristiam blasphemus, 213.
    Manicheus Brito, 480.
    Manna ad mensuram gomor cuiuis ex populo Isrel sufficiebat per diem, 78.
    Mansuetudinis etymologia, 40. Mansuetudo humilitatis collectanea dicitur, 40.
    Manumissus quis sit, 549.
    Marcellus  Parisiensis episcopus, 480
    Manus cito nemini prelatus imponat, 157.
    Marcus  sibi pollicem abscidit ne sacerdos ordinaretur, 85, 161. Marcus  Euangelista non pollicem sibi abscidit, sed quidam anachoreta, 411.
    Maria  Deipara ceteris uirtutibus humilitatem preposuit, 35. Questuaria dicitur, 377, 34.
    Maria  Magdalena pedes Domini resurgentis tangere uetatur, et quare, 14, 86.
    Maria  Magdalena turrita dicitur, 410, 336.
    Maria  Aegyptiaca semel solum in deserto eucaristiam sumpsit, 84, Solitarie uite prebuit exemplum, 188, 196. S. Marie Aegyptiace uita a quo sit conscripta, 472.
    Marrantia quid sit, 416.
    Martini  episcopi erga sacerdotem reuerentia, 174. S. Martini episcopi de oue pium elogium, 210. Oculis ac manibus in celos semper intendebat 235, 287. Eleemosynarum largitor maximus, 258. Adhuc catechumenus potius monachus, quam miles apparebat, 335.
    Martyrum omnium cruciatibus atrocior est purgatorii pena leuissima. 318.
    Mater homicidii et proditionis inuidia, 29. Mater detractionis inuidia, 29.
    Materiam peccandi sepe dat occasio, 171.
    Matrimonium in tertio affinitatis gradu prohibetur, 68. Matrimonium tantum esse in remedium quomodo intelligatur, 422.
    Matrona munuscula ab amatore recipiens corruptionis suspecta est, 61.
    Maurilius  episcopus ob leuem culpam grauem egit penitentiam, 192, 474.
    Maximille heresis, 462.
    Mediator inter Deum et hominem est prelatus, 149.
    Medicum corporalem infirmus pluris facit quam spiritualem, 325.
    Mediocritas in omnibus tenenda, 174. uera mediocritas in quo consistat, 47.
    Megarenses molles conuiue, et superbi edificatores dicuntur, 226.
    Melle adulationis pauci non delectantur, 115.
    Membra corporis omnia sibi uindicat superbia, 25. Membris omnibus corporis humilitas preferenda est, 38. Membrorum corporum et spiritualium inter se comparatio, 32, 111.
    Mendacium uitium uiscosum est, 279.
    Mentes hominum emollit adulationis oleum, 115. Mentium bonarum est illuc culpam agnoscere ubi culpa non est, 191.
    Mentiendi causas non habet contemptus munerum, 58. Mentiri seruorum est, non filiorum, 274.
    Mercenarius est qui Deum propter aliud quam ipsum amat, 73.
    Meretrix omnia membra habet uenalia, 135.
    Meritorium est Dei intuitu aduocatum agere, 136
    Meritum audientis et uita loquentis predicationi respondere debent, 14.
     Meta. Ad metam salutis peruenire cupientes debent lumbis succincti currere, 224.
    Miles unus duabus legionibus preesse non potest, 90.
    Milones episcopi duo, 491.
    Ministri ecclesiastici Liam Racheli preferunt, 94.
    Miracula patrare etiam iniustis interdum conceditur, 199, 237.
    Misericordie auaritia opponitur, 53. Misericordia omnibus impendenda est, 123. Misericordia specialis est caritatis filia, 247. Misericordia maxime commendabilis est in Deo et hominibus, 247. Misericordia plenitudo uirtutum, 248. Misericordie due sunt species, 250.
    Misericors non legitur ullus nisi bono fine obiisse, 249.
    Missa sicca, 403. Missa sicca pro fidelibus defunctis non solet celebrari, 81. In Missa cur post hostie consecrationem cantetur Agnus Dei, 263. Missa catechumenorum que, 407. In missa quid brachiorum extensiones significent, 403. Misse diuersarum facierum refelluntur, 79. Misse bifaciate similes sunt idolo Nabuchodonosor, 80. Misse bicipites, que sint, 406. Misse fauorabiliores que sint, 408, Misse introitus condimenta uaria, 405. Misse celebrande reuerentia, ibid. Misse oblationes a laicali per sona non sunt palam recipiende, 408. Misse canon maior et minor quis, 407. Missam ter celebrare in festo Natalis Domini concessum est, 76. Missam celebrare semel tantum in die sacerdoti concessum est, 78. Missarum plurium annexio non satisfecit benefactorum intentioni, 81. Missarum multiplicatio procedit ex cupiditate sacerdotum, 82. Missas qui pretio celebrant Iuda proditore sunt deteriores, 77.
    Mites multi sunt dum illis non contradicitur, 517. Mitis non est qui humilis non est, 40.
    Mitre cornua duo quid significent, 113, 429. Mitre abbatialis lingule due subiectionem significent, 114.
    Modestia et modus in omni opere bono seruandus est, 175.
    Modus intrandi in Ecclesiam catholicam quadruplex, 97. Modus uarius conferendi beneficia ecclesiastica, 103, 104, 105.
    Mollitiem uestium sequitur superbie, et inconstantie uitium, 224.
    Monachis portantibus cadauer ueneratoris obiicit miles dicens, 433. Monachi superioribus suis maiorem debent obedientiam quam canonici, 204. Monachi uocabulum quid significet, 333. Monachis carnalem parentum affectum S. Hieronymus dissuadet, 183. Monachorum uitam solitariam Christus instituit, Ioannes Baptista commendauit, 188. Monachorum solitariorum tria genera, ibid. Monachorum uestis non splendeat, 499. Monachorum proprietas quantum uitium, 333. Monachorum multi dum parentibus miserentur animas perdunt, 182. Monachum mente uagum S. Benedictus precibus suis a tentatione liberauit, 289.
    Monasterium. In monasteriis diuisiones et schismata multe pariunt traditiones, 207. In monasterium iuniores uidue non sunt admittende, 123.
    Monastice quedam traditiones improbantur, 205.
    Monedulis monachi proprietarii comparantur, 333.
    Monialibus predicans S. Bernardus obmutescit, quare, 14.
    Monoculus abbas Clareuallensis, 534.
    Monstris petarum fictitiis comparantur plurium beneficiorium retentores, 87. Monstra infinita parit ebrietas, 300.
    Montanus hereticus Catharus, 462.
    Morbus ignotus non potest curari, 117.
    Mores hominum tria maxime corrumpunt, 140. A moribus communioribus philosophia non abhorret, 47.
    Mortaliter peccant qui hostiam sacram indigne sumunt, 84. Mortaliter peccat aduocatus diues si pro patrocinio aliquid exigat, 136.
    Morte calamitosa sepius decedunt aduocati, 135. Mortis horam debemus semper meminisse, 321. Mortis hora incerta est, 324. Mortui raros inueniunt amicos, 260.
    Moyses a munerum acceptione innocuus, 55. Moyses in monte Oreb iubetur calceos deponere, 86. Moyses nonnisi signis pluribus acceptis ad Pharaonem accessit, 147. Moysen et Ioseph prelati imitentur, 152. Moyses et Phinees acceptionem personarum fugerunt, 173 Moyses carnalem affectum uitauit, 184.
    Mulctrale quid sit, 538.
    Mulier non nisi sexagenaria admittatur ad custodiam uirginum, 158.
    Multitudo hominum quo copiosior fuerit, eo difficilius regitur, 44, 116. Multitudo non parit peccandi patrocinium, 203. Multitudo constitutionum grauat constituentes, 204. Multitudo traditionum multos transgressores  constituit, 206. Multitudo uix punitur nisi pro furto de anathemate, 121, 434.
    Mundana omnia monachis esse debent sub anathemate, 333.
    Mundi pompe difficulter possunt caueri, 23. In mundi ruinam superbia et inuidia simul conspirauerunt, 29. Mundi laqueos euadet sola humilitas, 35. Mundum cum Christo iudicabunt qui omnia pro Christo reliquerunt, 42.
    Munditia cordis que, 511. Munditiam cordis fides inchoat, spes et caritas consummant, 262.
    Munera quenam possint iuste acquiri ac retineri, 118. Munera a feneratore accipere periculosum est, 133. Munera excecant oculos iudicum, 57. Munera sunt triplicia, 419. In muneribus dandis que consideranda sint, 124. Munerum acceptionem repulit Abraham etiam uictor, 54. Munerum acceptio signum est diuine reprobationis, 55. Munerum acceptio multiplex, 58, 120. Muros Ierusalem primus Nabuzardam destruxit, 297.
    Musce nocentes que dicantur, 512.
    Mysteria Domini tegenda sunt, opera autem predicanda, 9. Mysteria misse uaria explicantur, 80.

N
    Nabal prelatos Ecclesie munera captantes prefigurauit, 59. Nabal ob ingratitudinem a Deo percussus est, 304.
    Nabuzardan magister coquorum, 375. Nabuzardan primus destruxit muros Ierusalem, 297.
    Neuus quid sit, 426.
    Natiuitates nostre plures sunt, 110.
    Natura in usu temporalium cunctis modum prefixit, 23. Natura sepelit homines, 494, 495. A nature dono oritur superbia, 24. Nature et fortune compedes, 44. Nature lex quos terminos cuique imponit, 45. Ex nature eodem utero nate sunt continentia et abstinentia, 71. Nature et gratie talentum iubet Deus multiplicari, 130.
    Naturale est homini uitare incommoda, 240. Naturalia desideria finem aliquem habent, 49.
    Naui similis est uita humana, 17.
    Necessitati pauperum eroganda est eleemosyna, non autem sanguini, 125.
    Negotiis secularibus renuntiare iubentur prelati, 155. In negotiis, humanis exempla prudentum, in uia salutis legem Dei attende, 210.
    Nemini debet fraus sua patrocinari, 127.
    Nepotes suos promoueri ad honores Anselmus doctor noluit, ne superbirent, 125.
    Nero imperator uisus est in inferis cum suis aduocatis in balneo auri bullientis, 135.
    Nicolaus  in eleemosynis excelluit, 258.
    Nobiles aliis humiliores, 357. Nobiles falsi qui sint, ibid.
    Nobilitas uera que sit, 536. Nobilitas generis indignos ad dignitates promouere solet, 143.
    Ne et Lot non in domibus superbis, sed in humilibus tentoriis habitarunt, 225.
    Nomen omne Dei ineffabile est, 10. Nomen Lazari pauperis Christus exprimit, diuitis epulonis nomen tacet, 44. Nomen pastoris non meretur qui sibi commisso gregi non adest, 91. Nomine olei, et maledictionis adulatio intelligitur, 114.
    Nomenclator quid sit, 441.
    Notam infamie incurrit qui in regionibus diuersis curam suscipit animarum, 91.
    Noue traditiones sepe dant materiam delinquendi, 206.
    Nouitas missarum procedit ex cupiditate sacerdotum, 82.
    Nouitiani qui sint, 480.
    Nudi nudum Christum sequentes mundum cum Christo iudicabunt, 43. Nudos uestire opus misericordie est, 294.
    Numero  uirtutum computatur qui diuitias concupiscit, 155.
    Nummus est generis quadruplicis, 102.
    Nutrix uirtutum paupertas, 41. Nutrix maioris caritatis paupertas est uoluntaria, 44. Nutrix superbie adulatio, 117.

O
    Obelus, quid sit, 339.
    Obedientia, quid sit, 283.
    Obedientie mater est humilitas, 283. Obedientia triplex, ibid. Obedientia in peccatis perniciosa, 284.
    Oblatio unica Christi in cruce fuit sufficiens ad redemptionem,  77. Oblationes a populo in missa facte, indecenter a laicali persona publice recipiuntur, 408.
    Obrussa quid sit, 535.
    Obsequium sordidum quodnam, 422.
    Obsoniorum diuersitas corpus inquinant, non alunt, 1.
    Octonaria psalmi CXuIII qualiter intelligenda, 502. Octonaria psalmi CXuIII per uersum Gloria Patri. Benedictini diuidunt in horis, 503.
    Occasionem omnem cupiditatis effugere debemus, 54. Occasiones peccati fugiende, 171.
    Occultus peccator, si non sit prelatus, potest predicare. Prelatus autem in mortali peccato existens non potest, 16. Occulta detractio crudelior quam manifesta, 33.
    Oculos ante et retro clericus habere debet, 50, 92. Oculorum priuatio maxime corpus deturpat, 92. Ob oculos mortis hora habenda semper, 321.
    Odium fraternum effectus inuidie, 27, quam graue peccatum, ibid. Ab odio et amore priuato debet remoueri equus iudex, 62.
    Officialium ecclesiasticorum auaritia sugillatur, 65. Officialium episcopi tria genera, 393.
    Officium prelatorum quodnam, 145. Officium aduocatorum olim uile et abiectum reputabatur, 134. Officia Ecclesie, non sunt uendenda, 396. Officium papale triplex, 171. Contra officium facit qui existens in proposito peccandi et impenitens predicat, 16. Officia diuina triplici ex causa celebrantur, 71. In officiis ecclesiasticis Deus non populi frequentiam, sed deuotionem spectat, 74. Officia magne familie diuersa, 91. Officium boni pastoris quodnam, 96. Officia ecclesiastica turbantur cum quis se a iurisdictione ordinarii subtrahit, 112.
    Oleum duplex, maledictionis et adulationis est, 114. Oleo uasa uacua pauperis uidue replet Eliseus, 22.
    Omittere melius est diuina officia, quam indigne tractare, 74.
    Opes omnes suas Crates Thebanus ad philosophiam accedens abegit, 54.
    Opera summi pontificis uituperare, sacrilegium est, 114. Operam suam aduocatus licite potest uendere, 133. In opere bono seruandus modus, 175.
    Opportunitatem fornicandi prebere cum possis impedire, mortale est, 203.
    Opus quoduis duobus terminis concluditur, 71.
    Oratio sapientis debet uite concordare, 19. In oratione Dominica Panis quotidianus quis dicatur, 78. Oratio Dominica cur communioni altaris a sacerdote premittitur, 87. Oratio duas a as debet habere, 256. Oratio quid sit, 286. Orationis effectus, 288. Orationis effectum quidnam impediat, 290.
    Orare est opus maximum omnium uirtutum, 286.
    Ordinis in opere bono permutatio meritorum mutat formam, 191, 216. Inter ordines sacros subdiaconatus de nouo insertus est, 157. Ordines sacros non leuiter conferant prelati, ibid. In ordinando sacerdote spectanda etas, 85.
    Origo superbie que sit, 23.
    Origenes, sicut docuit ita uixit, 211.
    Oris confessio maxima pars est satisfactionis, 311.
    Ornatus uerborum non requiritur dum ueritas patet, 17. Ornatus uestium reprehenditur. 356.
    Ornamentum prelati est patientia, 154.
    Ornan cur non reprehenditur ut Ephron ob uenditionem terre consecrande, 387.
    Oscula triplicia, 413. Osculum pacis olim feneratori non dabatur in missa, 131.
    Ostiarius camere ordinandorum, nil ab ordinandis potest exigere, 425.
    Ostium et uia ouium Christus est, 96.
    Otiosi malum, 488. Otiosi uerbi definitio, 169.
    Otium et quies pusillos reddunt animos, 286.
    Oues quomodo pastorem sequi debeant, 96.
    Oza erat de tribu Leuitica, 410. Oza Leuita arcam Domini tangens indigne, morte percutitur, 83, 109.
    Ozias rex contra officium thus Deo offerens lepra percutitur, ibid.

P
    Pactio pecunie pro absolutione spirituali parit Simoniam, 67. Pactio omnis in spiritualium administratione abigenda, 101.
    Palemon, 343.
    Panis abundantia origo peccati Sodomorum, 488. Panis nomine omne necessarium intelligitur, 489. Panis quotidianus in oratione Dominica quis intelligatur, 79. Panis nomine delicie intelliguntur, 372.
    Pallidi Sancti quinam sunt, d519. Eorum simplicitas in uestitu, 222. Ieiunia, 296.
     Papa potest canones condere, interpretari et abrogare, 138. Pape opera redarguere est sacrilegium, 114. Pape idoneitas in quo consistat, 353.
    Papale officium triplex, 171. Papatum donec Ecclesia pauper fuit nemo ambiebat papatus uacat per, 35. dies, 448.
    Papirii pretextati exemplum, 436. Participatio non habenda cum detractionibus, 33. Pascha toties sacerdos celebrat, quoties ad altare accedit, 72.
    Parentum affectus carnalis fugiendus, 181
    Passio Christi superbis non prodest, 24.
    Pastorum accusatio quando recipienda, 48. Pastor, Zacarias et Serapion eremite silentium commendant, 168.
    Pastor ignorans preco mutus est, 155 Pastoris officium est gregi semper adesse, 91. Pastor bonus intrat per ostium quomodo intelligitur, 96.
    Patientia uirtutes omnes probat, 266. Patientia nutrix obedientie, 283. Patientia habenda, 517. Patientie circumstantia, 515. Patientia ornamentum prelati, 154. Patientie et fortitudinis differentia, 273. Impatientia quedam sancta est, 273. Patientia triplex obiicienda triplici persecutioni, 271.
    Patrimonium crucifixi, 123 et 436.
    Patrocinium iustum licite potest uendere aduocatus,
    Paulus apostolus  in predicatione sua ab omni munerum acceptione abstinuit. Quinque ob causas a subditis suis munera accipere renuit, 69, 128. Nonnisi sexagenariam mulierem admittit in custodiam uirginum, 161.
    Paulus  primus eremita mortuus orauit 287. A sancto Antonio uisitatur, 226, et 296.
    Pauper sincerius ridet quam diues, 42 Pauper sit clericus in pecunia, diues in conscientia, 50. Pauperum res diuitibus dare sacrilegium est, 122.
    Paupertatis laus, 373, 374. Paupertatem simulant triplicis generis homines, 126. Paupertas uoluntaria custodia uirtutum, 41. Charitatis signum, 44. Humilitatis nutrix, 154. Paupertatem Christus docuit uerbo et exemplo, 44. Paupertas eos ostendit a quibus quisque ametur, 115. Paupertas Christi maxime apparuit in cruce, 53. Paupertas contempta obest, obseruata prodest, 154. Paupertatis predicatori necessaria est paupertas, 155. Paupertas adulationem non inuenit, 115. Paupertas uiduarum subleuanda, 123. Paupertatem similant triplicis generis homines, 126.
    Pax triplex, 163. Consummatio uirtutum, ibid. Electro comparatur, 513. Pacis effectus, 113, 114, et 266. Pax in missa datur post consecrationem et cur, 263. Feneratori non dabatur olim, 131. Pax Ecclesie consistit in ratione dati et accepti, 69.
    Peccatum grauissimum eucaristiam indigne sumere, 83. Peccatum quod non diluitur suo pondere ad aliud trahit, 324. Peccatorum causa superbia, 21. Peccata monialium reddunt S. Bernardum mutum ad predicandum, 14. Peccare per ignorantiam non censetur sacerdos, 144. Peccatores prouocat ad penitentiam accelerandam recordatio pene eterne, 326. Peccatores celi et terre qui sunt, 216. Peccatum graue odium fraternum, 27. Peccator per humilitatem primo habet accessum ad Deum, 34. Peccatoribus bene facere et demonibus immolare par crimen est, 124 Peccat grauius fenerator quam fur, 131. Peccata audientium debet predicator eiicere quatuor modis, 171. Peccati occasio fugienda, ibid. Peccati consentit qui non corripit cum possit, 189. Peccatori si testis adsit peccatum impeditur, 187. Peccatum unius sepe in totam congregationem retorquetur, 189. Peccantibus superbia est primum peccatum, et penitentibus est ultimum, 21. Peccati mortalis macula impedit effectum baptismi, 200. Peccata a confessariis non sunt leuiganda, 215. In peccatis perniciosa obedientia, 284. Peccatis singulis penitentia opponit contraria remedia, 318. Peccatum inolitum debet penitentia sicut ferrum igne et malleo purgari, 319. Peccati consuetudo difficulter eraditur, 323.
    Pecuniarum maxime cupidi sunt aduocati, 133. Pecunie, pene et culpe talentum prohibet Dominus dari ad usuram, 130.
    Pelliparii qui sunt, 492.
    Perdicibus immundis comparantur heretici et usurarii. 132.
    Peregrina aque et ferri iudicia prohibentur, 482. In peregrino iudicio calumnia manet impunita, 203, et 198.
    Perfectio angelica est non aliter sapere quam se res habet, 182.
    Periculosa sunt uerba que delectabilia, 20. Periculosum est a feneratore donaria accipere, 133.
    Perillus aulicus Phalaridis, 498. Proprio mortis commento cruciatus, 234.
    Permutatio beneficiorum ob solum lucrum est Simoniaca, 108.
     Permenones qui sint, 435.
    Personam amici exuit iudex cum personam iudicis induit, 62. Personarum acceptionis definitio, 172.
    Personatus est beneficium, 413.
    Persecutorum duo sunt genera, 115. Persecutioni triplici triplex patientia obiicienda, 271
    Petri Cantoris reuerentia, circa uenerabile sacramentum altaris, 409. Quando hoc opus composuit nondum erat monachus, 534.
    Petri Abelardi errorem conuicit S. Bernardus, 434. Illicite acquisita pauperibus erogare renuit, 120.
    Petri Blesensis contra acceptores munerum sententia, 398.
    Petri de Riga Remensis clerici uersus in S. Scripturam nondum impressi, 518 et 430.
    Petrus Monoculus abbas Clareuallensis quando obiit, 534.
    Petrus Berthorius conscripsit epitomen genealogie filiorum Adam, quod opus uocatur a Trithemio, Breuiarium Biblie, 548
    Petrus  non nisi post trinam dilectionis confessionem Ecclesie est prefectus, 143. Ob etatem prouectiorem ceteris apostolis est prelatus, 158. Ananiam, Saphiram et Simonem Magnum ob Simonie crimen grauiter corripit, 75.
    Pharisaicum ieiunium Deo odiosum, 296.
    Philisthei procurauerunt ne esset faber ferrarius in populo Isrel, 143.
    Philosophie nomen odiosum 47, 177. Philosophia celestis hoc promittit ut te Deo aliquid parere faciat, 6. Philosophia celestis ab humana differt, 18.
    Philosophos nil adeo infestat quam cum uerba non opera tractare dicuntur, 16. Philosophi propositum secundum naturam uiuere, 47, 177.
    Phinees et Moyses personarum acceptionem quomodo fugerint, 173.
    Pietas dantis, non autem quantitas rei date commendat eleemosynam, 250.
    Pignus quid, 337.
    Pigritia magnum peccatum. 216. Pigritia in omnibus hominibus redarguitur, maxime autem in clerico, 219.
    Pilum quid, 492.
    Ploratores qui sunt, 401.
    Pena leuissima purgatorii grauior est omnibus cruciatibus martyrum, 318. Pena detractorum triplex, 33. Pene Simoniacorum uarie, 106. Pene quibus Chorite uarie afficiuntur, 109. Pena usurariorum quadruplex, 133 Pena arbitraria peccatis iniungunt confessarii, 215.
    Penitens non est, nisi qui se sentit patientem, 270. Penitentibus periculosa est preteritorum uoluptatum recordatio, 317. Penitenti tria precipue debet iniungere confessarius, 171. Penitenti auaro iniungenda est pecunie in pauperes erogatio, 53. Erga penitentem quomodo se debet gerere confessarius, 171.
    Penitentie laborem debet precedere humilitas, 35. Penitentia duas habet manus, 219. Penitentie flagellum componitur ex quatuor uirgis, 316. Penitentia est antidotum contra omnia peccata, 307. Ad penitentie perfectionem quatuor sunt necessaria, 306. Penitentiam differens usque ad diem mortis raro uere penitet, 317. Penitentie comes est fortitudo, 318. Penitentie debet equipollere igni purgatorio, 318. Penitentia ob septem causas est acceleranda, 323. Penitentia sequitur precipitem sermonem et actionem, 195.
    Petarum uaria figmenta, 79.
    Pompe diaboli, 356.
    Popilius maxime ingratus Ciceronem trucidauit, 305.
    Porcorum et hominum uiscera magnam habent inter se conuenientiam, 306. Porco libidinosus comparatur, 236.
    Positiua hominum iustitia nichil habet soliditatis, 136.
    Potentum status periculosus, quare, 181. Potentibus amica solet esse impatientia, 154.
    Predicare non est diaconi officium ex auctoritate, 157. Predicare ac altari ministrare, interdum de laudis cupiditate oriuntur, 39.
    Predicatio multiplex 13, et 16. Predicatio est tectum exercitii, S. Scripture, ibid. Predicationi uox necessario subseruit, ibid. Predicationis uox, uocem fletus, uocem confessionis, ac tandem uocem exsultationis serenate conscientie subsequitur, ibid. In predicatione mores predicantis potius quam uerba loquuntur, 14. Predicatio non debet haberi nisi de premio patrie, de penitentia, et de pena gehenne, predicatio contumeliosa et scandalis plena est, que sit per eum cuius uita despicitur, 16 Predicatio debet esse talis qualis S Scriptura, ut curet infirmos potius quam delectet curiosos, 18. Predicationis humilis uarie similitudines, 20. Predicatio assidua non fructificat sed uilescit, 78, 99, 147 et 166. Predicationis uox quintuplex, 166. Predicatio temperanda secundum  capacitatem auditorum, 169. Predicationem suam S. Ioannes Baptista inchoauit a penitentia, 307. In predicationibus utilia et sufficientia tantum sunt apponenda, 21.
    Predicator qui non ardet non accendit, 14. In predicatore requiruntur uita, scientia et facundia, 16. Predicator elegantie nimium curiosus, non magis iuuare potest, quam nauis gubernator nauseabundus, 17. Predicator iubetur non esse anxius circa compositionem et curam sermonis, 18. Predicator sapiens debet dirigere sermonem iuxta capacitatem auditorum, 18. Predicator gratanter auditur, qui uiuitut loquitur, 146. Predicatorem decet uita austera, 146. Circa predicatorem due cause taciturnitatis debent attendi, 167, predicator quomodo et que loqui debet, 167. Predicator galline similis esse debet, 170.
    Prelatus peccator etiam occultus criminaliter peccabit si predicauerit, 16. Prelatorum taciturnitas mala reprehenditur, 162. Prelati Ecclesiarum pro iustitia munera accipientes, Nabal tundenti oues assimilantur, 59. Prelatorum iniuste extorsiones reprehenduntur, 65. Prelatorum officiales exactores accipitribus comparantur, 69. Prelati minoris res omnes in potestate sunt prelati maioris tum demum cum deliquit, 109. A prelatorum obedientia sese subducentes reprobantur, 111, et 112. Prelatus superior non potest absoluere excommunicatum a prelato inferiori, nisi cognita causa, 112.
    Prelati iniquitatem totius populi portabunt, 139 et 190. Prelatorum officium quodnam, 145 et 171. Prelato generositas uiritis necessaria est, 146. Prelati indocti predicatio contemnitur, 146. Prelatum esse doctorem condecet, ibid. Prelatis magis interest dare subditis quam ab eis accipere, 148. Prelatus est mediator inter Deum et populum, 149. Prelatus debet uehi quatuor rotis, 149 et 518. Prelatorum negligentia suggillatur, 150. Prelatus quam uigilans debet esse super gregem, ibid. Prelati debent imitari Ioseph et Moysen, 152. Prelati in maioribus solemnitatibus non absint ab Ecclesia sua, ibid. Prelatus spondet pro subditis, 153. Prelati ueri quomodo a falsis discernuntur, ibid. Prelati precipua uirtus est patientia, 154. Debent bellorum strepitus uitare, 155, Conferens beneficium indigno, bona pauperum furatur, 156. Prelati electio per sortem reprobatur, 198. Prelati uita actiua dignior est quam contemplatiua, quantum ad meritum, 204. Prelatos magnanimitas decet, 284. Prelati fauentes delatoribus peccant, 263. Prelatus quomodo prodest et preest, 429. Prelatus que bona potest dare parentibus, 438. Prelati quomodo sunt cophini, 465. Prelatus ad que aperire os debet, 166. Prelati nouitii et pueri suggillantur, 158. Prelatus debet ornari quatuor uirtutibus cardinalibus, 149.
    Prepositus ruralis est decanus Christianitatis, 393. Prepositus minorum quis, 109.
    Primipilus quis, 414.
    Princeps superior eximere quemquam non potest a principis minoris potestate, nisi cognita causa, 112. Principum fauor indignos ad dignitates sepe promouet, 143. Principi gloriosum est citra meritum punire, 275. Principes boni peruersorum utentes ministerio Scylle et Harpiis comparantur, 180. In principe nil gloriosius clementia. 252.
    Principatus in Ecclesia non cognationi et carni, sed moribus deferendus est, 97. Principatus mitis regnum seruat incolume, 252.
    Principio malo  procedentia bonum non habent exitum, 96.
    Priuilegia paucorum non faciunt legem communem, 159 et 198.
    Probatio dilectionis exhibitio est operis, 136, 246 et 310.
    Prodigalitas sancta est animam pro Christo ponere, 230. Prodigalitatem comitantur cupiditas, auaritia et rapina, 53 et 231, prodigalitatis uitium et quibus causis oriatur. 230.
    Profanis auctoribus licet uti, 338.
    Profundum est cor hominis et inscrutabile, 194.
    Prolixitas nimia nocet, 339.
    Proprietarii monachi qualis debeat esse sepultura 334.
    Proprietas monachorum suggillatur, 333.
    Pro torcularibus, psal. uIII, 516
    Psallentem hilariter et orantem diligit Deus, 207
    Psalmi et cantici distinctio, 484.
    Prudentia quid sit, 274. Prudentia uirtutes omnes perficit, 274. Prudentia simplicitatem uirtutis comitatur, 292.
    Pudor sepe impedit peccatorum confessionem, 325.
    Pulmentum quid, 433.
    Pygmei describuntur, 343.

 Q
    Questiones in disputationibus precipitanter soluere turpe est et periculosum, 12.
    Questores episcoporum qua fraude pauperum bursas emungant, 66. Questoris cuiusdam episcopi ridicula pecuniarum exactio. 68.
    Questui habere rempub. sceleratum est, 70.
    Questuaria dicitur S. Maria Deipara, 38, 367.
    Qualis esse debeat confessarius, 312.
    Quies et otium remissos reddunt homines, 286.

R
    Rachel in ultionem paterne auaritie idola furata est, 59.
    Radix omnis peccati superbia, 22. Radix omnium malorum cupiditas, 48.
    Radulphus Afflighemiensis monachus, dictus Tacens, 464.
    Ramos suos quam late extendat Simonia, 105.
    Ranis assimilantur adulatores, 115.
    Rapina est plura beneficia retinere, 93.
    Raptores pauperum grauiter peccant, 509. Raptores sumus dum superflua retinemus, 46.
    Rapina est plura beneficia retinere, 93.
    Rarum charum est, 455.
    Rationi nullum est cum crudelitate consortium, 252.
    Rationi uiue nullus auctoritas refragari potest, 138.
    Realis et mentalis Simonia exprimitur, 102.
    Regimen animarum  clericus non nisi probate scientie eligendus, 143.
    Religionis fundamentum est bona taciturnitas, 166.
    Religionis Christiane potissimum signum est ueritas, 280.
    Religiosis, necessitate exigente, quouis cibo uesci concessum est, ueste autem superflua uti nunquam, 225. Religiosi mendicantes merito uictum a rusticis petunt, 397. Religiosorum dux fieri non debet quis ni prius fuerit miles, 421. Remedia uaria quibus eradicati possunt plures abusus sacerdotum circa missas, 82. Remedia contraria singulis peccatis per penitentiam debent opponi, 318. Remedium inopie quodnam sit, 45.
    Renes et lumbos succincti iubentur a Domino Isaias et Ieremias predicare, 16.
    Reprobationis diuine iudicium est munerum acceptio, 55.
    Res omnes minoris prelati sunt in potestate maioris prelati tunc demum quando deliquit, 109. Res pauperum diuitibus dare sacrilegium est, 122.
    Respublica Romana ambitione destructa est, 141.
    Restituere cogit aduocatos episcopus Ambianensis, 446.
    Retia prelatorum ecclesiasticorum quenam 66.
    Reum se uir iustus pro modico etiam peccato confitetur, 190.
    Reuerentia. Ad reuerentiam sacerdotalem necessaria est etas, 158.
    Rex appellari a pueris Hebreorum uoluit Christus, non a Scribis et Phariseis, 78.
    Risisse nusquam Christus legitur, 176. In risu seruandus modus, 175.
    Robertus Ambianensis episc. ob leuem culpam maxime penituit, 292. Quotus fuit in ordine episcopus, 474.
    Rote quatuor currus Elie quenam sint, 149, 274 et 518.
    Ruinam parit dilatio confessionis post peccatum, 171. Ruina superbiam sequitur, 38. In ruinam totius mundi superbia et inuidia simul conspirauerunt, 29.
    Rumorum seminatores et auditores perstringuntur, 195. Rumorosos comitatur inconstantia 196.
    Ruralis prepositus est decanus Christianitatis, 393.

S
    Sabelliana heresis in quo consistat, 213.
    Saburra quid, 340.
    Sacer ignis quid sit, 442.
    Sacerdotalem dignitatem regali fastigio pretulit S. Martinus, 174. Ad sacerdotalem reuerentiam maxime necessaria est etas, 138
    Sacerdotes qui fieri cupiunt, quenam habent attente considerare, 251. Sacerdotes quomodo muti, 451. Sacerdos toties Pascha immolat quoties missam celebrat, 72. Sacerdotes qui pacto pretio missas celebrant, sunt deteriores Iuda proditore, 77. In sacerdotis ordinatione etas spectanda est, 85. Sacerdos quare in missa ante communionem  premittat orationem Dominicam, 87. Sacerdotibus Ieroboam comparantur, qui ad dignitates Simoniace eliguntur, 98. Sacerdotes nunquam censentur peccare per ignorantiam, 144. Sacerdos qualis esse debeat, 145. Sacerdotes et diaconi debent esse scientia et moribus perfecti, 157. Sacerdotem diaconus paratus esse debet sequi ad euangelizandum et ad martyrium, 157. Sacerdotis uerba aut uera sunt aut sacrilega, 279. Sacerdotibus munditia cordis maxime necessaria est, 162. Sacerdotibus uitandus est carnalis presertim parentum affectus, 181.
    Sacramenti nomine iuramentum aliquando intelligitur 484. Sacramentorum collatione prelatus etiam maior non potest quemquam in eternum priuare, 112. A sacramentorum communione feneratores ascendi sunt, 52.
    Sacrilegium est res pauperum diuitibus erogare, 122.
    Sacrilegus est qui rem sacram tollit de loco sacro, 334.
    Salomonis liber qui Claricula dicitur est damnatus, 478. Salomon duodenis in regem unctus, 158.
    Saluti duo sunt necessaria, 213. Ad salutis metam peruenire cupientes mundi huius stadium procinctos percurrere necesse est, 224.
    Samson archiepisc. Remensis prohibuit peregrinum iudicium ignis in sua diecesi exerceri, 201.
    Samuel a munerum acceptione immunis, 56.
    Sancceium oppidum ubi, 417.
    Sancti primitiue Ecclesie nullam questionem soluebant, nisi deliberatione preuia, 12.
    Sanctimonialis quedam ob munerum acceptionem prophetie gratiam amittit, 107.
    Sanctitas uite et conuersatio bona sunt fundamentum predicationis, 13.
    Sandalia apostolorum et episcoporum quid significant, 71. Sandalia et lingule mitre abbatialis subiectionem quid significant, 114.
    Sanguinis Dominici consecratio in uita sancti Laurentii quomodo intelligatur, 458. A sanguine gladium prohibere quid sit, 153. Sanguinis effundendi occasionem prebere cum possis impedire, mortale est. 203.
    Sanguinite qui dicantur, 109, 420. Iude proditori comparantur, ibid.
    Sanguisugis assimilantur prelati et officiales exactores ecclesiastici, 70.
    Sapientis oratio talis debet esse qualis eius uita, 19. Sardanapalus quis et qualis, 475.
    Sarpa quid, 555.
    Sat cito si sat bene, 196.
    Satellites quatuor habet gula, 298.
    Satietas diuitibus conceditur, 46.
    Saulem e regni solio deiecit superbia, 36, 121. Ob inobedientiam e regno deiectus est, 121, 333.
    Scandalis plena est eius predicatio cuius uita despicitur, 16.
    Scelestius auaro nil est, 50.
    Schacci sunt calculi, 492.
    Scholam celestem per humilitatem in terris Christus erexit, 34.
    Scholaribus S. Scripture necessaria est cordis munditia, 262.
    Scientia rerum uitam disponit, 1. Scientia uera est que tantum consistit in doctrina fidei et morum, 5. Scientia parit superbiam, 24.
    Scripture sacre exercitium in tribus consistit, 2. S. Scripturam qua arte exponat S. Hieronymus, 3. Sacra Scriptura quadruplici sensu unius anni spatio exposuit sanctus Hieronymus, ibid. S. Scriptura nauis est non oneranda superfluis, expositionibus, ibid. S. Scripture uarie comparationes quibus glossarum superfluitas uitanda innuitur. 4. Ad S. Scripture breuem expositionem moneri debemus propter sumptus nimios librorum, tedium lectionis, iacturam temporis, etc., 4. S. Scripture esca a prudente dispensatore dispensanda est, 9. S. Scriptura qua simplicitate explicanda, 10. Sacra et diuina Scriptura uiua uoce simplicia et utilia loquitur, 18. S. Scripture in iniquos iudices citantur, 63. S. Scriptura amica est simplicitati, 292. Eius interpretatio non debet pendere a uoluntate nostra, sed econtra, 210. S. Scriptura uetat officia diuina pacto pretio celebrari, 70. S. Scripture, id est Geneseos et quorumdam librorum lectio iunioribus prohibita sunt olim, 161. S. Scripture ueritas uino comparatur, 211. Sacrificium misse quidam in artem magicam uerterunt, 81. Sacrificia ex illicite acquisitis non sunt offerenda, 121.
    Scylla quid sit, 180.
    Sebastiano  predicante, Ze uxor Nicostrati uidit angelum coram illo apertum librum premonstrantem, 15 et 152.
    Secretarius altaris est diaconus, 157
     Seneschalcus quis sit, 414.
    Seniorum tantum est suggestum concionatorium conscendere, 160.
    Sententia uiri debet esse certa animi responsio, 195.
    Sepeliri quo ritu debeat monachus proprietarius, 334.
    Sepulcra sumptuosa mortuis sunt potius in augmentum supplicii quam in remedium, 228. Sepulcra hominis sunt quatuor, 228.
    Serapion, Zacarias et Pastor eremite taciturnitatem commendant, 168.
    Serenitas conscientie que sit, 511.
    Sermo non est nisi ei respondeant uita loquentis et merito audientis, 14. In sermone unico predicator uersatus quibus comparetur, 18 et 19. Sermonem et actionem precipitem sequitur penitentia, 195.
    Serpentis capiti fides comparatur, 237.
    Seruitia coacta Deo non placent, 257.
    Seruorum est pigrescere, filiorum autem uigilare, 216.
    Signum est et nutrix maioris caritatis paupertas uoluntaria, 44. Signis quibusdam dignoscitur inuidia sicut et superbia, 28.
    Silentii exemplum de Radulpho Afflighemiensi, 464. Silentio prelatus, tantum nocet quantum prodest exemplo, 146.
    Siluestri S. temporibus incepit Ecclesia possidere diuitias, 140.
    Simon Magus ob Simoniam eternum damnatur, 106.
    Simonia quid sit, 100. Simonia realis et mentalis exprimitur, 102. Simonia et lepra Giezitica in quo differant, 102. Simonia consistit in exspectatione et conceptione muneris pro beneficio accipiendi, 102. Simonia Giezi et Simonis detestanda est, 74. Simoniam ab Ecclesia eradicandam docuit Christus, 76. Simonia committitur tripliciter, 101. Simonie crimen grauius est in dante beneficium quam in accipiente, 104. De Simonia interiori iudicare non debet Ecclesia, 105. Simonia quam late expandat ramos suos, 105. A Simonia non excusantur abbatisse que cum parentibus puelle intrature monasterium paciscuntur, 424.
    Simoniaci quinam dicantur, 420. Simoniacus est iudex, si iustum iudicium uendat, 133. Simoniaci diuersimode a Deo puniuntur, 106. Simoniaca est anathematis absolutio, que pacto pretio confertur, 67. Simoniaca rabies, 403. Simoniacorum sententia damnabilis, 402. Simoniaco Chorita grauius peccat, 108.
    Simplicitas multiplex est, 291. Simplicitas in uestitu commendatur, 222. Simplicitas nimia stultitie, et superba superbie cognata est, 357, 359, 345. Simplicitatem uirtutis comitatur prudentia, 292.
    Simulacrorum seruitus est auaritia, 51.
    Singularitas mala reprobatur, 176. Singularitas in congregatione summopere est cauenda, 177. Singularitatis uitium suggillatur, 94.
    Sirenes dicuntur adulatores, 116.
    Sitis quedam laudabilis quedam uitiosa, 246.
    Sobrietatem perimit gastrimargia, 247.
    Societas cum quibus habenda, 179.
    Socratis exemplo auaritia uitanda, 384. Socrates precepit discipulis, dari inducias ad soluendas quascunque questiones, 195.
    Sodomitis ostium Lot querentibus comparantur qui uerbum Dei tractant sine fundamento sanctitatis, 14.
    Sodomiticum uitium quam sit exsecrandum, 303.
    Solemnitas. In solemnitatibus maioribus ab ecclesia sua prelatus non debet abesse, 152.
    Solitudo triplex et, 178. Solitudo commendatur, ibid et sequent.
    Solitariam monachorum uitam Christus instituit, 188. Solitariorum monachorum tria sunt genera, ibid.
    Somnium est uita presens si eternitati comparetur, 320.
    Somnus quadruplex est, 218. Somnus culpe triplex, ibid.
    Sorores sunt uterine continentia et abstinentia, 71.
    Spes in malis non est uirtus, 242. Spei defectus similis est defectui fidei, 242. Spes incerti boni nomen est, 187.
    Spiritualium genera sunt quatuor, 100. Que spiritualia uendi possunt, 100. Spiritualium rerum commutatio Simoniaca reprobatur, 107. Spiritualium rerum seu beneficiorum permutatio quenam permissa sit, 108.
    Spiritus sanctus super apostolos ideo in linguis igneis apparuit, ut igniti dilectione ignita preferrent eloquia, 15 et 152. S. Spiritus uariis uaria dona distribuit. 91. Spiritum etiam persequitur inuidia, 28
    Statera modico pondere addito inclinatur, sic et iudex munere corruptus, 61.
     Status potentum maxime meticulosus, ac periculosus, et quare, 181.
    Stephanus abbas Cisterciensis eleemosynam sibi a sacerdote Simoniaco datam retinere renuit, 119. De eodem, 259, 509, 433.
    Sterquilinio comparatur hypocrita, 39.
    Stultus et inconstans laborat fastidio sui, 196. Stultum se simulare, est prudentia summa, 554.
    Subdiaconatum esse sacrum ordinem de nouo institutum est, 157.
    Subditis dare potius debet prelatus quam ab eis accipere, 148.
    Suffragia plus uni presunt quam multis simul, 402.
    Sugerius abbas non procurauit emancipationem monasterii sui ab episcopi Parisiensis potestate, 429.
    Sumptus nimius edificiorum, eleemosynis pauperum derogat, 226.
    Superbia unde oriatur, 23. Eius ortus multiplex, 377, 359.
    Superbia est causa omnium malorum et peccatorum, 21, 277. Superbia ultimum est peccatum penitentibus, et primum peccantibus, 21, 277. Superbie uitium super omnia uitia detestatur Deus, 22. Superbia cornuta depingitur, ibid. Superbia in incessu exhibetur, 26. Superbia uitium sordidissimum, sordidissimo curatu, emplastro, 23. Superbis passio Christi non prodest, 24. Superbia primum in celis nata est, 27. Superbia Lucifer ex angelo factus est Satan, 27. Superbia et inuidia in ruinam totius mundi pariter conspirauere, 29. Superbia et inuidia quedam sancta est, 30.
    Superba edificia struentes comparantur gigantibus turris Babel, 216.
    Superfluitas uestium reprobatur, 23, 356.
    Suspiciosi perstringuntur, 192.
    Syrma quid sit, 491.
    Syrmatica uestis Christianum non decet, 222
    Symmachus  in oratione Dominica uertit panem peculiarem pro quotidianum, 406.

T
    Tabernaculum. In tabernaculi introitu labium eneum positum erat, et quare, 16.
    Taciturnitas commendatur, 166. Taciturnitas bona est fundamentum religionis, ibid. Taciturnitas due cause in predicatore debent attendi, 167. Taciturnitatis pessime quinque sunt cause, 164. Taciturnitatis male quinque sunt modi, ibid. Taciturnitati presunt quidam demones, quidam autem garrulitati, 164. Taciturnitas mala prelatorum reprehenditur, 162. Taciturnitatis encomium, 168.
    Talentum multiplex, 442. Talentum nature et talentum gratie iubet Dominus multiplicare, 130
    Tardiloquium precipitur, 196.
    Taurus generosior armentum solet precedere, 142.
    Telis aranearum leges urbium comparabat Agellius, 138.
    Temerarium iudicium oritur ex superbia uel inuidia, 193. Contra temeraria iudicia, 192.
    Temperandi sunt mores nostri inter bonos et publicos, 47.
    Temperantia ultra licitum non progreditur, 276. Sine temperantia cetere uirtutes sepe deficiunt, 276.
    Templariis illicitum fuit parentum suorum ministerio frui, 184.
    Templum, unicum habuit uniuersus populus Isrel, 82.
    Temporalium curis iubentur renuntiare prelati, 155. Temporalia pro spiritualibus tribus modis possunt dari, 101. Temporalia a Deo licet petere, 504.
    Tempus uendit fenerator, 131. Tempus, quo uiuimus, etiam puncto minus est, 2.
    Tentare Deum nemo debet, 198.
    Terre peccatores dicuntur, qui libidini et gastrimargie seruiunt, 22.
    Terribilis ut castrorum acies esse debet Ecclesia, 142.
    Testamenti ueteris et noui distinctio, 71. Ex Testamento ueteri electio canonica multiplex affertur, 99. In Testamento ueteri lex, preceptum, testimonium, iustificatio, iudicium distinguitur, 137.
    Testimonia S. Scripture iniquos iudices detestantia proferuntur, 63, 64. Testimonium uerum tendere testis non debet, 133.
    Testis si peccatori adsit, peccatum committendum impeditur, 187. Testis dubius non remanet impunitus, 195
    Theobaldus comes, 260, 434, 483, 510.
    Theologum maxime pia decet simplicitas, 292.
     Thomas S. Cantuariensis Simoniam et munerum acceptionem a domo sua procul abegit, 57, 106, 386.
    Thome Mori B. cancellarii Anglie solertia, 446.
    Thrasyllus Cynicus, 473.
    Thuribuli forma et ministerium, 716.
    Tobias furtiuum hedum retineri uetat, 119.
    Toxicum uenenum unde, 492.
    Tractantes uerbum Dei sine fundamento sanctitatis, similes sunt Sodomitis aorasia, seu cecitate percussis, 14.
    Traditiones licite et utiles quenam sint, 204. Traditionum multitudo grauat subditos, 204. Traditiones quorumdam monasteriorum improbantur, 205. Traditiones noue sepe dant materiam delinquendi, 206. Traditionum multitudo multos transgressores constituit, ibid. Traditiones licite et illicite quomodo dignoscantur, 207. Traditiones multe, pariunt in monasteriis diuisiones et schismata, 207.
    Tricenarium pro defunctis quis instituit, 407.
    Trutannia quid sit, 439.
    Tubalcain inuentor malleorum, 491.
    Tuberonis Romani mediocritas laudatur, 46.
    Tugurium. De tugurio melius prosilitur in celum quam de palatio, 226.
    Turcarum parcimonia in cibis, 543.
    Turpe est beatam uitam in auro et argento reponere, 45.
    Turpis et cupida pactio in spiritualium administratione debet excludi, 101. Ita turpe est turpibus et peruersis dare quam ob turpia, 124.
    Tutelas plures a iudice seculari petere suspectum est, 931.
    Tutius auditur uerum quam dicitur, 168. Tutius est in remissione peccare quam in nimio rigore, 175.

U
    Ungere alicui caput, quid sit, 430. Ad unctum currere. quid sit, 402.
    Unicitas ab unico, unitas ab uno, 418. Unicitas triplex redarguit pluralitatem dignitatum ecclesiasticarum, 93. Unicitas mala est uitium singularitatis, 94.
    Unicuique iniquitas sua pena est et patibulum, 234.
    Upupis, que edificant in stercoribus suis comparantur Sanguinite, 110, 233.
    Usura igni sacro  comparatur, 131. Usura peccati, cancro comparatur, 131. Usura sanguisuga est, 132. Usurarii anathemate feriuntur, 130. Usurarii in inferno auro bullienti potabuntur, 133. Usurariorum pena quadruplex, 133. Usurarii restitutio admirabilis et salutifera, 443. Usurarii sepultura ignominiosa, 382.
    Usus bonus non iustificat male acquisita, 404 et 121. Ab usu difficillimum est reuelli, 276. In usu rerum temporalium, ipsa natura superfluitatem uetat, 23.
    Uxori Lot comparantur qui carnali parentum affectu ducuntur, 182. Uxores plures Iacob ducens ad procreandam prolem excusatur, 94.

u
    uade reconciliari fratri tuo dupliciter exponitur, 363.
    uana gloria quid sit, 49.
    uarietas duplex in Ecclesia commendabilis declaratur, 89.
    uasa fictilia mense Tuberonis Romani aureis, ac argenteis nobilium ciuium uasis preponuntur, 47. uasis sacris templi abutens Baltassar rex regno priuatus est, 144.
    uenalem linguam aduocatus habet, 133, 365.
    uenenum occultum est adulatio, 117. uenenum inuidie uix unquam ita exstinguitur, ut postea iterum non pullulet, 29.
    uentris tumor uituperatur, 359, 360.
    uerbum S. Scripture, sicut et uerbum Dei incarnatum uoluit Deus abbreuiari, 1. uerecundia amica est uirtutis, 165.
    uerbum abbreuiatum secundum mentem auctoris, quid hic? 337. uerbo et exemplo Patres et apostoli nos instruunt, 8. uerbi Dei predicatio magnificentior est in tenui panno et facie pallida, quam in tumentibus et rubentibus buccis, 14. uerbum Dei quod de frigido pectore erumpit, auditores non inflammat, 15. uerbum Deo suauissime predicat, qui suauissime diligit, 15. uerbo non autem exemplo predicantes uocantur animalia glebe, 16. uerba composita, etsi delectabilia, periculosa sunt, 20. uerbis, incessu, quouis corporis motu exhibenda est humilitas, 38. uerbo malo tripliciter quis utitur, 168. uerbum  otiosum quodnam dicitur, 169. uerba sacerdotis aut uera sunt aut sacrilega, 279.
    ueritas S. Scripture uino comparatur, 211. ueritas, dum paret, non requiritur ornatus uerborum, 17, 280. ueritatem tacere, et falsitatem loqui, equalis impietas, 163, 280. ueritas omnis in se dulcis, etsi non malis, 215. ueritas duplex est, 279. ueritas potissimum signum est Christiane religionis, 280.
    uerum tutius auditur quam dicitur, 168.
    uesperi parce edendum, 435, 436.
    uestis syrmatica Christianum non decet, 222. uestium semper in dies crescit superflua curiositas, 221. uestium mollities uitium duplex inducit, inconstantiam et superbiam, 224. uestium luxus reprehenditur, 356.
    ueteris Testamenti leges omnes, umbra sunt futurorum, 137.
    uia intrandi Ecclesiam, quadruplex, 97. uia uite dicitur proprie humilitas, 35. In uia fidei et morum, sequenda est potius lex Dei quam hominum exempla, 210.
    uide ne cantes bene, et male uiuas, 15.
    uidue inopiam oleo subleuauit Eliseus, 112. uidue uere quenam dicuntur, 123.
    uigilias tres Christus commendat, 218.
    uinum. Sicut uinum bibentis, sic munerum acceptio iudicis hebetat ingenium, 61. uinum et oleum Samaritani confessarius habere debet, 171.
    uir iustus pro modico etiam peccato, reum se confitetur, 190. uiri sententia debet esse certa et indubitata animi responsio, 195. uiros fortes diuitie non nutriunt, sed molles et effeminatos, 42. uirilitas prelatorum dignitatem precedere debet, 146, 165. uirorum quorumdam sanctorum caritas maxime laudabilis, 249.
    uirgo. De uirgine Deipara impia Heluidii heresis, 145.
    uirgines angelice conuersationi uicinantur, 215.
    uirga. Ex uirgis quatuor componitur flagellum penitentie, 316.
    uirtus precipua prelatorum est patientia, 154. uirtutes omnes dissipat superbia, 23. In uirtutum exercitio perfectus sepe subrepit superbia, 21, 277. uirtutibus ceteris Maria uirgo humilitatem pretulit, 35. uirtutibus quatuor cardinalibus ornari debet prelatus, 149. uirtutes omnes unum sunt in radice caritatis, 236. uirtutis nullius tantus est defectus hodie quam fidei, 238. uirtutum edificium ex quibus consummetur, 241. uirtutes omnes absque caritate deficiunt, 24. uirtutum omnium princeps est caritas, 244. uirtutes omnes sunt filie caritatis, 245. uirtutum plenitudo est misericordia, 246. uirtutum consummatio, pax est, 262. uirtutes omnes probat patientia, 266 uirtutes omnes perficit prudentia, 274. uirtuti nil eque noxium est, quam uoluptatis admistio in concessis, 276. uirtutum omnium maximum opus est orare, 286. uirtutum cardinalium commendatio, 520. uirtutum cardinalium currus, seu quadriga, 518.
    uita presens somnus, umbra et spuma dicitur, 349. uite Patrum liber qualis, 412. uita bona scientiam rerum precedere debet, 13. uita loquentis et meritum audientis debent predicationi respondere, 14. Cuius uita moribus predicat, illius lingua sine labore predicat, 17. uita Christi tota in humilitate fuit, 38. uita, scientia et facundia in predicatore requiruntur. 16. uita Christiani debet esse crux et martyrium, 72. Cuius uita contemnitur, predicatio contemnitur, 146. uita austera predicatorem decet, ibid. uite contemplatiue alia excellens, alia indignior, 205.
    uitari non potest malum ignotum, 21.
    uitium superbie, super omnia mala detestatur Deus, 22. uitium nullum tetrius est auaritia principum, 70. uitium Simonie grauius est in conferente beneficium quam in accipiente, 104. uitio eleemosyna non est eroganda, 124. uitium par est peccatoribus dare et demonibus immolare, 124. uitium Sodomiticum quam enorme sit, 303. uitia singula queque, uariis brutis animalibus comparantur, 306. uitium muliebre est inconstantia, 196.
    uoluntas et propositum distinguit maleficium, 32.
    uoluptates singule, in singula hominum tormenta conuertentur, 235.
    uox predicationis quatriplex, 166. uox subseruit predicationi, eaque multiplex, 13. uocem fletus, et confessionis ac exsultationis serenate conscientie sequitur uox predicationis, 13.

W
    Waudrei anagrammata. In Perum, 361. In auarum, 380.
    Wiboldi episcopi Cameracensis ludus spiritualis in gratiam clericorum exscriptus, 401.
     Wiclefi error damnatus, 408.
    Willelmus abbas Clareuallensis sepe rogatus sermonem noluit contexere, 17

X
    Xenocratis philosophi industria Polemon, de uanitatum mundialium assecla philosophus euasit preclatus, 6.
    Xerxem adulatores aulici decipiunt, 44, 116.

 Z
    Zacarias Pater S. Ioannis Bapt. incredulus, fit mutus, 238.
    Zelo accensus Christus uendentes e templo eiicit, 75.
    Ze uxor Nicostrati, predicante S. Sebastiano, uidit angelum librum apertum preferentem, 15
    Zozimus abbas S. Marie Aegyptiace S. eucaristiam in deserto prebet, 84.







ORDO RERUM QUAE IN HOC TOMO CONTINENTUR.


PETRUS CANTOR.

    Notitia. 9
    Notitia historico-litteraria. 9
    Elegia de Petro Cantore. 5
    Nomina auctorum quorum operibus usus est Petrus Cantor. 19

uERBUM ABBREuIATUM.
    Lectori Christiano. 2
    CAP. I.---Contra superfluitatem et prolixitatem glossarum et inutilium questionum. 23
    CAP. II.---De breuitate lectionis. 25
    CAP. III.---De breuitate et commoditate questionum. 28
    CAP. Iu.---De temeritate questionum, et temerariis disputationibus. 31
    CAP. u.---De modo disputandi, qui est ut sine contentione disputetur. 34
    CAP. uI.---De predicatione quam debet precedere sanctitas uite. 36
    CAP. uII.---De commendatione sacri eloquii. 38
    CAP. uIII.---De curiosa predicatione, et contra eam. 40
    CAP. IX.---De humilitate predicationis. 43
    CAP. X.---De suggillatione superbie. 44
    CAP. XI.---Contra inuidiam. 51
    CAP. XII.---Contra detractionem. 54
    CAP. XIII.---De humilitate. 58
    CAP. XIu.---De duobus generibus humilitatis male. 61
    CAP. Xu.---De mansuetudine. 64
    CAP. XuI.---De paupertate. 65
    CAP. XuII.---Contra queritantes et detinentes superflua. 70
    CAP. XuIII.---De mediocritate. 70
    CAP. XIX.---Contra uermem et malum diuitiarum. 72
    CAP. XX.---Contra cupiditatem et auaritiam. 72
    CAP. XXI.---De auaritia. 73
    CAP. XXII.---Contra acceptores munerum. 78
    CAP. XXIII.---Contra acceptores munerum pro iustitia facta, uel facienda, acceleranda, uel omittenda. 82
    CAP. XXIu.---Contra clericos superfluis utentes et se excusantes per hoc, quod psallant in ecclesia. 90
    CAP. XXu.---Contra Simoniam existentem circa exercitium ecclesiasticorum officiorum, seu quorumlibet spiritualium, que ne pro temporalibus fiant, prohibetur. 95
    CAP. XXuI.---Contra queritantes temporale commodum in spiritualibus. 97
    CAP. XXuII.---Contra Simoniam existentem in substantiis sacramentorum, precipue eucaristie. 99
    CAP. XXuIII.---Contra uenalitatem et pluralitatem missarum. 102
    CAP. XXIX.---Contra missas multarum facierum. 104
    CAP. XXX.---Contra conficientes, uel sumentes corpus Christi indigne. 107
    CAP. XXXI.---Contra Gergones belluas bicorpores, bicipites in pluribus ecclesiis. 112
     CAP. XXXII.---Contra bigamos et Lamechitar in pluribus ecclesiis. 117
    CAP. XXXIII.---De sancta unicitate. 118
    CAP. XXXIu.---De unicitate mala. 119
    CAP. XXXu.---Contra exteriorem Simoniam, scilicet in officiis, et dignitatibus, et redditibus Ecclesie. 120
    CAP. XXXuI.---De impedientibus sinceritatem canonice electionis. 122
    CAP. XXXuII.---De quatuor generibus spiritualium. 126
    CAP. XXXuIII.---Quot modis committitur Simonia. 128
    CAP. XXXIX.---De pena Simoniacorum. 132
    CAP. XL.---De commutatione spiritualium. 132
    CAP. XLI.---De Coritis. 134
    CAP. XLII.---De pena Coritarum. 134
    CAP. XLIII.---De sanguinitis, qui edificant Sion in sanguinibus. 134
    CAP. XLIu.---Contra eos qui exuunt se a iurisdictione suorum prelatorum. 136
    CAP. XLu.---Contra adulatores. 140
    CAP. XLuI.---De acceptoribus munerum illicite acquisitorum. 144
    CAP. XLuII.---Contra eos qui dant non indigentibus. 147
    CAP. XLuIII.---De accipientibus munera, cum non indigeant. 152
    CAP. XLIX.---Contra dantes histrionibus 153
    CAP. L.---Contra teneratores 156
    CAP. LI.---Contra aduocatos. 159
    CAP. LII.---Legibus diuinis, in casibus suis, potius esse iudicandum quam humanis. 161
    CAP. LIII.---Quod soliditatis nichil habet positiua iustitia. 162
    CAP. LIu.---Contra ambitiosos. 165
    CAP. Lu.---Contra promotionem indignorum. 168
    CAP. LuI.---De officio prelatorum. 171
    CAP. LuII.---Contra negligentiam prelatorum. 176
    CAP. LuIII.---De spirituali patientia prelatorum. 180
    CAP. LIX.---De sollicitudine et humilitate prelatorum. 181
    CAP. LX.---De statu clericorum et inferiorum ordinum. 183
    CAP. LXI.---Contra prelatos pueros, uel nouitios. 185
    CAP. LXII.---Contra malam taciturnitatem maxime prelatorum. 189
    CAP. LXIII.---De bona taciturnitate. 194
    CAP. LXIu.---De uitio lingue. 195
    CAP. LXu.---Qualis esse debeat predicatio pro modo auditorum, et contra malam loquacitatem predicantium. 197
    CAP. LXuI.---De officio prelati tripartito, et contra acceptionem personarum. 199
    CAP. LXuII.---De mediocritate in omnibus tenenda. 202
    CAP. LXuIII.---De mala singularitate. 204
    CAP. LXIX.---De bona singularitate. 205
    CAP. LXX.---De bona societate habenda et mala fugienda. 206
     CAP. LXXI.---De suggestione carnalis affectus. 209
    CAP. LXXII.---Commendatio solitudinis loci. 213
    CAP. LXXIII.---Peccatum unius sepe redundat in uniuersitatem. 217
    CAP. LXXIu.---De constituendo se reo exemplo sancti uiri pro modica occasione peccati. 218
    CAP. LXXu.---Contra suspiciosos, et ex coniecturis in temeraria iudicia prorumpentes 220
    CAP. LXXuI.---Contra rumorosos. 223
    CAP. LXXuII.---Contra inconstantes. 225
    CAP. LXXuIII.---Contra peregrina iudicia ferri candentis, et aque frigide, uel bullientis. 226
    CAP. LXXIX.---Contra traditionum onerositatem et multitudinem. 233
    CAP. LXXX.---Contra mollientes arcum sacre Scripture. 239
    CAP. LXXXI.---Contra pigros. 246
    CAP. LXXXII.---Contra superfluitatem et curiositatem uestium, ciborum et edificiorum. 250
    CAP. LXXXIII.---De superfluitate uestium et pretiositate. 251
    CAP. LXXXIu.---Contra uarios artifices istarum uanitatum. 253
    CAP. LXXXu.---Contra mollitiem uestium. 254
    CAP. LXXXuI.---Contra superfluitatem edificiorum. 255
    CAP. LXXXuII.---Contra prodigos qui male acquirunt, et peius expendunt. 259
    CAP. LXXXuIII.---De sancta prodigalitate. 261
    CAP. LXXXIX.---Contra se immergentes in temporalibus auide. 261
    CAP. XC.---De his qui puniuntur instrumento sue offensionis. 263
    CAP. XCI.---De multiplici facie hominis. 265
    CAP. XCII.---De commendatione fidei. 266
    CAP. XCIII.---De defectu fidei. 268
    CAP. XCIu.---De spe. 271
    CAP. XCu.---De caritate. 273
    CAP. XCuI.---De luctu bono et malo. 275
    CAP. XCuII.---De bona esurie et siti. 276
    CAP. XCuIII.---De misericordia generali. 278
    CAP. XCIX.---De misericordia ignoscente. 280
    CAP. C.---De clementia iudicis, uel de misericordia relaxante. 282
    CAP. CI.---De misericordia corripiente. 284
    CAP. CII.---De misericordia intercedente pro inimicis. 285
    CAP. CIII.---De uisibili et corporali et manuali misericordia, siue subueniente. 285
    CAP. CIu.---De eleemosyna. 286
    CAP. Cu.---De quo sit danda eleemosyna. 289
    CAP. CuI.---De ordine dande eleemosyne. 289
    CAP. CuII.---De cautela dande eleemosyne. 290
    CAP. CuIII.---De commendatione eleemosyne. 291
    CAP. CIX.---De munditia cordis. 292
    CAP. CX.---De pace. 293
    CAP. CXI.---A quibus pacem habere debeamus. 295
    CAP. CXII.---De effectu pacis. 296
    CAP. CXIII.---De duplici pace. 297
    CAP. CXIu.---De patientia. 298
    CAP. CXu.---De quatuor uirtutibus cardinalibus. 305
    CAP. CXuI.---De prudentia. 305
    CAP. CXuII.---De fortitudine 306
    CAP. CXuIII.---De temperantia. 307
    CAP. CXIX.---De iustitia. 308
    CAP. CXX.---De ueritate. 309
    CAP. CXXI.---De sancta et bona uiolentia. 311
    CAP. CXXII.---De obedientia. 314
    CAP. CXXIII.---De magnanimitate. 316
    CAP. CXXIu.---De oratione. 318
    CAP. CXXu.---De effectu orationis. 318
    CAP. CXXuI.---De impedientibus orationem. 320
    CAP. CXXuII.---De uitando iuramento. 322
    CAP. CXXuIII.---De bona simplicitate. 323
    CAP. CXXIX.---De hospitalitate sectanda. 324
    CAP. CXXX.---De uestiendis nudis. 325
    CAP. CXXXI.---De uisitatione infirmorum et incarceratorum. 326
    CAP. CXXXII.---De sepeliendis mortuis. 326
    CAP. CXXXIII.---De ieiunio. 327
    CAP. CXXXIu.---De suggillatione gastrimargie 328
    CAP. CXXXu.---Contra gulam et ebrietatem 330
    CAP. CXXXuI.---De simplici fornicatione. 332
    CAP. CXXXuII.---De adulterio. 333
    CAP. CXXXuIII.---De uitio Sodomitico. 333
    CAP. CXXXIX.---De ingratitudine. 335
    CAP. CXL.---Epilogus facierum culpe. 337
    CAP. CXLI.---De penitentia. 338
    CAP. CXLII.---Quanta debeat esse contritio 340
     CAP. CXLIII.---De confessione oris. 342
    CAP. CXLIu.---De confessore. 344
    CAP. CXLu.---De satisfactione pro peccato, et perseuerantia, et qualitate eius. 346
    CAP. CXLuI.---De cautela penitentie. 349
    CAP. CXLuII.---De breuitate temporis uite humane semper habenda in corde. 351
    CAP. CXLuIII.---De acceleranda penitentia. 355
    CAP. CXLIX.---De septem causis accelerande penitentie. 355
    CAP. CL.---De pena eterna. 358
    CAP. CLI.---De gaudio et premio beatitudinis eterne. 363
    CAP. CLII.---De iucunditate eterna. 365
    CAP. CLIII.---De proprietate monachorum. 366
    Note in uerbum abbreuiatum auctore R. P. D. Georgio Galopino. 369
    uerbum abbreuiatum textus alter a capitulo LXuI usque ad LXXX.
    CAP. LXuI.---De acceptione personarum. 527
    CAP. LXuII.---De modestia circa risum. 529
    CAP. LXuIII.---De mala singularitate. 530
    CAP. LXIX-LXXII.---De bona singularitate. 531
    CAP. LXXIII.---De leui contactu peccati. 536
    CAP. LXXIu.---Quod leui occasione peccatum contrahitur. 538
    CAP. LXXu-LXXuIII. 539
    CAP. LXXIX-LXXX. 548
    EPISTOLA WILLELMI Remensis archiepiscopi ad Petrum Cantorem. 555

GARNERIUS LINGONENSIS EPISCOPUS.
    Notitia 555

SERMONES GARNERII.
    SERMO I.---In Aduentu Domini. 559
    SERMO II.---In Aduentu Domini. 570
    SERMO III.---In Aduentu Domini. 583
    SERMO Iu.---In Aduentu Domini. 591
    SERMO u.---De Natiuitate Domini. 599
    SERMO uI.---De Natiuitate Domini 608
    SERMO uII.---In eadem solemnitate. 615
    SERMO uIII.---In Apparitione Domini. 622
    SERMO IX.---In die Epiphanie. 628
    SERMO X.---In Purificatione B. Marie. 633
    SERMO XI.---In eadem solemnitate. 636
    SERMO XII.---In eadem solemnitate. 645
    SERMO XIII.---In Dominica Septuagesime. 657
    SERMO XIu.---In Quadragesima. 662
    SERMO Xu.---In ramis Palmarum. 669
    SERMO XuI.---In Cena Domini. 673
    SERMO XuII.---In die sancto Pasche. 681
    SERMO XuIII.---In die sancto Pasche. 686
    SERMO XIX.---In die sancto Pasche. 694
    SERMO XX.---In Ascensione Domini. 700
    SERMO XXI.---In die sancto Pentecostes. 704
    SERMO XXII.---De sanctissima Trinitate. 710
    SERMO XXIII.---In natiuitate S. Ioannis Baptiste. 721
    SERMO XXIu.---De sancto Ioanne Baptista. 731
    SERMO XXu.---De sancto Ioanne Baptista. 736
    SERMO XXuI.---In Natali apostolorum Petri et Pauli. 741
    SERMO XXuII.---In Assumptione B. Marie. 747
    SERMO XXuIII.---In eadem solemnitate. 750
    SERMO XXIX.---In festo sancti Bernardi. 755
    SERMO XXX.---In Natiuitate B. Marie uirginis. 759
    SERMO XXXI.---In Natiuitate B. Marie uirginis. 763
    SERMO XXXII.---In Natiuitate B. Marie uirginis. 774
    SERMO XXXIII.---In capitulo generali. 779
    SERMO XXXIu.---In capitulo generali. 783
    SERMO XXXu.---In capitulo generali. 793
    SERMO XXXuI.---In festo Omnium Sanctorum. 798
    SERMO XXXuII.---In dedicatione ecclesie. 806
    SERMO XXXuIII.---In dedicatione ecclesie. 813
    SERMO XXXIX.---In festo S. Benedicti. 817
    SERMO XL.---De arca spirituali. 822

GAUFRIDUS SUBPRIOR CANONICORUM REGULARIUM.


EPISTOLAE.
    EPIST. I.---Ioannis abbatis Baugeze. ad Gaufridum abbatem.---Deflet onus pastorale sibi impositum. 827
    EPIST. II.---Gaufridi ad Ioannem.---Superiori epistole respondet. 829
    EPIST. III.---Gaufridi ad monachos Baugezienses,---Congratulatur eis quod ad monasterium recenter  fundatum tandem aduenerint, laudatque eorum solitudinem. 831
    EPIST. Iu.---Ad Ioannem abbatem.---Hortatur ut uitia in monasterio uiriliter recenset, et delicta puniat. 832
    EPIST. u.---Ad eumdem.---Petit ut saltem per litteras eum uisitet. 833
    EPIST. uI.---Ioannis ad Gaufridum.---Superiori epistole respondet. 835
    EPIST. uII.---Gaufridi ad Ioannem abbatem.---Conqueritur de breuitate epistole; indicat bibliothecam Cadomi, si uelit, emendam, et significat obitum sui cellerarii. 835
    EPIST. uIII.---Ad Ric. presbyterum.---uaria dat ei monita. 836
    EPIST. IX.---Ad G. episcopi Wigorniensis capellanum.---Hortatur ad mundi contemptum. 837
    EPIST. X.---Ad Gaufridum amicum suum.---Significat pacem factam inter Anglie regem et eius filium. 837
    EPIST. XI.---Ad fratrem genibus debilem, et in quibusdam a se dissentientem. 838
    EPIST. XII.---Ad Bartholomeum.---Docet qua ratione ambulandum sit in uia Domini. 838
    EPIST. XIII.---Ad Petrum amicum suum.---Hortatur ad assiduam Scripture sacre lectionem. 840
    EPIST. XIu.---Ad Wigorniensis episcopi capellanum.---De familiari scriptione epistolarum et mundi contemptu. 840
    EPIST. Xu.---Ad Petrum de Buxeria. 841
    EPIST. XuI.---Ioannis abbatis Bugezei ad Gaufridum.---Causatur quod diu non scripserit Gaufridus, petitque exhortatorias ab eo epistolas. 842
    EPIST. XuII.---Gaufridi ad Ioannem.---Superiori epistole respondet. 842
    EPIST. XuIII.---Ad Petrum Mangot.---Gratulatur ei de concessa sibi facultate construendi cenobii, agitque de necessitate comparande in eo bibliothece. 844
    EPIST. XIX.---Ad magistrum R.---Gratulatur ei de suo in ordinem ingressu, docetque qualis in eo esse debeat. 845
    EPIST. XX.---Ad W. quondam priorem S. Stephani Cadomensis.---De contemplatione. 846
    EPIST. XXI.---Ioannis abbatis Baugezeiensis ad Gaufridum.---Rogat Gaufridum ut sibi retineat bibliothecam. 847
    EPIST. XXII.---Gaufridi ad Ioannem.---Petit ut eius precibus felicem sibi a Deo obtineat mortem. 848
    EPIST. XXIII.---Ioannis ad Gaufridum.---Superiori epistole respondet. 849
    EPIST. XXIu.---Gaufridi ad Ioannem abbatem.---Dolet quod uocatus ad concilium Parisiense, non fuerit presens, cum Ioannes abbas Baugezei accessit ad Sanctam Barbaram 850. 850
    EPIST. XXu.---Ad eumdem.---Eiusdem, ut uidetur, argumenti. 850
    EPIST. XXuI.---Rogerii quondam prioris S. Abrahe ad Gaufridum.---Gratulatur de his que scripserat de uidendo Deo, hortaturque ad humilitatem. 851
    EPIST. XXuII.---Gaufridi ad Rogerium.---Superiori epistole respondet. 852
    EPIST. XXuIII.---Ad fratres Baugezienses.---Mittit eis uitam B. Hamonis. 853
    EPIST. XXIX.---Ad Ioannem abbatem.---Future beatitudinis imaginem in monasterio Ioannis Baugeziensis abbatis sibi representat. 853
    EPIST. XXX.---Ad R. Troarnensis ecclesie precentorem.---Ut se per litteras saltem uisitet. 855
    EPIST. XXXI.---N . . . ad Gaufridum.---uidetur esse responsio ad precedentem. 856
    EPIST. XXXII.---Gaufridi ad quemdam iuuenem eremitam.---Salutaria ei dat monita. 861
    EPIST. XXXIII.---Ad Hugonem priorem S. Martini Sagiensis.---Hugonis prioris S. Martini Sagiensis laudes predicat, docetque quomodo ad Resurrectionis Dominice festum preparare se debeant. 863
    EPIST. XXXIu.---Ad R. presbyterum.---Quid significet in missa statio sacerdotis ad dexteram, et de quibusdam aliis ritibus. 864
    EPIST. XXXu.---Ad Ioannem abbatem.---Compatitur pro infortunio quod ipsi acciderat. 867
    EPIST. XXXuI.---Ad Simonem amicum.---De laude cuiusdam uirginis. 868
    EPIST. XXXuII.---Ad R. presbyterum.---Aegre fert datas sibi laudes. 870
    EPIST. XXXuIII.---Ad W. abbatem S. Andree.---Gratulatur abbati S. Andree ordinis Cisterciensis de sua promotione. 870
    EPIST. XXXIX.---Ad Petrum De Buxeria.---Dicit se  professionis uoto et prepositure officio impediri quominus in solitudine maneat. 871
    EPIST. XL.---Ad Ioannem abbatem.---Causatur de litterarum raritate. 872
    EPIST. XLI.---Ad Hugonem priorem S. Martini Sagiensis.---Eius uirtutes predicat, hortaturque eum ad uitam Walt. scribendam. 873
    EPIST. XLII.---Hugonis prioris S. Martini Sagiensis ad Gaufridum.---Superiori epistole respondet. 874
    EPIST. XLIII.---Gaufridi ad Hugonem priorem S. Martini Sagiensis.---Hortatur ad scribendam uitam Walt. laudatque eius a uino abstinentiam. 875
    EPIST. XLIu.---Ad Augustinum amicum suum.---Laudat Augustinum, hortaturque eum ad sectanda spiritualia. 876
    EPIST. XLu.---Ad Gaufridum sacerdotem.---Munuscula non esse spernenda quia parua sunt; sed quam magno animo fiant, consideranda. 878
    EPIST. XLuI.---Ad H. amicum suum.---Compatitur amici aduersitatibus. 879
    EPIST. XLuII.---Ad Nicolaum S. uictoris subpriorem.---Gratias agit pro amicitia. 880
    EPIST. XLuIII.---Ad Ioannem abbatem.---Laudat Ioannem abbatem de gratia sermonis illius. 881
    EPIST. XLIX.---Ad Hugonem priorem S. Martini Sagiensis.---Hortatur iterum ad scribendam Walt. uitam. 882
    EPIST. L.---Ad Andream archidiaconum Turonensem.---uaria dat ei monita. 883
    EPIST. LI.---Ad R. amicum suum.---Laudat R. amici sui ardorem pro contemplatione. 884
    EPIST. LII.---N. ad N. 885

MAURICIUS DE SULLIACO PARISIENSIS EPISCOPUS
    Notitia historica. 887

EPISTOLAE.
    Epistole ad Alexandrum III papam.---In causa S. Thome Cantuariensis. 897

DIPLOMATA.
    I.---Charta pro decima de Campellis. 897
    II.---De his que uendidit Ledemallus miles apud uillam S. Clodoaldi. 898
    III.---De his que uendidit Willelmus de Maciaco apud uictoricium. 899
    Iu.---De censu quem S. uictoris canonici apud S. Marcellum et Iuriacum possidebant. 899
    u.---De mediate molendini de Cantu Rane quam uendidit Petrus miles de Chantela Parisiensi episcopo. 900
    uI.---De his que uendiderunt Philippus de Seuies et Galerannus de Galardone. 901
    uII.---Mauricius episcopus Parisiensis fundationem Heriuallis confirmat. 902
    uIII.---De his que uendiderunt Tiulfus et Herbertus de Moriana et Auelina soror eius. 902
    IX.---De censu quem uendiderunt Galerannus de Loco Sancto et uxor eius apud Sanctum Clodoaldum. 903
    X.---De molendino de Cantu Rane quod est apud Corboilum. 904
    XI.---Charta Mauricii Parisiensis episcopi qua abbati et monasterio S. Dionysii Parisiensis concedit ut ecclesiam baptismalem in curia Noue uille cum iure patronatus erigat. 905
    XII.---De pratis insule de Mera. 905
    XIII.---Charta Mauricii de Ancello de Chetenuilla et Aalesi uxore eius. 905
    XIu.---De hospitibus et censu que uendiderunt apud uictoricium, Hugo Maluias et Gondrea uxor eius, Parisiensi episcopo. 906
    Xu.---De transactione facta inter Mauricium episcopum et canonicos Sancti Marcelli de uitriaco. 906

uARIORUM CHARTAE ad ecclesiam Parisiensem spectantes.
    I.---Charta de terra data a capitulo monachis de Karoliloco ad firmam, apud Espiers. 907
    II.---Authenticum Milonis archipresbyteri Mediolanensis et Osmundi canonici Parisiensis super ecclesia de Argenteolo. 907
    III.---De quitatione Garnerii de Domibus Parisiensi episcopo facta ab abbate et conuentu Fossatensis ecclesie. 908
    Iu.---Authenticum Radulphi comitis de Claromonte, de quitatione prebende quam tenuit Petrus de Monciaco in ecclesia B. Marie Parisiensis. 909
     u.---Charta conuentionis inter capitulum ecclesie Parisiensis et Henricum Magnum, Arnulphum de Corberon et Petrum dictum Girbont. 910
    uI.---Charta de Gunsanuilla. 911
    uII.---De pratis uenditis ab abbatissa S. Cirici in Insula Mere. 912
    uIII.---De procuratione episcopi in ecclesia S. Exuperii de Corboilo. 912
    IX.---Authenticum capituli Parisiensis super eadem procuratione. 913
    X.---De quitatione Emeline mulieris Parisiensis facta ab abbate et conuentu Sancti Germani de Pratis. 914

ODO TULLENSIS EPISCOPUS
    Notitia. 914

STATUTA ODONIS SYNODALIA


 ALEXANDER GEMMETICENSIS ABBAS EPISTOLA DE FILIO HOMINIS.


GERALDUS CADURCENSIS EPISCOPUS.
    Epistola ad Fridericum imperatorem 923

MATTHAEUS uINDOCINENSIS.
    Notitia. 925

PARAPHRASIS METRICA IN LIBRUM TOBIAE.
    Epistola dedicatoria. 927
    Prefatio. 933
    Textus cum paraphasi metrica. 933
    CARMINA uARIA. 980
    Index in Petrum Cantorem. 989




 FINIS TOMI DUCENTESIMI QUINTI.


